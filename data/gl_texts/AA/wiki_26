{"id": "13285", "revid": "23204", "url": "https://gl.wikipedia.org/wiki?curid=13285", "title": "Quebec", "text": "O Quebec (en franc\u00e9s: \"Qu\u00e9bec\") \u00e9 unha das dez provincias que, xunto cos tres territorios, forman as trece entidades federais do Canad\u00e1. A maior\u00eda dos quebequeses falan o franc\u00e9s. A capital \u00e9 a hom\u00f3nima Quebec e a s\u00faa cidade m\u00e1is poboada \u00e9 Montreal.\nNo ano 2019 ti\u00f1a case 8,5 mill\u00f3ns de habitantes, sendo a segunda provincia m\u00e1is poboada do pa\u00eds, despois de Ontario.\nXeograf\u00eda.\nO Quebec est\u00e1 situado ao leste do Canad\u00e1, limitado pola provincia de Ontario e a ba\u00eda de Hudson ao oeste, as provincias de Terra Nova e Labrador e do Novo Brunswick ao leste, os estados de Maine, Nova Hampshire, Vermont e do estado de Nova York, (EUA) ao sur, e o oc\u00e9ano \u00c1rtico ao norte.\nA provincia, a m\u00e1is grande do Canad\u00e1, \u00e9 un vasto territorio (preto de 3 veces a superficie da Francia), do cal a maior parte est\u00e1 moi pouco poboada. O territorio do Quebec \u00e9 extremadamente rico en recursos naturais cos seus bosques de con\u00edferas, lagos e os seus r\u00edos; o papel, o bosque e a hidroelectricidade est\u00e1n entre as m\u00e1is importantes industrias da provincia.\nA rexi\u00f3n m\u00e1is poboada \u00e9 o val do r\u00edo San Lourenzo, no sur, onde est\u00e1n situadas a capital, Quebec, e a metr\u00f3pole, Montreal.\nHistoria.\nOs primeiros habitantes do actual Quebec foron os algonquinos, iroqueses e inuit. Foi Jacques Cartier o primeiro explorador europeo en chegar ao territorio en 1534, quen establece unha colonia en Stadacona, preto da actual cidade de Quebec e establ\u00e9cese a colonia francesa de Nova Francia. En 1763 Francia cede o territorio ao Reino Unido, nel habitaban un 65.000 franceses que mantiveron o uso das leis civ\u00eds francesas e a Igrexa cat\u00f3lica mantivo os seus dereitos. En 1791 creouse a provincia do Baixo Canad\u00e1 que ti\u00f1a a s\u00faa propia Asemblea lexislativa. Logo da Rebeli\u00f3n de 1837 o Baixo Canad\u00e1 desapareceu e en 1867 formouse a provincia do Quebec.\nA Nova Francia (1534-1763).\nPartindo de Saint-Malo no 20 de abril de 1534 con 61 homes en dous barcos, Jacques Cartier \u00e9 considerado como o primeiro explorador europeo en chegar ao Canad\u00e1 (por\u00e9n, en 1497, Jean Cabot navegara polo golfo de Saint-Laurent). Planta unha cruz en Gasp\u00e9 en 1534 e navega polo r\u00edo San Lourenzo durante a s\u00faa segunda viaxe en 1535. Cartier aventurouse at\u00e9 Hochelaga (no lugar do futuro Montreal) onde o seu equipo pasa o inverno: 20 persoas morren de escorbuto at\u00e9 que Cartier obt\u00e9n dos iroqueses unha receita (a base de follas de cedro branco) contra esta doenza. Decididas a establecer unha colonia, as autoridades do Reino de Francia deu o mando dunha nova expedici\u00f3n a Jean-Fran\u00e7ois de la Rocque de Roberval. A nova colonia co\u00f1ece un inverno dif\u00edcil que lle custa a vida a m\u00e1is de 50 individuos. Por mor doutras preocupaci\u00f3ns, especialmente as guerras europeas, Francia deixa de ter interese no Canad\u00e1 durante m\u00e1is de medio s\u00e9culo. Este per\u00edodo \u00e9 chamado comunmente as \u00abtentativas in\u00fatiles \u00bb.\nP\u00f3dese afirmar que os comezos da Nova Francia ou o que \u00e9 o mesmo, do Canad\u00e1, sit\u00faanse en 1600, cando se establece en Tadoussac Pierre de Chauvin. Esta poboaci\u00f3n volveuse moi co\u00f1ecido polas s\u00faas baleas.\nEn 1603, os colonos franceses, dirixidos por Samuel de Champlain, ali\u00e1ronse \u00e1s tribos amerindias dos hur\u00f3ns-wendats e dos Algonqu\u00edns contra os Iroqueses. Naquela \u00e9poca, cont\u00e1base cunha poboaci\u00f3n de arredor de 30,000 Wendats e de 15,000 iroqueses, mais unha serie de epidemias minguou a poboaci\u00f3n de Wendats a uns 12,000 individuos, namentres que a poboaci\u00f3n de iroqueses permaneceu inalterada. En 1608, Samuel de Champlain funda a vila de Quebec que era ent\u00f3n empregada como simple localizaci\u00f3n de comercio. En 1627, a creaci\u00f3n por Richelieu da Compagnie de la Nouvelle-France permitiu a centos de accionistas o desenvolvemento do Canad\u00e1. \u00d3 vindeiro ano, a primeira expedici\u00f3n, que contaba con 400 membros, caeu entre as mans dos brit\u00e1nicos e non chegou xamais \u00f3 seu destino. Logo da capitulaci\u00f3n do Quebec ante os irm\u00e1ns Kirke, os ingleses ocupan o Quebec e Acadia, de 1629 a 1632. Samuel de Champlain foi feito prisioneiro e despois chegou a quebra da compa\u00f1\u00eda. Tralo Tratado de Saint-Germain-en-Laye, Francia retoma a posesi\u00f3n da colonia en 1632. A vila de Trois-Rivi\u00e8res foi fundada en 1634. En 1640, a Nova Francia tan s\u00f3 contaba con 500 persoas. As guerras iroquesas e as enfermidades foron as principais causas de mortalidade na colonia francesa. En 1642, Paul de Chomedey de Maisonneuve funda Ville-Marie (futuro Montreal) que tan s\u00f3 era, naqueles tempos, un forte que serv\u00eda de protecci\u00f3n contra os ataques dos iroqueses (a primeira guerra iroquesa dura de 1642 a 1667).\nDe 1627 a 1663, a poboaci\u00f3n pasa 100 habitantes a uns 2,500. En 35 anos, arredor de 1,250 inmigrantes franceses viron a aumentar a pequena poboaci\u00f3n orixinal; a natalidade ocupouse de dobrar o seu n\u00famero. Certas provincias francesas xogaron un papel preponderante: Normand\u00eda, Aunis, comt\u00e9 du Perche, Par\u00eds, Poitou, Maine, Saintonge, Anjou e Breta\u00f1a.\nOs inmigrantes provi\u00f1an especialmente das rexi\u00f3ns costeiras e de vilas portuarias, as\u00ed como da grande rexi\u00f3n parisiense.\nEn 1663, o ministro de Finanzas Jean-Baptiste Colbert estableceu un goberno real en Nova Francia. O territorio deb\u00eda administrarse como unha provincia francesa baixo o mando dun gobernador. En 1665, o rexemento de Carignan-Sali\u00e8res (rexemento de elite) chegou \u00e1 colonia co fin de expulsar ou suprimir os iroqueses. En 1666, o intendente da Nova Francia, Jean Talon, organizou o primeiro censo que d\u00e1 o n\u00famero de 3,215 habitantes. Grazas \u00e1s pol\u00edticas pronatalistas de Talon as\u00ed como ao env\u00edo de Lu\u00eds XIV de 900 rapazas casadeiras, a poboaci\u00f3n da colonia pasa a ser de 6,700 habitantes en 1672. En 1684, estimulados polos Brit\u00e1nicos, os iroqueses dirixen unha serie de ataques contra os establecementos franceses. En 1686, os franceses apoder\u00e1ronse de tres fortes ingleses da ba\u00eda de Hudson. Baixo o goberno de Frontenac, os franceses levaron a cabo unha serie de incursi\u00f3ns contra os postos da Nova Inglaterra e expulsaron os ingleses de Acadia, de Terra Nova e da ba\u00eda de Hudson. Con todo, en 1687, Francia e Inglaterra asinan o tratado de Ryswick que pon fin a primeira guerra intercolonial. En 1701, asinouse a paz cos iroqueses. A colonia contaba con m\u00e1is de 15,000 habitantes. Coa sinatura dos Tratados de Utrecht, en 1713, Francia cedeu a Gran Breta\u00f1a Acadia (Nova Escocia), Terra Nova e a ba\u00eda de Hudson.\nA guerra dos Sete Anos (1756\u20131763), entre Gran Breta\u00f1a e Francia, trouxo un cambio decisivo en Am\u00e9rica. As colonias brit\u00e1nicas un\u00edronse para rematar coa Nova Francia. En 1755, son desprazados m\u00e1is de 7,000 acadienses cara \u00e1 costa americana por orde do gobernador de Nova Escocia (Lawrence), que tem\u00eda a s\u00faa intervenci\u00f3n na guerra. En 1756, o xeneral Louis-Joseph de Montcalm desembarca en Nova Francia con 3,000 homes. En 1759, o xeneral brit\u00e1nico James Wolfe e o seu ex\u00e9rcito asediaron durante dez semanas a cidade de Quebec, que capitula tras unha c\u00e9lebre batalla nas chaos de Abraham (durante a cal Montcalm e Wolfe foron feridos mortalmente). Na primavera seguinte, en 1760, houbo unha tentativa de reconquista, e o xeneral L\u00e9vis, \u00f3 mando dun forte continxente proveniente de Montreal, ataca o Quebec. A derradeira batalla non foi a decisiva (259 mortos e 829 feridos no bando brit\u00e1nico, 193 feridos e 640 mortos nas tropas de L\u00e9vis). Os ingleses bat\u00e9ronse en retirada cara a cidade, deixando tras de si \u00f3s seus feridos. Estando Quebec asediada, L\u00e9vis agardaba reforzos por mar procedentes de Francia. Debido a que a frota francesa de axuda foi interceptada na Batalla da Ristigouche, estes reforzos non chegaron xamais. Foi m\u00e1is ben a frota inglesa que chega con m\u00e1is de 18,000 homes. L\u00e9vis levanta o asedio. Despois os brit\u00e1nicos apoder\u00e1ronse de Montreal: a Nova Francia estaba conquistada. A colonia m\u00e1is grande de Francia contaba por aquel ent\u00f3n con arredor de 55,000 habitantes. A poboaci\u00f3n amerindia era por aquel ent\u00f3n duns 600,000 individuos.\nO r\u00e9xime brit\u00e1nico (1763-1867).\nGran Breta\u00f1a tomou posesi\u00f3n da Nova Francia polo tratado de Par\u00eds en 1763 que pon fin \u00e1 guerra dos Sete Anos. Esta veu a destruci\u00f3n de lugares importantes do Quebec (Quebec, C\u00f4te-du-Sud, Bas-du-Fleuve) e provocou o drama da Grande Perturbaci\u00f3n. Un gran n\u00famero de acadienses fuxiu desta deportaci\u00f3n que separou \u00e1s familias para sempre e provocou unha grande mortalidade, refuxi\u00e1ndose no Quebec. Hoxe en d\u00eda haber\u00e1 arredor dun mill\u00f3n de quebequeses que te\u00f1an orixe acadiense.\nCo Tratado de Par\u00eds, Francia salvaba os mobles en Europa, pero perd\u00eda o seu primeiro imperio colonial, nas Indias e en Am\u00e9rica.\nO rei Lu\u00eds XV e os seus conselleiros tentaron de consolarse coa conservaci\u00f3n de Guadalupe e das illas de azucre, e minimizando a perda do Quebec, ent\u00f3n considerado como unha colonia custosa, un vasto territorio de xeo sen grande importancia para o reino de Francia. Tan s\u00f3 as illas de Saint-Pierre-et-Miquelon permaneceron francesas (para permitirlles pescar en Am\u00e9rica). Pero Francia non tardar\u00e1 en vingarse axudando \u00f3s Estados Unidos na guerra de Independencia.\nPor mor deste tratado, a maior\u00eda dos arist\u00f3cratas volveron a Francia. Gran Breta\u00f1a, por ent\u00f3n soberana, redactou unha constituci\u00f3n (a Proclamaci\u00f3n Real) para a Nova Francia que pasou a ser a \u00abProvincia do Quebec\u00bb. Esta constituci\u00f3n prev\u00eda a un prazo m\u00e1is ou menos longo a asimilaci\u00f3n dos canadenses franceses. M\u00e1is de 2,000 deles volveron a Francia entre 1760 e 1770. Os cat\u00f3licos estaban tan desprovistos de dereitos como os de Irlanda: t\u00f3dalas funci\u00f3ns p\u00fablicas estaban reservadas \u00e1 pequena minor\u00eda de protestantes. O ex\u00e9rcito brit\u00e1nico f\u00edxose cun gran n\u00famero de se\u00f1or\u00edos, namentres que o funcionamento das escolas quebequesas estaba particularmente comprometido, notablemente polo peche \u00e1 igrexa cat\u00f3lica.\nAt\u00e9 1766, os brit\u00e1nicos loitaron contra as tribos amerindias aliadas \u00e1 Francia que rebel\u00e1banse baixo a direcci\u00f3n do xefe Pontiac. Para evitar que os problemas das colonias americanas se estendesen \u00f3 Canad\u00e1, o goberno brit\u00e1nico decide pasar a ser m\u00e1is aberto cos canado-franceses e revoga a Proclamaci\u00f3n Real que, entre outras cousas, fac\u00eda da relixi\u00f3n anglicana a \u00fanica relixi\u00f3n oficial. En 1774 redactouse o Acta do Quebec que vi\u00f1a a atenuar as veleidades de asimilaci\u00f3n de 11 anos antes e establec\u00eda os dereitos do pobo canadense, inclu\u00edda a lingua francesa, o dereito civil e a relixi\u00f3n cat\u00f3lica e que ampliaba o territorio da provincia.\nOs americanos (\u00e1 s\u00faa testa Montgomery e Arnold) decidiron inclu\u00edr pola forza os canadenses na s\u00faa loita pola independencia. Eles comezaron coa invasi\u00f3n da provincia do Quebec en 1774 (toda a rexi\u00f3n de Montreal pasa polas s\u00faas mans), m\u00e1is, \u00f3 ano seguinte, fracasan na s\u00faa tentativa de tomar a cidade de Quebec. Os reforzos brit\u00e1nicos chegaron en gran n\u00famero e os americanos foron obrigados a abandonar a provincia. Os canado-franceses permaneceron m\u00e1is ou menos neutrais durante o conflito, seguindo as recomendaci\u00f3ns da Igrexa cat\u00f3lica, que tomar partido polos brit\u00e1nicos. Seguindo \u00e1 independencia dos Estados Unidos, os lealistas americanos instal\u00e1ronse no Quebec. Insatisfeitos polos numerosos dereitos cedidos \u00f3s francocanadenses, os ingleses demandaron reformas e obtiveron resposta no Acta constitucional de 1791 que dividiu o territorio no Alto Canad\u00e1 (o Ontario de hoxe) e o Baixo Canad\u00e1 (o Quebec de hoxe). O parlamentarismo brit\u00e1nico foi adoptado, pero os l\u00edmites do sistema colonial foron moi criticados e contestados.\nEn 1834, membros do Partido Patriota (Papineau, Elz\u00e9ar B\u00e9dard e Augustin-Norbert Morin) redactaron e presentaron, a t\u00edtulo de programa pol\u00edtico e de reivindicaci\u00f3ns, 92 resoluci\u00f3ns que expresaban unha verdadeira perda de confianza nas instituci\u00f3ns mon\u00e1rquicas brit\u00e1nicas. Para paliar ese poder abusivo mon\u00e1rquico sobre os canadenses franceses, Papineau e o seu Partido reclamaban un goberno responsable elixido que controlar\u00eda as rendas e elaborar\u00eda as leis do Baixo Canad\u00e1. En 1835, Lord Gosford chega a Quebec para tentar vincularse rapidamente cos patriotas, tendo recibido este mandato. Pero en 1837, esgotadas t\u00f3dalas estratexias pac\u00edficas e ante unha negativa categ\u00f3rica de Londres a considerar as 92 resoluci\u00f3ns, o Partido Patriota am\u00f3sase a favor dunha rebeli\u00f3n armada. Simultaneamente, alg\u00fans brit\u00e1nicos rebeldes do Alto Canad\u00e1 aspiraban \u00e1s mesmas reivindicaci\u00f3ns, ou sexa, obter gobernos responsables (xente elixida que tomase as decisi\u00f3ns no canto dun goberno imposto por Londres). O Baixo Canad\u00e1 tomou as armas, tendo \u00e1 s\u00faa testa a Louis-Joseph Papineau (deputado nacionalista e xefe do Partido Patriota). O Alto Canad\u00e1 reb\u00e9lase baixo as ordes de William MacKenzie. Estas d\u00faas revoltas foron esmagadas por Londres.\nA derrota dos patriotas marca o fin da influencia do liberalismo na sociedade quebequesa. O fracaso do levantamento baixocanadense impediu \u00f3 pobo desenvolverse: o acceso \u00e1s novas terras era problem\u00e1tico para os canadenses franceses, xa que estaban monopolizadas pola Family Compact as\u00ed como o comercio coa Metr\u00f3pole colonial. E ent\u00f3n cando comeza o grande movemento de emigraci\u00f3n dos francocanadenses aos Estados Unidos que marca o s\u00e9culo XIX.\nLord Durham foi enviado por Londres para facer unha investigaci\u00f3n. No seu famoso informe (o informe Durham), recomenda proceder \u00e1 asimilaci\u00f3n integral da colectividade canadense-francesa para unha unificaci\u00f3n dos dous Canad\u00e1s e a adopci\u00f3n dun goberno responsable. O Acta de Uni\u00f3n de 1840 foi votado en Londres. D\u00e1balle \u00f3 Alto Canad\u00e1 o mesmo n\u00famero de deputados que \u00f3 Baixo Canad\u00e1 e fac\u00eda do ingl\u00e9s a s\u00faa lingua oficial. O Canad\u00e1 unido contaba ent\u00f3n con 500,000 anglofalantes e 600,000 franc\u00f3fonos. O Alto Canad\u00e1 anglofalante e pouco poboado converteuse en igual do Baixo Canad\u00e1 franc\u00f3fono m\u00e1is poboado, o que satisfac\u00eda \u00e1s intenci\u00f3ns asimilistas dos brit\u00e1nicos. Lord Durham preveu que os angl\u00f3fonos ser\u00edan pronto m\u00e1is numerosos e que dominar\u00edan as\u00ed a Asemblea. Gradualmente, os angl\u00f3fonos adoptaron o nome de Canadenses (que os habitantes de orixe francesa empregaban dende o s\u00e9culo XVII). Polo tanto, eles comezaron a ser chamados \u00ab Canadenses franceses \u00bb.\nOs problemas pol\u00edticos continuaron, acadando un novo paroxismo en 1849, mentres que \u00e9 incendiado o Parlamento do Canad\u00e1 situado en Montreal dende 1843. O goberno vai votar unha lei para restablecer os dereitos dos franceses e compensar as v\u00edtimas inocentes dos conflitos de 1837 a 1838, o que enfurece os extremistas brit\u00e1nicos. O parlamento variou entre Quebec e Toronto at\u00e9 1867.\nNon \u00e9 at\u00e9 1849 que se establece o goberno responsable polo partido reformista. Os canadenses franceses non eran xa maioritarios, e ent\u00f3n o partido \u00e9 dirixido por Robert Baldwin no Alto Canad\u00e1 e Louis-Hippolyte Lafontaine no Baixo Canad\u00e1. Grazas \u00e1 obtenci\u00f3n dun goberno responsable, unha certa calma reina na escena pol\u00edtica canadense. En 1864, as elites pol\u00edticas emprenderon debates sobre unha potencial confederaci\u00f3n canadense. Londres da ent\u00f3n o seu apoio \u00f3 proxecto de uni\u00f3n federal e fixo incluso presi\u00f3n sobre os gobernadores das colonias para que a aceptasen.\nA federaci\u00f3n canadense (1867).\nPor mor dun acordo entre o partido conservador de John Alexander MacDonald e o partido liberal de George Brown, apoiados por George-\u00c9tienne Cartier, a Acta da Am\u00e9rica do Norte brit\u00e1nica crea a confederaci\u00f3n canadense, que foi proclamada o 1 de xullo de 1867 e \u00e1 cal \u00fanense Novo Brunswick e Nova Escocia. Derivar\u00e1 nunha segunda divisi\u00f3n administrativa que forma as provincias do Quebec e de Ontario.\nRexi\u00f3ns administrativas.\nO Quebec est\u00e1 dividido en 17 rexi\u00f3ns administrativas:\nLinguas.\nO Quebec dist\u00ednguese das outras provincias canadenses polo feito que o franc\u00e9s \u00e9 a \u00fanica lingua oficial, mentres que no resto do Canad\u00e1 predomina o ingl\u00e9s. O franc\u00e9s ademais de lingua oficial e a lingua com\u00fan, comprendida e falada polo 95 % da poboaci\u00f3n. En 2011, o 79 % dos quebequeses ti\u00f1an o franc\u00e9s como lingua materna. O ingl\u00e9s \u00e9 a lingua materna dun 8,3 % da poboaci\u00f3n, e o 71 % da poboaci\u00f3n anglo-quebequesa son biling\u00fces. Ademais do franc\u00e9s e o ingl\u00e9s once pobos aut\u00f3ctonos mante\u00f1en as s\u00faas linguas.\nA pol\u00edtica ling\u00fc\u00edstica da provincia defende a francofon\u00eda fronte \u00e1 preponderancia norteamericana do ingl\u00e9s. Foi o informe da Commission Gendron o que estableceu en 1968 os fundamentes do Libro branco para a pol\u00edtica ling\u00fc\u00edstica do goberno do Quebec que se desenvolveu na Carta da lingua francesa \u2014 a \u00ab lei 101 \u00bb \u2014 a partir de 1977..\nO Quebec fai que o Canad\u00e1 sexa o segundo pa\u00eds franc\u00f3fono de orixe europea despois de Francia e antes de B\u00e9lxica.\nFranc\u00e9s.\nO franc\u00e9s \u00e9 a lingua oficial do Quebec. O franc\u00e9s quebequ\u00e9s \u00e9 a variante do franc\u00e9s m\u00e1is utilizada polo conxunto da poboaci\u00f3n. A Oficina Quebequesa da Lingua Francesa \u00e9 o \u00f3rgano encargado de aplicar a pol\u00edtica ling\u00fc\u00edstica xunto co Consello Superior da Lingua Francesa e a Comisi\u00f3n de Toponimia do Quebec. As s\u00faas recomendaci\u00f3ns int\u00e9granse do debate sobre a norma do franc\u00e9s quebequ\u00e9s e aparecen no Grand Dictionnaire terminologique (GDT), o Banque de d\u00e9pannage linguistique e as diversas obras normativas. Polas s\u00faas recomendaci\u00f3ns ling\u00fc\u00edsticas, o GDT loita contra a invasi\u00f3n do franglais na lingua francesa. A partir da d\u00e9cada de 1970, a investigaci\u00f3n cient\u00edfica est\u00e1 asegurada polas organizaci\u00f3ns universitarias, como o Tr\u00e9sor de la langue fran\u00e7aise au Qu\u00e9bec e o grupo Franqus.\nOs colonos franceses que se estableceron na Nova Francia proced\u00edan en gran parte das provincias francesas do oeste e do norte. Xeralmente falaban diversas linguas da familia das linguas de o\u00efl que se foron homoxeneizando e deu paso ao franc\u00e9s quebequ\u00e9s, moi influ\u00eddo polo franc\u00e9s oficial. Entre 1663 e 1673 a chegada dunhas 800 mulleres novas, co\u00f1ecidas como Fillas do Rei, maioritariamente orfas e educadas en orfanatos no denominado na \u00e9poca \"fran\u00e7ais du roy\" contribu\u00edu ao afrancesamento da lingua dos colonos. A proximidade dos falantes das linguas amerindias, sobre todo da familia ling\u00fc\u00edstica algonquina, cos colonos posibilitou a adaptaci\u00f3n ao franc\u00e9s das realidades do Novo Mundo desco\u00f1ecidas no Vello Continente\nA conquista brit\u00e1nica de 1759 supuxo a ruptura dos lazos con Francia, e o franc\u00e9s falado no Quebec separouse do franc\u00e9s falado na metr\u00f3pole, mantivo particularidades das antigas linguas de o\u00efl que desapareceron en Francia e creou tam\u00e9n unha terminolox\u00eda propia, \u00e1 vez que a lingua dos novos conquistadores ingleses influenciaba e ameazaba o franc\u00e9s quebequ\u00e9s, \u00e1 vez que aparec\u00edan novas variedades rexionais como o beauceron, chaouin, gasp\u00e9sien, jeannois, joual, magoua, outaouais, saguen\u00e9en etc.\nIngl\u00e9s.\nO ingl\u00e9s canadense \u00e9 a lingua materna 650 000 quebequeses (8,3 % da poboaci\u00f3n), denominados Angloquebequeses, constit\u00faen o segundo grupo ling\u00fc\u00edstico en importancia do Quebec. Para al\u00e9n 50 000 (0,7 % da poboaci\u00f3n) consideran tanto o franc\u00e9s como o ingl\u00e9s a s\u00faa lingua materna.\nO ingl\u00e9s apareceu no territorio quebequ\u00e9s a partir de 1760 tras a conquista brit\u00e1nica, inst\u00e1ndose os primeiros comerciantes ingleses e escoceses nas cidades de Quebec e de Montr\u00e9al. Despois de 1784, os lealistas procedentes das colonias independizadas aumentaron considerablemente o n\u00famero de angl\u00f3fonos no territorio quebequ\u00e9s, establec\u00e9ndose principalmente nas rexi\u00f3ns menos poboadas Tras a proclamaci\u00f3n da Lei de Uni\u00f3n de 1840 chegou ao territorio quebequ\u00e9s unha inmigraci\u00f3n masiva das illas brit\u00e1nicas, que trouxo tam\u00e9n falantes das linguas c\u00e9lticas insulares. A influencia do ingl\u00e9s e as repitidas tentativas de asimilaci\u00f3n ling\u00fc\u00edstica tiveron un forte impacto na cultura de lingua francesa do Quebec. No s\u00e9culo XXI os angloquebequeses residen principalmente no oeste da illa de Montr\u00e9al (\"\"), o centro de Montreal e o Pontiac.\nLinguas al\u00f3fonas.\nSegundo o censo de 2006, no Quebec hab\u00eda 886\u00a0280 falantes de linguas al\u00f3fonas, o 11,9 % da poboaci\u00f3n que fala linguas diferentes ao ingl\u00e9s, non obstante adoitan falar franc\u00e9s no fogar, o 51 %, e o 71 % dos que chegaron despois de 1971.\nEn Montr\u00e9al, os falantes de italiano, grego, haitiano, espa\u00f1ol, \u00e1rabe e chin\u00e9s constit\u00faen os grupos m\u00e1is importantes.\nLinguas aut\u00f3ctonas.\nA poboaci\u00f3n al\u00f3fona incl\u00fae 264190 falantes de linguas aut\u00f3ctonas, o 3,6 % da poboaci\u00f3n do Quebec.\nExisten tres familias de linguas aut\u00f3ctonas, as linguas transm\u00edtense particularmente ben no Quebec, cun \u00edndice de continuidade ling\u00fc\u00edstica de 0,92."}
{"id": "13286", "revid": "98629", "url": "https://gl.wikipedia.org/wiki?curid=13286", "title": "Lobeto", "text": "Lobeto (en ingl\u00e9s, Wolverine) \u00e9 un superheroe de banda dese\u00f1ada membro dos X-Men. Recibe o seu nome do glut\u00f3n (Gulo gulo), un must\u00e9lido moi agresivo que habita nas taigas e tundras euroasi\u00e1ticas e norteamericanas. Creado por John Romita, Sr. e Len Wein para Marvel Comics, apareceu por primeira vez en \"The Incredible Hulk #180\" (s\u00f3 na \u00faltima vi\u00f1eta) e en \"The Incredible Hulk #181\" (en profundidade) (ambos de 1974). Posibelmente \u00e9 o segundo personaxe m\u00e1is popular de Marvel despois de Spider-Man.\nCaracter\u00edsticas.\nMutante, Lobeto cura rapidamente, pos\u00fae sentidos e reflexos semellantes \u00f3s dos animais e tres garras retr\u00e1ctiles duns 30\u00a0cm en cada brazo. Todo o seu esqueleto est\u00e1 cuberto por unha aliaxe virtualmente irromp\u00edbel chamada adamantium.\nA s\u00faa fereza natural axudou a forxar o estereotipo do antiheroe do c\u00f3mic. A s\u00faa predisposici\u00f3n a empregar a forza mortal, os seus esforzos por reconciliarse co seu cuestion\u00e1bel pasado e os seus angustiosos conflitos internos convert\u00e9ronse nun est\u00e1ndar para os antiheroes. \u00c9 un mestre da loita que non dubida en empregar t\u00e9cnicas mortais en ning\u00fan momento.\nLobeto foi creado por Len Wein e John Romita Sr., con algunhas influencias de Herb Trimpe. A s\u00faa personalidade foi amplamente desenvolvida polo c\u00e9lebre d\u00fao creativo formado por Chris Claremont e John Byrne, popularmente co\u00f1ecidos polo seu traballo nos X-Men. Frank Miller, co\u00f1ecido principalmente pola s\u00faa revitalizaci\u00f3n de Daredevil e pola redefinici\u00f3n de Batman, merece tam\u00e9n cr\u00e9dito por estabelecer importantes matices na serie limitada que coguionizou xunto a Claremont na que Lobeto pasou de ser un asasino psic\u00f3pata sen escr\u00fapulos a ser un home atormentado que errou no seu intento de converterse nun bo samurai ademais de estabelecer a famosa frase \"I'm the best there is at what I do, but what I do best isn't very nice\" (\"Son o mellor no que fago, pero o que fago mellor non \u00e9 moi agrad\u00e1bel\").\nLogan uniuse \u00f3s X-Men en 1975, na chamada \"Segunda X\u00e9nese\" (Giant Size X-Men #1), e obtivo a s\u00faa propia serie (que se contin\u00faa publicando hoxe en d\u00eda) en 1988. Foi un personaxe principal nas series animadas e filmes adicados \u00f3s X-Men.\nActualmente, Lobeto \u00e9 un protagonista activo nas tres principais series mutantes (Uncanny X-Men, X-Men e Astonishing X-Men). En 2005 pasou a formar parte dos Novos Vingadores.\nEvoluci\u00f3n das s\u00faas publicaci\u00f3ns.\nLobeto apareceu por primeira vez na \u00faltima vi\u00f1eta (oculto nas tebras) de \"The Incredible Hulk #180\" (outubro de 1974), un episodio guionizado por Len Wein e debuxado por Herb Trimpe. A s\u00faa presentaci\u00f3n completa produciuse no seguinte episodio, o #181 (novembro de 1974), no que levaba un disfrace dese\u00f1ado por John Romita, Sr.: spandex amarelo e azul, bigotes felinos nunha m\u00e1scara que lle cubr\u00eda case toda a cara e ostentando garras de metal duns 30\u00a0cm. A s\u00faa presentaci\u00f3n produciu unha impresi\u00f3n ambigua, revelando simplemente que era un axente do goberno canadense con poderes superhumanos. As caracter\u00edsticas b\u00e1sicas do personaxe a\u00ednda non estaban estabelecidas.\nA s\u00faa seguinte aparici\u00f3n foi no \"Giant-Size X-Men #1\" (marzo de 1975), no que se uniu \u00f3s X-Men. Guionizado por Wein e debuxado por Dave Cockrum (que alterou a m\u00e1scara eliminando os bigotes), o episodio intentaba revitalizar unha colecci\u00f3n (\"The X-Men\") da que s\u00f3 se publicaban reedici\u00f3ns dende o n\u00famero #67 (outubro de 1970). Conseguiu o seu obxectivo e a serie comezou a publicar historias do novo grupo dende o n\u00famero #94 (agosto de 1975), debuxado por Cockrum e guionizado por Chris Claremont. Lobeto viuse inicialmente eclipsado polos demais personaxes (os lectores odi\u00e1bano porque era un psic\u00f3pata), e Claremont incluso considerou desfacerse del.\nA substituci\u00f3n de Cockrum por John Byrne levou a unha maior importancia de Lobeto dentro da serie. Sendo el mesmo canadense, Byrne non estaba de acordo coa idea de desfacerse do \"vello canadense\". Unha das s\u00faas ideas foi crear Alpha Flight, un grupo de superheroes canadenses, que intentaron capturar a Logan debido \u00e1 gran suma que o goberno canadense investiu en adestralo. O l\u00f3brego pasado de Lobeto foi gradualmente estabelecido. Logan viuse enfrontado en numerosas ocasi\u00f3ns a Ciclope polo interese de ambos en Jean Grey (moza de Ciclope). Byrne dese\u00f1ou un novo traxe marr\u00f3n e amarelo tostado para Lobeto, mantendo a distintiva m\u00e1scara dese\u00f1ada por Cockrum. O novo aspecto funcionou e os lectores comezaron a interesarse polo personaxe.\nTras a partida de Byrne, Claremont p\u00faxose novamente \u00f3 cargo do gui\u00f3n da serie, que agora se chamaba \"Uncanny X-Men\" (\"Os Sobrenaturais Homes-X\"). Neste punto Logan est\u00e1base convertendo nun personaxe moi popular e por iso entre setembro e decembro de 1982 apareceu, da man de Claremont e Frank Miller, a s\u00faa propia mini-serie de 4 n\u00fameros (co\u00f1ecida coma \"Wolverine Vol 1\" para diferenciala da serie regular que apareceu anos despois). A mini-serie tivo como punto de partida as p\u00e1xinas de \"Uncanny X-Men\": Os X-Men viaxaron \u00f3 Xap\u00f3n e atoparon a cidade de Toquio completamente baleira. Lobeto colleu un xornal local e informou \u00f3s demais de que evacuaran a t\u00f3dolos cidad\u00e1ns debido a un terremoto. Ciclope d\u00edxolle que non sab\u00eda que falase xapon\u00e9s e Logan respondeulle \"Nunca o preguntaches\". Claremont e Miller empregaron este pequeno gag coma escusa para transformaren a Logan nun samurai que fracasara no seu intento de seguir o cami\u00f1o do guerreiro, convertendo a Logan, a partir de ent\u00f3n e ata os nosos d\u00edas, nun loitador cun f\u00e9rreo sentido do honor.\nAnos despois (entre novembro de 1984 e abril de 1985) Lobeto apareceu noutra mini-serie (de 6 n\u00fameros esta vez) guionizada por Claremont e debuxada por Al Milgrom chamada \"Kitty Pryde and Wolverine\", na que o mestre de Logan, Ogun, secuestraba \u00e1 nova Kitty, co\u00f1ecida coma \"Shadowcat\" (Gatasombra), para adestrala e convertela nunha asasina.\nLobeto conseguiu finalmente a s\u00faa propia serie regular (Wolverine Vol 2) en novembro de 1988, novamente con gui\u00f3ns de Claremont acompa\u00f1ado polos lapis de John Buscema. A serie durou ata o n\u00famero #189 (abril de 2003), momento no que Joe Quesada (editor xefe de Marvel dende o ano 2000) decidiu que as series longas (excepto as cl\u00e1sicas \"Uncanny X-Men\", \"Fantastic Four\" e \" The Avengers\") deb\u00edan comezar nun novo n\u00famero #1 para atraeren novo p\u00fablico. As\u00ed en maio de 2003 publicouse o #1 de \"Wolverine Vol 3\" do que actualmente xa se levan publicados uns 40 n\u00fameros.\nAdemais de aparecer na s\u00faa propia serie e, puntualmente, en multitude de series do Universo Marvel, Lobeto protagonizou numerosas historias. As m\u00e1is destacadas ser\u00edan:\nEn xaneiro de 2006 anunciouse a pr\u00f3xima publicaci\u00f3n dunha segunda serie dedicada a Lobeto, \".\nBiograf\u00eda.\nXuventude.\nA infancia e xuventude de Lobeto foron reveladas gradualmente co paso do tempo. A historia da infancia de Logan foi narrada na serie limitada \": Naceu como James Howlett no s\u00e9culo XIX en Alberta, no seo dunha rica familia canadense e froito do matrimonio de John e Elizabeth Howlett. Foi un neno enfermizo, polo que o seu pai contratou unha rapaza chamada Rose para que o coidase. Ambos os dous compart\u00edan xogos con Dog Logan, que m\u00e1is tarde se converter\u00eda no inimigo de James.\nSemella que o primeiro fillo de Elizabeth naceu coas mesmas garras que James, pero morreu nun accidente non especificado anterior \u00f3 comezo da historia. Esta experiencia traum\u00e1tica fixo que Elizabeth tolease e fose ingresada nun manicomio durante un tempo. Revelouse que tivo unha aventura co xardineiro da leira dos Howlett, Thomas Logan, un home que semellaba exactamente id\u00e9ntico \u00f3 adulto Lobeto. Anos despois, Elizabeth deu a luz a James.\nO fillo de Thomas Logan, Dog, atacar\u00eda a Rose, levando a que John Howlett reprendese a Thomas Logan. Despois de que Dog asasinase o can de James, Callie, Thomas foi despedido, pero xunto \u00f3 seu fillo coouse na leira dos Howlett para raptar a s\u00faa amada, Elizabeth. Thomas Logan matou a John Howlett. Os poderes mutantes de James, en particular as s\u00faas garras, xurdiron cando descubriu o asasino onda o cad\u00e1ver do seu pai. Cos seus novos poderes, James matou a Thomas Logan e feriu a Dog. Tras perder o seu marido e o seu amante e descubrir que o seu segundo fillo tam\u00e9n era un mutante, Elizabeth suicidouse.\nO av\u00f3 de James culpouno polo acontecido e enviou a James e a Rose \u00f3 exilio. Chegaron ata unha colonia mineira na Columbia Brit\u00e1nica, onde James medrou ata converterse nun forte e feroz traballador. Al\u00ed adoptou o nome de Logan (cando chegaron, Rose deu ese nome para tentar agochar a verdadeira identidade de James) e d\u00e9ronlle o sobrenome de \"Wolverine\" (debido \u00e1 s\u00faa ferocidade).\nTres anos despois, Dog, agora enormemente semellante \u00f3 adversario de Lobeto, Dentes de Sabre, atopouno. Obrigado a recordar a s\u00faa angustiosa mocidade, Logan loitou salvaxemente con Dog. Logan levaba vantaxe, pero cando Rose tentou evitar que matase a Dog, foi empalada polas garras de Logan. Esnaquizado pola dor da morte do seu verdadeiro amor, Logan fuxiu cara \u00f3s bosques canda unha manda de lobos.\nPrimeiras aparici\u00f3ns.\nInicialmente, Lobeto foi presentado coma un superheroe e un axente do goberno canadense que loitaba contra Hulk e Wendigo para deter a destruci\u00f3n que estaban a causar \u00f3 enfront\u00e1rense entre eles. Coa s\u00faa velocidade e axilidade demostrou ser un rival digno de ambos os dous superhumanos e foi quen de loitar coas d\u00faas criaturas.\nO Profesor X ofreceulle unirse \u00f3s seus novos X-Men, as\u00ed que dimitiu do seu posto no Canad\u00e1, desatendendo as obxecci\u00f3ns dos seus superiores. Durante o seguinte ano, revelouse que Logan era un mutante que pasara por unha operaci\u00f3n na que cubriron de adamantium todo o seu esqueleto. Mis\u00e1ntropo e solitario, enfrontouse a mi\u00fado \u00f3 l\u00edder dos X-Men, Ciclope. Con tendencia a sufrir ataques de rabia entolecida en combate, aprendeu de paseni\u00f1o a controlar os seus instintos ferais. A pesar do seu temperamento, \u00e9 a mi\u00fado descrito coma un poeta guerreiro cunha vontade de ferro.\nVarios escritores imaxinaron e revisaron o seu misterioso pasado. Revelouse que canda Nick Furia, o Capit\u00e1n Am\u00e9rica e a Vi\u00fava Negra loitou contra os nazis en Madripoor durante a segunda guerra mundial e tras iso alistouse no ex\u00e9rcito canadense e participou no D\u00eda-D e na liberaci\u00f3n dos Pa\u00edses Baixos. \u00c9 pos\u00edbel que tam\u00e9n actuase como esp\u00eda para os aliados e que fose capturado e feito prisioneiro no campo de concentraci\u00f3n de Sobibor. Durante a d\u00e9cada dos 60, formou parte do Team-X, un equipo encuberto do goberno, xunto a Dentes de Sabre, Maverick, Kestrel, Mastodonte e Silver Fox. A t\u00f3dolos membros do equipo lles foron implantados falsos recordos para garantir a s\u00faa fidelidade, e creouse o Proxecto Shiva para evitar que abandonasen o equipo. Logan ti\u00f1a fortes lembranzas verbo do seu amor por Silver Fox e a s\u00faa vida con ela nunha cabana das monta\u00f1as canadenses antes de seren recrutados polo Team-X, pero as d\u00fabidas sobre se eses recordos eran reais ou non atormentar\u00edano durante moito tempo. Aperentemente o Team-X foi disolto tras unha chapuceira misi\u00f3n relacionada con Omega Red.\nO que se sabe seguro sobre o seu pasado \u00e9 que foi capturado para formar parte dun proxecto chamado \"Weapon X\" (Arma X), e que foi neste proxecto onde o dotaron do seu esqueleto de adamantium. Tras fuxir de Arma X foi atopado nas monta\u00f1as canadenses por James e Heather Hudson, cos cales ti\u00f1a previsto unirse \u00f3 recentemente creado grupo de superheroes canadenses Alpha Flight. Logan deb\u00eda converterse no l\u00edder deste grupo, pero a s\u00faa marcha \u00f3s X-Men fixo que James Hudson adoptase a identidade de Vindicador (m\u00e1is tarde Gardi\u00e1n) e liderase o grupo. En varias ocasi\u00f3ns Lobeto viuse atacado polos seus amigos de Alpha Flight que ti\u00f1an ordes de levalo de volta \u00f3 Canad\u00e1. Tras varios intentos de captura o goberno canadense desistiu no seu empe\u00f1o e Lobeto retomou a s\u00faa amizade cos membros de Alpha Flight, a pesar de continuar sendo membro dos X-Men."}
{"id": "13289", "revid": "12452", "url": "https://gl.wikipedia.org/wiki?curid=13289", "title": "Lobezno", "text": ""}
{"id": "13291", "revid": "22570", "url": "https://gl.wikipedia.org/wiki?curid=13291", "title": "Verna Aardema", "text": "Verna Aardema, nada en New Era, M\u00edchigan, o 6 de xu\u00f1o de 1911 e finada o 11 de maio de 2000, foi unha escritora norteamericana de literatura infantil.\nTraxectoria.\nGraduouse na Universidade do Estado de M\u00edchigan cun B.A. de Periodismo en 1934. Traballou como mestre de escola primaria entre 1934 e 1973 e foi correspondente do \"Muskegon Chronicle\" en 1951 ata 1972.\nCando era nena sab\u00eda que ser\u00eda escritora. Cada segundo libre usouno lendo algo, o que puidera chegar as s\u00faas mans. No seu Ano Maior en M\u00edchigan, ga\u00f1ou tres competici\u00f3ns de escritura. Pensou en escribir para nenos cando a s\u00faa filla non quixo comer ata que ela non lle contara unha das s\u00faas historias.\nObra.\nEn 1960 publicou o seu primeiro conxunto de historias, \"Tales from the Story Hat\" e continuou adaptando contos tradicionais e do folclore de culturas distantes, (polo xeral de \u00c1frica e M\u00e9xico) para expo\u00f1er aos rapaces a variedade enorme da expresi\u00f3n humana. O seu libro, \"Why Mosquitoes Buzz in People's Ears\" (1975, ilustrado por Leo e Diane Dillon, recibiu a \"Medalla Caldecott\" en 1976, e o Premio \"Brooklyn Art Books\" en 1977.\nWho's in Rabbit's House? de 1977, foi o \"School Library Journal Best Book of the year\" de 1977 e o \"Lewis Carroll Shelf Award\" en 1978. Aardema recibiu o Premio de Mesa redonda de Lectura De nenos en 1981, e varios dos seus traballos foron seleccionados como \"Notable Books\" pola Asociaci\u00f3n de Biblioteca americana. Con \"Oh Kojo! How Could You!\" ga\u00f1ou o \"Parents Choice Award for Literature\"."}
{"id": "13293", "revid": "55821", "url": "https://gl.wikipedia.org/wiki?curid=13293", "title": "Alejandro Amen\u00e1bar", "text": "Alejandro Fernando Amen\u00e1bar Cantos nado en 1972 en Santiago de Chile, \u00e9 un director cinematogr\u00e1fico hispano-chileno. Est\u00e1 considerado un dos directores espa\u00f1ois m\u00e1is importantes.\nTraxectoria.\nDe nai espa\u00f1ola e pai chileno que se estableceron en Espa\u00f1a en 1973, entra en 1990 na facultade de ciencias da informaci\u00f3n da Universidade Complutense de Madrid que deixa un ano despois pola formaci\u00f3n teorizante que recib\u00eda.\nNo ano 2005 recibe un \u00d3scar ao mellor filme de fala non inglesa por \"Mar adentro\". En setembro do 2004 sa\u00edu na revista \"Shangay\" falando abertamente da s\u00faa homosexualidade."}
{"id": "13294", "revid": "25871", "url": "https://gl.wikipedia.org/wiki?curid=13294", "title": "Qu Yuan", "text": "Qu Yuan ( \u5c48\u539f), nado no ano 343 a.C. e finado no 278 a.C., foi un poeta patri\u00f3tico chin\u00e9s do reino de Chu. A maior\u00eda das s\u00faas obras at\u00f3panse na antolox\u00eda po\u00e9tica co\u00f1ecida como Chu Ci.\nTraxectoria.\nSecretario do rei Huai, mais os seus consellos non foron escoitados, e o reino de Qin fixo prisioneiro ao soberano, e Qu Yuan marchou ao exilio e rematou por se suicidar nas ribeiras do r\u00edo Milo. Creador na China da poes\u00eda persoal, e autor do primeiro poema longo (\"Li Sao\")."}
{"id": "13298", "revid": "1131", "url": "https://gl.wikipedia.org/wiki?curid=13298", "title": "Sert\u00e3", "text": " Sert\u00e3 \u00e9 unha vila de Portugal, situada na Beira Baixa, a 200\u00a0km a norte de Lisboa. A vila conta con 5.500 habitantes e o municipio con 17.200 habitantes aproximadamente."}
{"id": "13300", "revid": "23204", "url": "https://gl.wikipedia.org/wiki?curid=13300", "title": "Fang Lizhi", "text": "Fang Lizhi, escrito en lingua chinesa \u65b9\u52b1\u4e4b, nado en Beijing o 12 de febreiro de 1936 e finado en Tucson, Arizona, o 6 de abril de 2012, foi un astrof\u00edsico e activista pol\u00edtico chin\u00e9s.\nTraxectoria.\nProfesor de astrof\u00edsica e vicepresidente da Universidade de Ciencia e Tecnolox\u00eda da China, os seus escritos inspiraron as revoltas prodemocr\u00e1ticas de Tiananmen en 1989. Xa en 1986 fora expulsado do Partido Comunista da China e logo do masacre do 4 de xu\u00f1o exiliouse nos Estados Unidos, traballando como profesor de f\u00edsica na Universidade de Arizona."}
{"id": "13301", "revid": "1131", "url": "https://gl.wikipedia.org/wiki?curid=13301", "title": "Bai Juyi", "text": "Bai Juyi (\u767d\u5c45\u6613), nado en Xinzheng o 28 de febreiro de 772 e finado en Luoyang o 23 de setembro de 846, foi un poeta chin\u00e9s da dinast\u00eda Tang.\nTraxectoria.\nNaceu no seo dunha familia pobre pero letrada. Aos dez anos a s\u00faa familia enviouno preto de Chang'an para se educar, pasou o grao jinshi no ano 800. Escribiu m\u00e1is de 2800 poemas, nos que empregou unha lingua sinxela e temas directos, os seus poemas m\u00e1is famosos son \"Balada da eterna tristeza\", que conta a historia de Yang Guifei e \"Balada do tanxedor de la\u00fade\". Os seus poemas foron e contin\u00faan a ser moi populares na China."}
{"id": "13303", "revid": "89787", "url": "https://gl.wikipedia.org/wiki?curid=13303", "title": "Pobo han", "text": "Os han (\u6c49\u65cf ou \u6f22\u65cf) son a etnia maioritaria na China e o maior grupo \u00e9tnico do mundo. Os han constit\u00faen o 91% da poboaci\u00f3n da China e o 19% da poboaci\u00f3n humana. Os han son co\u00f1ecidos en Occidente como a etnia chinesa. O seu nome deriva da dinast\u00eda Han e proceden orixinariamente da rexi\u00f3n dor r\u00edo Amarelo, no norte da China, a\u00ednda que dende hai milenios estenderon o seu territorio cara ao sur. Durante o s\u00e9culo XX tam\u00e9n aumentou de forma significativa a presenza de chineses \"han\" nas rexi\u00f3ns m\u00e1is occidentais da China: T\u00edbet e Xinjiang.\nEn total, o Goberno da Rep\u00fablica Popular da China reco\u00f1ece 55 grupos \u00e9tnicos, ademais dos han, no territorio do pa\u00eds.\nEtimolox\u00eda.\nO termo \"han\" procede do nome da dinast\u00eda Han. As\u00ed mesmo, unha das denominaci\u00f3ns m\u00e1is habituais da lingua chinesa na Rep\u00fablica Popular da China \u00e9 \"lingua dos han\" (\u6f22\u8a9e / \u6c49\u8bed, \"h\u00e0ny\u01d4\").\nA\u00ednda que \u00e1s veces se fala de \"etnia chinesa\", \"han\" \u00e9 o termo correcto utilizado na Rep\u00fablica Popular da China para diferenciar \u00e1 etnia maioritaria, que se expresa nos diversos dialectos do chin\u00e9s, doutros grupos \u00e9tnicos, con linguas e culturas diferentes, que existen na China, como os tibetanos, os mongois e os uigures, entre outros.\nUnidade da etnia Han.\nA pesar da existencia de m\u00faltiples variaci\u00f3ns na lingua chinesa falada, un dos factores que determina a unidade da etnia han \u00e9 a lingua escrita. Durante centos de anos, a literatura chinesa usou un formato est\u00e1ndar de escritura que utiliza un vocabulario e unha gram\u00e1tica significativamente distinta das diferentes formas do chin\u00e9s oral. Desde o s\u00e9culo XX, o chin\u00e9s escrito baseouse no mandar\u00edn est\u00e1ndar e non no dialecto local de quen o escribe (coa excepci\u00f3n do uso escrito do canton\u00e9s). Por iso, a\u00ednda que os residentes nas diferentes rexi\u00f3ns poden non se entender cando falan, son capaces de se entender na escrita.\nOs han adoitan vestirse utilizando roupas de estilo occidental. Os traxes han tradicionais a\u00ednda son utilizados en ocasi\u00f3ns importantes como banquetes de vodas ou durante a celebraci\u00f3n de aninovo.\nDiferenzas internas.\nEntre os Han existen numerosas diferenzas tanto culturais como ling\u00fc\u00edsticas. As diferenzas rexionais e ling\u00fc\u00edsticas entre os diferentes subgrupos dos han son tan significativas como entre as diferentes nacionalidades europeas. Os Han falan diversas variedades da lingua chinesa que son considerados dialectos, a pesar de que se considera que entre elas existen diferenzas maiores das que hai entre as diferentes linguas europeas (co termo \"dialectos\" faise referencia ao que \u00e9 en realidade unha familia de linguas relacionadas co chin\u00e9s est\u00e1ndar, mentres que se utiliza \"lingua\" para facer referencia \u00e1s demais linguas da China que non pertencen ao mesmo grupo ling\u00fc\u00edstico que o chin\u00e9s est\u00e1ndar e os seus dialectos/linguas). Outras diferenzas culturais, como a gastronom\u00eda, os costumes e a moda, son igualmente importantes. A historia da China moderna presenta numerosos exemplos dos conflitos que estas diferenzas provocaron. Por iso, a idea duns Han unidos \u00e9 realmente complexa.\nEstas diversidades, con todo, non xeraron identidades \u00e9tnicas propias, e as diferenzas relixiosas ou pol\u00edticas non reforzaron as diferenzas rexionais. Ao contrario, existe unha tendencia a evitar as distinci\u00f3ns entre os Han, xa que se considera que \u00e9 unha clasificaci\u00f3n menor e superficial."}
{"id": "13304", "revid": "55340", "url": "https://gl.wikipedia.org/wiki?curid=13304", "title": "D\u014fng Yu\u00e1n", "text": "D\u014fng Yu\u00e1n (\u8463\u6e90), nado c. 934 e finado c.962, foi un pintor chin\u00e9s.\nTraxectoria.\nNaceu en Zhongling e instalouse en Nanjing, daquela o centro da cultura e as artes. Co\u00f1ecido polas s\u00faas pinturas de personaxes e paisaxes, nun estilo elegante que se converter\u00eda no est\u00e1ndar dos seguintes nove s\u00e9culos."}
{"id": "13305", "revid": "1987", "url": "https://gl.wikipedia.org/wiki?curid=13305", "title": "Mel", "text": "O mel \u00e9 unha substancia alimentaria doce e viscosa feita polas abellas e alg\u00fans insectos relacionados. As abellas poden producir o mel a partir das secreci\u00f3ns azucradas das plantas (n\u00e9ctar floral) ou das secreci\u00f3ns doutros insectos (como a melaza), por regurxitaci\u00f3n, por actividade encim\u00e1tica e evaporaci\u00f3n da auga, sendo almacenado en favos (ou panais) nas s\u00faas colmeas para servirlles de alimento durante o inverno.\nA variedade de mel producido polas abellas mel\u00edferas (x\u00e9nero Apis ) \u00e9 a m\u00e1is co\u00f1ecida comercialmente, debido \u00e1 s\u00faa produci\u00f3n mundial e ao consumo humano. O sabor e cor desta substancia \u00e9 determinado polo tipo de flores das que se recolle o n\u00e9ctar. O sabor var\u00eda en funci\u00f3n da fonte do n\u00e9ctar, e os diversos tipos e graos de mel; os m\u00e1is com\u00fans incl\u00faen, entre outros, o n\u00e9ctar de laranxeira, de silva e de framboesa.\nO mel obt\u00e9n a s\u00faa dozura a partir dos monosac\u00e1ridos, da frutosa e da glicosa e ten a mesma dozura relativa que a sacarosa (azucre de mesa). Ten propiedades qu\u00edmicas atractivas para a cocci\u00f3n e un sabor distintivo que leva a algunhas persoas para preferila por diante do azucre e outros edulcorantes. A maior\u00eda dos microorganismos non medran no mel, polo que o mel selado non se estraga, incluso despois de miles de anos.\nO mel rec\u00f3llese de colonias de abellas salvaxes, ou de colmeas de abellas domesticadas, unha pr\u00e1ctica co\u00f1ecida como apicultura. \u00c9 importante salientar que, a pesar de que o mel utilizado actualmente en maior escala na alimentaci\u00f3n humana prov\u00e9n da produci\u00f3n das abellas mel\u00edferas, existen outros insectos que tam\u00e9n o producen en menor cantidade e non son explotados economicamente.\nA produci\u00f3n mundial media de mel \u00e9 aproximadamente de 1\u00a0200\u00a0000\u00a0tn. Os principais pa\u00edses produtores son China, Turqu\u00eda, Arxentina, Ucra\u00edna, M\u00e9xico e Estados Unidos. Os principais importadores a nivel mundial son a Uni\u00f3n Europea e os Estados Unidos.\nXuntamente co mel, as abellas producen outros importantes produtos: a cera, a xelea real, o pr\u00f3pole e o pole.\nHistoria.\nO uso do mel e a s\u00faa produci\u00f3n ten unha historia longa e bastante variada. O mel ten unha longa historia dentro do consumo humano e util\u00edzase en varios alimentos e bebidas como edulcorante e saborizante. En moitas culturas o mel foi utilizada en diversos \u00e1mbitos, alg\u00fans dos cales van m\u00e1is al\u00f3 do seu uso como alimento; por exemplo, utilizouse a mi\u00fado como un talism\u00e1n e un s\u00edmbolo da dozura. \u00c9 dicir, tivo un papel dentro dos costumes relixiosos e como elemento simb\u00f3lico.\nO mel ten as s\u00faas cualidades reco\u00f1ecidas, apreciadas e utilizadas polos seres humanos desde tempos remotos como alimento e adozante natural con poder adozante d\u00faas veces maior do que o azucre de cana.\nExisten diversas referencias hist\u00f3ricas a esta substancia. Al\u00e9n das citas b\u00edblicas, moitos outros pobos, como os antigos exipcios ou os gregos, por exemplo, refer\u00edanse ao mel como un produto sagrado, chegando at\u00e9 servir como forma de pagamento de impostos. Foron encontradas en escavaci\u00f3ns exipcias con m\u00e1is de 3.000 anos mostras de mel a\u00ednda perfectamente conservadas en vasillas lixeiramente tapadas. Tam\u00e9n existen rexistros prehist\u00f3ricos en pinturas rupestres da recolecci\u00f3n de mel.\nSon co\u00f1ecidas diversas variedades de mel que dependen da flor utilizada como fonte de n\u00e9ctar e do tipo de abella que o produciu. Mais como as abellas o fabrican en cantidade cerca de tres veces superior \u00e1 necesaria para sobreviviren, sempre foi pos\u00edbel, primeiramente, colectarse o exceso del para o uso humano, e m\u00e1is tarde, criar abellas para o fin espec\u00edfico de obter o mel, o que \u00e9 co\u00f1ecido como apicultura.\nA recollida do mel \u00e9 unha actividade antiga,xa co\u00f1ecida moito antes da domesticaci\u00f3n da abella mel\u00edfera; esta pr\u00e1ctica tradicional co\u00f1eciase como caza do mel. Unha pintura rupestre do Mesol\u00edtico nunha cova da Valencia (Espa\u00f1a), que data de hai polo menos 8.000 anos, representa a dous recolectores de mel e panales dun ni\u00f1o de abellas silvestres. Os personaxes levan cestas ou cabazas e utilizan unha escaleira ou unha serie de cordas para chegar ao ni\u00f1o. Os humanos para atopar o mel se gu\u00edan a ave gu\u00eda maior do mel (\"Indicador indicador\") ata as colmeas silvestres; comportamento que pudo evolucionar cos primeiros hom\u00ednidos. Os restos de mel m\u00e1is antigos que se co\u00f1ecen atop\u00e1ronse en Xeorxia durante a construci\u00f3n do oleoduto Bak\u00fa-Tiflis-Ceyhan: os arque\u00f3logos acharon restos de mel na superficie interior de vasillas de arxila desenterradas nunha antiga tumba, que datan de fai entre 4.700 e 5.500 anos. Na antiga Xeorxia, enterr\u00e1banse varios tipos de mel cunha persoa para as viaxes ao m\u00e1is al\u00f3, inclu\u00eddas as variedades de tilo, bagas e flores dos prados.\nOs primeiros rexistros escritos da apicultura son do antigo Exipto, onde o mel utiliz\u00e1base para adozar pasteis, galletas e outros alimentos e como base para ung\u00fcentos nos xer\u00f3glifos exipcios. En Exipto, a Mesopotamia e outras rexi\u00f3ns, a mi\u00fado enterr\u00e1base aos mortos con mel ou en mel. Nos templos cri\u00e1banse abellas que produc\u00edan mel para ofrendas, momificaci\u00f3n e outros usos.\nNa Grecia antiga, o mel produc\u00edose desde a \u00e9poca arcaica ata o per\u00edodo helen\u00edstico. No 594\u00a0a.C, a apicultura nos arredores de Atenas estaba tan estendida que Sol\u00f3n promulgou unha lei respecto diso: \"Quen instale colmeas de abellas debe po\u00f1elas 90 metros lonxe das xa instaladas por outro\". As escavaci\u00f3ns arqueol\u00f3xicas gregas de cer\u00e1mica localizaron antigas colmeas. Segundo Columela, os apicultores gregos da \u00e9poca helen\u00edstica non dubidaban en trasladar as s\u00faas colmeas a distancias bastante longas para maximizar a produci\u00f3n, aproveitando os diferentes ciclos vexetativos das distintas rexi\u00f3ns. O uso espiritual e supostamente terap\u00e9utico do mel na antiga India est\u00e1 documentado tanto nos Vedas como nos textos do \u0100yurveda.\nFormaci\u00f3n.\nPolas abellas mel\u00edferas.\nO mel \u00e9 producido por abellas que colleitaron n\u00e9ctar. As abellas valoran o mel polos seus azucres, que consomen para manter a s\u00faa actividade metab\u00f3lica xeral, especialmente a dos seus m\u00fasculos de voo durante a procura de alimento, e como alimento para as s\u00faas larvas. Con este fin, as abellas almacenan mel para abastecerse durante a procura de alimento ordinario, as\u00ed como durante os per\u00edodos de escaseza e durante a hibernaci\u00f3n. Durante a procura de alimento, as abellas utilizan parte do n\u00e9ctar que colleitan para alimentar os seus m\u00fasculos de voo. A maior parte do n\u00e9ctar colleitado non se utiliza para alimentar directamente aos insectos, sen\u00f3n que se destina a regurxitaci\u00f3n, a dixesti\u00f3n encim\u00e1tica e, por \u00faltimo, o almacenamento a longo prazo en forma de mel. Cando vai fr\u00edo ou escasean outras fontes de alimento, as abellas adultas e larvas consomen mel almacenado, que \u00e9 moitas veces m\u00e1is densa enerxeticamente que o n\u00e9ctar do que se obt\u00e9n.\nTras sa\u00edr da colmea, a abella colleita n\u00e9ctar rico en azucre ou melaza. O n\u00e9ctar da flor adoita ter un contido de auga do 70 ao 80% e \u00e9 moito menos viscoso que o mel acabado, que adoita ter un contido de auga en torno ao 18%. O contido de auga da melaza dos pulg\u00f3ns e outros bichos adoita ser moi parecido ao do zume do que se alimentan eses insectos e adoita estar algo m\u00e1is dilu\u00eddo que o n\u00e9ctar. Unha fonte describe o contido de auga da melaza en torno ao 89%. Tanto se se alimenta de n\u00e9ctar como de melaza, a abella succiona estes flu\u00eddos a trav\u00e9s da s\u00faa prob\u00f3scide, que leva o l\u00edquido de mel ao est\u00f3mago, ou \"buche de mel\", da abella. Esta cavidade at\u00f3pase xusto encima do seu est\u00f3mago alimentario, o \u00faltimo dos cales dixire o pole e os azucres consumidos por unha abella para a s\u00faa propia alimentaci\u00f3n.\nNa \"Apis mellifera\" o est\u00f3mago do mel cont\u00e9n uns 40 mg de l\u00edquido. Isto equivale aproximadamente \u00e1 metade do peso dunha abella sen carga. Recoller esa cantidade en n\u00e9ctar pode requirir visitas a m\u00e1is de mil flores. Cando o n\u00e9ctar \u00e9 abundante, unha abella pode tardar m\u00e1is dunha hora de incesante traballo en colleitar suficiente n\u00e9ctar para encher a s\u00faa colleita de mel. As encimas salivais e as prote\u00ednas da gl\u00e1ndula hipofar\u00ednxea da abella se segregan no n\u00e9ctar unha vez que este se atopa no est\u00f3mago de mel da abella. Estas substancias empezan a descompo\u00f1er azucres complexos, como a sacarosa e os amid\u00f3ns, en azucres m\u00e1is simples, como a glicosa e a frutosa. Este proceso aumenta lixeiramente o contido de auga e a acidez do n\u00e9ctar parcialmente dixerido.\nUnha vez cheas, as abellas forraxeiras regresan \u00e1 colmea. Al\u00ed regurxitan e transfiren o n\u00e9ctar \u00e1s abellas da colmea. Unha vez nos seus propios est\u00f3magos de mel, as abellas da colmea regurxitan o n\u00e9ctar, formando repetidamente burbullas entre as s\u00faas mand\u00edbulas, acelerando a s\u00faa dixesti\u00f3n e concentraci\u00f3n. Estas burbullas crean unha gran superficie por volume e, deste xeito, as abellas evaporan unha parte da auga do n\u00e9ctar no aire quente da colmea.\nAs abellas da colmea forman grupos de procesamento do mel. Estes grupos traballan en substituci\u00f3ns: unha abella somete o n\u00e9ctar procesado a burbuxeo e logo pasa o l\u00edquido refinado \u00e1s demais. Poden pasar ata 20 minutos de regurxitaci\u00f3n, dixesti\u00f3n e evaporaci\u00f3n continuas ata que o produto alcanza a calidade de almacenamento. A continuaci\u00f3n, o mel novo col\u00f3case en celas de panal, que se deixan sen tapar. Este mel a\u00ednda ten un contido de auga moi elevado, de ata o 70%, dependendo da concentraci\u00f3n do n\u00e9ctar colleitado. Nesta etapa do seu refinado, o contido de auga do mel \u00e9 o suficientemente alto como para que as ubicuas esporas l\u00e9vedas poidan reproducirse nela, un proceso que, se non se controla, consumir\u00eda rapidamente os azucres do novo mel Para combater isto, as abellas utilizan unha habilidade pouco com\u00fan entre os insectos: a xeraci\u00f3n end\u00f3xena de calor.\nAs abellas son un dos poucos insectos capaces de xerar grandes cantidades de calor corporal. Utilizan esta capacidade para producir unha temperatura ambiente constante nas s\u00faas colmeas. A temperatura das colmeas adoita roldar os nas zonas de almacenamento do mel. Esta temperatura regulana xerando calor cos seus corpos ou eliminano mediante a evaporaci\u00f3n da auga. A evaporaci\u00f3n elimina a auga do mel almacenado, extraendo calor da colonia. As abellas utilizan as s\u00faas \u00e1s para regular a refrixeraci\u00f3n da colmea. O bater coordinado das \u00e1s move o aire a trav\u00e9s do mel h\u00famido, extraendo a auga e a calor. A ventilaci\u00f3n da colmea acaba expulsando ao exterior tanto o exceso de auga como a calor.\nO proceso de evaporaci\u00f3n contin\u00faa ata que o mel alcanza o seu contido final de auga, entre o 15,5% e o 18%. Isto concentra os azucres moito m\u00e1is al\u00e1 da punto de saturaci\u00f3n da auga, \u00e9 dicir, hai moito m\u00e1is azucre disolto na pouca auga que queda no mel do que poder\u00eda disolverse nun volume equivalente de auga. O mel, mesmo a temperaturas de colmea, \u00e9 polo tanto unha soluci\u00f3n super arrefriada de varios azucres en auga. Estas concentraci\u00f3ns de azucre s\u00f3 poden alcanzarse preto da temperatura ambiente por evaporaci\u00f3n dunha soluci\u00f3n menos concentrada, neste caso o n\u00e9ctar. Por raz\u00f3ns osm\u00f3ticas tales concentraci\u00f3ns elevadas de azucre son extremadamente desfavorables para a reproduci\u00f3n microbiol\u00f3xica e, en consecuencia, detense toda fermentaci\u00f3n. A continuaci\u00f3n, as abellas tapan as celas do mel terminando con cera. Isto illaas da contaminaci\u00f3n e evita que se sigan evaporando.\nMentres a s\u00faa concentraci\u00f3n de auga non supere o 18%, o mel ten unha vida \u00fatil indefinida, tanto dentro da colmea como despois de ser extra\u00edda por un apicultor.\nPor outros insectos.\nAs abellas mel\u00edferas non son os \u00fanicos insectos eusociais que producen mel. Todos os abell\u00f3ns non parasitos e as abellas sen aguill\u00f3n producen mel. Algunhas especies de avespas, como \"Brachygastra lecheguana\" e \"Brachygastra mellifica\", que se atopan en Suram\u00e9rica e Centroam\u00e9rica, alim\u00e9ntanse de n\u00e9ctar e producen mel. Outras avespas, como \"Polistes versicolor\", tam\u00e9n consomen mel. Na metade do seu ciclo vital alternan entre alimentarse de pole rico en prote\u00ednas e alimentarse de mel, que \u00e9 unha fonte m\u00e1is densa de enerx\u00eda alimentaria.\nIntervenci\u00f3n humana.\nO ser humano semidomesticou varias especies de abellas mel\u00edferas aproveitando a s\u00faa fase de enxame. A enxameaz\u00f3n \u00e9 o medio polo que se establecen novas colonias cando xa non hai espazo para a expansi\u00f3n na colmea actual da colonia. A ra\u00ed\u00f1a vella pon ovos que se converter\u00e1n en novas ra\u00ed\u00f1as e logo conduce ata a metade da colonia a un lugar para unha nova colmea. Polo xeral, as abellas enxamean antes de que os exploradores descubran un lugar adecuado para outra colmea. Ata que se atopa un lugar adecuado, o enxame agrupase preto da colmea anterior, a mi\u00fado nas ramas das \u00e1rbores. Estes enxames son excepcionalmente d\u00f3ciles e d\u00e9ixanse transportar polo home. Cando se lles proporciona un lugar adecuado para ani\u00f1ar, como unha colmea Langstroth comercial, o enxame formar\u00e1 facilmente unha nova colonia nunha contorna artificial. Estas colonias semidomesticadas son coidadas por persoas que practican a apicultura ou a meliponicultura. An\u00edmase \u00e1s abellas capturadas a buscar alimento, a mi\u00fado en contornas agr\u00edcolas como hortos, onde os polinizadores son moi apreciados. O mel, o pole, a cera e as resinas que producen as abellas son colleitados polos humanos para diversos usos.\nPref\u00edrese o termo \"semidomesticado\" porque todas as colonias de abellas, incluso as das grandes explotaci\u00f3ns de apicultura agr\u00edcola, abandonan facilmente a protecci\u00f3n do home en enxames que poden establecer colonias silvestres con \u00e9xito. Gran parte do esforzo na apicultura comercial ded\u00edcase a persuadir a unha colmea que est\u00e1 lista para enxamear de que produza m\u00e1is panales na s\u00faa localizaci\u00f3n actual. Para iso ad\u00f3itase engadir m\u00e1is espazo \u00e1 colonia cunha \"media alza\"', caixas baleiras colocadas encima dunha colonia existente. Deste xeito, p\u00f3dese incitar \u00e1s abellas para desenvolver este espazo baleiro en lugar de dividir a colonia en enxames.\nProduci\u00f3n.\nColleita.\nO mel coll\u00e9itase de colonias de abellas silvestres ou de colmeas domesticadas. M\u00e1is ou menos, unha colmea produce ao redor de 29 kg de mel ao ano. \u00c1s veces, os ni\u00f1os de abellas silvestres local\u00edzanse seguindo a un paxaro gu\u00eda de mel.\nPara recoller o mel dunha colmea de forma segura, os apicultores adoitan tranquilizar \u00e1s abellas cun afumador de abellas. O fume desencadea o instinto de alimentaci\u00f3n (un intento de salvar os recursos da colmea dun posible incendio), fac\u00e9ndoas menos agresivas, e escurece as feromonas que as abellas utilizan para comunicarse. O panal ret\u00edrase da colmea e o mel pode extraerse por esmagamento ou cun extractor de mel. A continuaci\u00f3n, o mel adoita filtrarse para eliminar a cera de abella e outros residuos.\nAntes da invenci\u00f3n dos marcos desmontables, a mi\u00fado sacrific\u00e1banse colonias de abellas para realizar a colleita. O colleitador levaba todo o mel dispo\u00f1ible e substitu\u00eda toda a colonia na primavera seguinte. Desde a invenci\u00f3n dos marcos desmontables, os principios da cr\u00eda levaron \u00e1 maior\u00eda dos apicultores para asegurarse de que as s\u00faas abellas tivesen reservas suficientes para sobrevivir ao inverno, ben deixando algo de mel na colmea, ben proporcionando \u00e1 colonia un substituto do mel, como auga azucrada ou azucre cristalino (a mi\u00fado en forma de \"caramelo\"). A cantidade de alimento necesaria para sobrevivir ao inverno depende da variedade de abellas e da duraci\u00f3n e severidade dos invernos locais.\nMoitas especies animais sentense atra\u00eddas polas fontes silvestres ou dom\u00e9sticas de mel.\nConservaci\u00f3n.\nPola s\u00faa composici\u00f3n e propiedades qu\u00edmicas, o mel \u00e9 adecuada para o almacenamento a longo prazo, e asim\u00edlase facilmente mesmo despois dunha longa conservaci\u00f3n. O mel, e os obxectos mergullados nela, conserv\u00e1ronse durante s\u00e9culos.\n A clave da conservaci\u00f3n \u00e9 limitar o acceso \u00e1 humidade. No seu estado curado, o mel ten un contido de azucre suficientemente alto para inhibir a fermentaci\u00f3n. Se se exp\u00f3n ao aire h\u00famido, as s\u00faas propiedades hidr\u00f3filas atraen a humidade cara ao mel, dilu\u00edndoa ata o punto de que pode comezar a fermentaci\u00f3n.\nA longa vida \u00fatil do mel atrib\u00faese a unha enzima que se atopa no est\u00f3mago das abellas. As abellas mesturan glicosa oxidasa co n\u00e9ctar expulsado que consumiron previamente, creando dous subproductos: \u00e1cido glic\u00f3nico e per\u00f3xido de hidr\u00f3xeno, que son parcialmente responsables da acidez do mel e da supresi\u00f3n do crecemento bacteriano.\nAdulteraci\u00f3n.\nO mel \u00e1s veces se adulterada mediante a adici\u00f3n doutros azucres, xaropes ou compostos para cambiar o seu sabor ou viscosidade, reducir o seu custo ou aumentar o contido de fructosa para inhibir a cristalizaci\u00f3n. A adulteraci\u00f3n do mel pract\u00edcase desde a antig\u00fcidade, cando \u00e1s veces mestur\u00e1base con xaropes de plantas como o pradairo, o bidueiro ou o sorgo e vend\u00edase aos clientes como mel puro. \u00c1s veces, o mel cristalizado mestur\u00e1base con fari\u00f1a ou outros recheos, ocultando a adulteraci\u00f3n aos compradores ata que o mel se licuaba. Nos tempos modernos, o adulterante m\u00e1is com\u00fan pasou a ser o xarope de millo claro, case sen sabor; a mestura adulterada pode ser moi dif\u00edcil de distinguir do mel puro.\nTipos.\nExisten preto de 320 variedades de mel de distintas orixes florais. O sabor, cor e cheiro do mel depende das distintas fontes de flores e plantas visitadas polas abellas.\nSegundo a especie de insecto:\nSegundo a s\u00faa orixe vexetal, difer\u00e9nciase entre:\nO mel de flores \u00e9 transparente e solidifica co tempo dependendo da s\u00faa procedencia vexetal e da temperatura. Por baixo de 14\u00a0\u00b0C acel\u00e9rase o proceso de solidificaci\u00f3n. Os meles de breixo endur\u00e9cense moi pronto e os de casti\u00f1eiro tardan moito.\nO estudo do pole no mel virxe (melisopalinolox\u00eda) permite determinar a s\u00faa orixe floral. Dado que as part\u00edculas de pole est\u00e1n electrost\u00e1ticamente cargadas e atraen outras part\u00edculas, as t\u00e9cnicas usadas na melisopalinolox\u00eda poden usarse en estudos ambientais de part\u00edculas radioactivas, po ou contaminaci\u00f3n.\nUn efecto secundario da recolecci\u00f3n do n\u00e9ctar e o pole para a produci\u00f3n de mel \u00e9 a polinizaci\u00f3n, que \u00e9 crucial para a reproduci\u00f3n das plantas con flores.\nUsos.\nGastron\u00f3micos.\nO mel empr\u00e9gase principalmente como adozante na coci\u00f1a e na pastelar\u00eda, como acompa\u00f1amento do pan ou das torradas (especialmente en almorzos e merendas) e como aditivo de diversas bebidas como o t\u00e9. Ao ser rico en azucres como a frutosa, o mel \u00e9 higrosc\u00f3pico (absorbe humidade do aire), polo que engadir unha pequena cantidade aos pans e aos pasteis fai que estes se endurezan m\u00e1is amodo. O mel virxe tam\u00e9n cont\u00e9n enzimas que axudan \u00e1 s\u00faa dixesti\u00f3n, ademais de diversas vitaminas e antioxidantes. Por isto adoita recomendarse o consumo de mel a temperaturas non superiores a 60\u00a0\u00b0C, pois a maior temperatura comeza a perder propiedades beneficiosas porque se volatilizan alg\u00fans destes elementos.\nO mel \u00e9 o ingrediente principal do hidromel, que se produce a partir do mel e de auga, e que tam\u00e9n se co\u00f1ece como \"vi\u00f1o de mel\".\nConservante.\nO mel \u00e9 un excelente conservante natural mais non sempre \u00e9 saudable. Debido a que procede de flores silvestres, hai alg\u00fans momentos e lugares nos que o mel producido polas abellas \u00e9 altamente t\u00f3xico. Os rododendros e as azalea producen un n\u00e9ctar moi velenoso para os humanos, a\u00ednda que inofensivo para as abellas. Nalgunhas rexi\u00f3ns do mundo as colmeas bal\u00e9iranse inmediatamente despois da tempada de flores, eliminando calquera residuo para evitar envelenamentos accidentais. Existen historias non corroborables do uso de mel velenoso como arma de guerra na antig\u00fcidade. Este mel velenoso \u00e9 moi dif\u00edcil de atopar. A forma da flor da azalea fai que \u00e1s abellas lles resulte dif\u00edcil acceder ao n\u00e9ctar e na \u00e9poca na que florecen hai case sempre outras flores m\u00e1is atractivas para elas.\nO mel \u00e9 moi perdurable e non caduca. Grazas \u00e1 s\u00faa gran concentraci\u00f3n de azucre mata as bacterias por lise osm\u00f3tica. Os l\u00e9vedos aerotransportados non poden prosperar no mel debido \u00e1 baixa humidade que cont\u00e9n. Os traslados de corpos humanos na antig\u00fcidade fac\u00edanse somerxidos en mel; por exemplo Alexandre o Grande foi trasladado dende Babilonia ata Alexandr\u00eda e Agesilao II, rei de Esparta, dende Exipto ata a s\u00faa cidade natal empreg\u00e1ndose mel para evitar a descomposici\u00f3n. O efecto conservante do mel d\u00e9bese \u00e1 s\u00faa baixa concentraci\u00f3n de auga e \u00e9 id\u00e9ntico ao que permite a conservaci\u00f3n prolongada dos doces e das froitas en almibre, no que o alto contido en azucre dimin\u00fae o contido de auga.\nTerap\u00e9uticos.\nO mel sempre foi reco\u00f1ecido debido \u00e1s s\u00faas propiedades terap\u00e9uticas. Dun modo xeral, o mel est\u00e1 constitu\u00eddo, na s\u00faa maior parte (cerca do 75%), por hidratos de carbono, especialmente polos azucres simples (glicosa e frutosa). O mel est\u00e1 tam\u00e9n composto por auga (cerca do 20%), por minerais (calcio, cobre, ferro, magnesio, f\u00f3sforo, potasio, entre outros), por cerca da metade dos amino\u00e1cidos existentes, por \u00e1cidos org\u00e1nicos (\u00e1cido ac\u00e9tico, \u00e1cido c\u00edtrico, entre outros) e por vitaminas do complexo B, por vitamina C, D e E. O mel pos\u00fae a\u00ednda un teor consider\u00e1bel de antioxidantes (flavonoides e fen\u00f3licos).\nOs distintos tipos de mel var\u00edan en funci\u00f3n das plantas de onde \u00e9 extra\u00eddo o n\u00e9ctar e, tam\u00e9n, de acordo coa localizaci\u00f3n xeogr\u00e1fica desas plantas e os tipos das abellas produtoras. Por esta raz\u00f3n, o mel pode presentar consistencias e cores diferentes. Debido ao seu teor de azucres simples, de asimilaci\u00f3n r\u00e1pida, o mel \u00e9 altamente cal\u00f3rico (cerca de 3,4 kcal/g), polo que \u00e9 \u00fatil como fonte de enerx\u00eda.\nO mel \u00e9 tam\u00e9n usado externamente debido \u00e1s s\u00faas propiedades antimicrobianas e antis\u00e9pticas. As\u00ed, o mel axuda a cicatrizar e a previr infecci\u00f3ns en feridas ou queimaduras superficiais. O mel \u00e9 tam\u00e9n utilizado amplamente na cosm\u00e9tica (cremas, m\u00e1scaras de limpeza facial, t\u00f3nicos etc.) debido \u00e1s s\u00faas cualidades adstrinxentes e suavizantes.\nComposici\u00f3n qu\u00edmica.\nA falta de humidade \u00e9 unha condici\u00f3n fundamental para a conservaci\u00f3n do mel. Mentres a porcentaxe de humidade permaneza baixo o 18\u00a0% non poder\u00e1 crecer nada nela. Por riba dese valor poden aparecer procesos fermentativos.\nO contido en minerais \u00e9 moi pequeno. Os m\u00e1is frecuentes son calcio, cobre, ferro, magnesio, manganeso, zinc, f\u00f3sforo e potasio. Est\u00e1n presentes tam\u00e9n arredor da metade dos amino\u00e1cidos existentes, \u00e1cidos org\u00e1nicos (\u00e1cido ac\u00e9tico e \u00e1cido c\u00edtrico, entre outros) e vitaminas do complexo B, vitamina C, D e E. O mel pos\u00fae tam\u00e9n unha variedade considerable de antioxidantes (flavonoides e fen\u00f3licos).\nPrecauci\u00f3ns.\nUn exceso de azucres, como glicosa e fructosa na dieta (m\u00e1is do 20\u00a0% da enerx\u00eda total) est\u00e1 relacionado cun aumento da presi\u00f3n arterial e aumento da graxa corporal e da graxa hep\u00e1tica, colesterol, problemas cardiacos e diabetes.\nO mel (do mesmo xeito que outros endulzantes) pode ser tam\u00e9n \"extremadamente perigosa\" para os beb\u00e9s. Isto d\u00e9bese a que ao mesturarse cos mollos dixestivos non \u00e1cidos do neno cr\u00e9ase un ambiente ideal para o crecemento das esporas Clostridium botulinum, que producen toxinas. As esporas do botulismo son das poucas bacterias que sobreviven no mel, pero at\u00f3panse tam\u00e9n amplamente presentes no medio ambiente. A\u00ednda que ditas esporas son inofensivas para os adultos, debido \u00e1 s\u00faa acidez estomacal, o sistema dixestivo dos nenos pequenos non se acha o suficientemente desenvolvido para destru\u00edlas, polo que as esporas poden potencialmente causar botulismo infantil. Por esta raz\u00f3n acons\u00e9llase non alimentar con mel aos nenos menores de 12 meses.\nDeterminados meles procedentes dalgunhas especies de plantas da familia das eric\u00e1ceas como \"Rhododendron ponticum\" o solan\u00e1ceas como \"Datura stramonium\" e \"Hyoscyamus niger\" son t\u00f3xicas. En moitos casos a substancia t\u00f3xica \u00e9 a graianotoxina.\nMel de Galicia.\nDesde 1997, a ent\u00f3n Conseller\u00eda de Agricultura reco\u00f1ece a denominaci\u00f3n espec\u00edfica \"Mel de Galicia\", rexistrada como indicaci\u00f3n xeogr\u00e1fica protexida europea en 2007 .\nA denominaci\u00f3n de orixe amparaba en 2008 405 apicultores (con 31\u00a0784 colmeas) e 37 envasadores, cunha produci\u00f3n total certificada de 314\u00a0832\u00a0kg (169 toneladas no ano 2000) e un valor econ\u00f3mico estimado de 1\u00a0133\u00a0395 euros (aos apicultores)."}
{"id": "13307", "revid": "98629", "url": "https://gl.wikipedia.org/wiki?curid=13307", "title": "Puyi", "text": "Aisin-Gioro ou Puyi, nado en Pequ\u00edn o 7 de febreiro de 1906 e finado na mesma cidade o 17 de outubro de 1967, foi o emperador Xuantong (\u5ba3\u7d71\u7687\u5e1d) da China entre 1908 e 1924 (emperador reinante ata 1912), o d\u00e9cimo e derradeiro dos emperadores da dinast\u00eda manch\u00fa Qing.\nTraxectoria.\nProclamado emperador cando ti\u00f1a tres anos de idade, logo de suceder ao seu t\u00edo Guangxu \u00e9 a anci\u00e1 emperatriz Ci Xi pero o poder t\u00edvoo durante todo o seu reinado o seu pai Chun. A revoluci\u00f3n republicana de 1912 dirixida por Sun Yat-sen e Yuan Shikai, obrigou ao emperador a abdicar do trono, a\u00ednda que seguiu a vivir na Cidade Prohibida, en 1917 foi restaurado por 12 d\u00edas. Feng Yuxiang retiroulle o t\u00edtulo imperial en 1924 e en 1925 refuxiouse na cidadela xaponesa de Tianjin. Entre 1934 e 1945 foi o Emperador Kangde (\u5eb7\u5fb7\u7687\u5e1d) do estado de Manchukuo, controlado polo Xap\u00f3n. Na Rep\u00fablica Popular da China foi membro da Conferencia Consultiva Pol\u00edtica do Pobo Chin\u00e9s entre 1964 e a s\u00faa morte co nome chin\u00e9s de Aixinjueluo Puyi."}
{"id": "13309", "revid": "6506648", "url": "https://gl.wikipedia.org/wiki?curid=13309", "title": "Azucre", "text": "O nome azucre util\u00edzase para diferentes monosac\u00e1ridos e disac\u00e1ridos, que xeralmente te\u00f1en sabor doce, a\u00ednda que por extensi\u00f3n ref\u00edrese a todos os hidratos de carbono. A forma m\u00e1is com\u00fan de azucre consiste en sacarosa no estado s\u00f3lido e cristalino, e \u00fasase para alterar (adozar) o sabor de bebidas e alimentos.\nO azucre de mesa normalmente consumido corresponde \u00e1 sacarosa, un disac\u00e1rido formado por unha mol\u00e9cula de glicosa e unha de frutosa, que se obt\u00e9n frecuentemente da cana de azucre ou da remolacha. A sacarosa util\u00edzase para dar un sabor doce \u00e1s comidas e na fabricaci\u00f3n de confeitos, pasteis, conservas, bebidas alcoh\u00f3licas e non alcoh\u00f3licas, entre moitos outros produtos. Como material alimenticio b\u00e1sico, a sacarosa fornece aproximadamente un 13% da enerx\u00eda que proporcionan os alimentos. A sacarosa est\u00e1 presente en cantidades limitadas en moitas plantas, ata en varias palmeiras, pero a remolacha azucreira e a cana de azucre son as \u00fanicas fontes importantes para o comercio. M\u00e1is do 50% do consumo mundial de azucre obtense da cana de azucre, que crece en climas tropicais e subtropicais. O resto procede da remolacha azucreira, que crece en pa\u00edses temperados e \u00e9 a fonte principal de azucre para a maior parte de Europa.\nCada d\u00eda \u00e9 m\u00e1is frecuente en pratos e doces preparados atoparse outros azucres diferentes como a glicosa ou a frutosa (pola s\u00faa asimilaci\u00f3n m\u00e1is lenta) ou mesturados con adozantes artificiais.\nOutros azucres son a galactosa e a lactosa.\nEtimolox\u00eda.\nA palabra \"azucre\" deriva do \u00e1rabe \"s\u00fakkar\" (\"\u0633\u0643\u0631\") que \u00e1 s\u00faa vez derivar\u00eda do s\u00e1nscrito \"\u00e7\u00e1rkar\u0101\" (\"\u0936\u0930\u094d\u0915\u0930\u093e\") por mediaci\u00f3n da palabra iraniana \"\u0161akar\", os \u00e1rabes co\u00f1eceron o azucre o arribar a Persia no 642 e a trav\u00e9s seu chegar\u00eda a Europa. A palabra contempor\u00e1nea en italiano \u00e9\" Zucchero\", mentres que a traduci\u00f3n en castel\u00e1n, portugu\u00e9s e galego e \" az\u00facar\", \" a\u00e7\u00facar\" e \"azucre\" respectivamente, mante\u00f1en m\u00e1is influencia da palabra en \u00e1rabe. En franc\u00e9s escr\u00edbese o igual que no catal\u00e1n,\" sucre\", a\u00ednda que no franc\u00e9s antigo co\u00f1ec\u00edase como\" Zuchin\". A versi\u00f3n grega m\u00e1is antiga que se conserva \u00e9 \u03c3\u03ac\u03ba\u03c7\u03b1\u03c1\u03b9\u03c2 (\"s\u00e1kk\u02b0aris\") A\u00ednda se debe realizar un estudo profundo sobre a trazabilidade etimol\u00f3xica do termo.\nHistoria.\nAntig\u00fcidade e Idade Media.\nOrixinalmente, o ser humano mastigaba a cana de azucre para extraer a s\u00faa dozura. O cultivo de azucre iniciouse no nord\u00e9s da India uns 10.000 anos antes de Cristo e no Pac\u00edfico Sur uns 6.000 anos antes de Cristo. Outras evidencias arqueol\u00f3xicas asocian o cultivo de azucre coa civilizaci\u00f3n do Val do Indo. Os indios descubriron a forma de cristalizar o azucre durante a dinast\u00eda Gupta cara ao ano 350. Os chineses tam\u00e9n co\u00f1ec\u00edan o proceso de extracci\u00f3n e refinamento da cana de azucre desde tempos remotos.\nDurante a revoluci\u00f3n agr\u00edcola musulm\u00e1, os \u00e1rabes adoptaron as t\u00e9cnicas de produci\u00f3n de azucre da India e refin\u00e1rono cun sistema de produci\u00f3n m\u00e1is industrial. Crearon os primeiros enxe\u00f1os para a elaboraci\u00f3n do azucre, con refinar\u00edas, f\u00e1bricas e plantaci\u00f3ns.\nPola s\u00faa banda, a cultura romana parece que ignorou, completamente ou en gran parte, o potencial endulzante do azucre, e usaban o mel.\nNo s\u00e9culo XII xa exist\u00edan na illa de Sicilia mu\u00ed\u00f1os para a trituraci\u00f3n da cana. Ao redor de 1390 creouse unha tecnolox\u00eda m\u00e1is avanzada que permitiu duplicar o mollo obtido da cana de azucre. Isto fixo posible a expansi\u00f3n econ\u00f3mica das plantaci\u00f3ns de azucre do Pa\u00eds Valenciano (que antes da chegada do enxe\u00f1o de azucre, funcionaban coa tecnolox\u00eda do\" Trapig\" (f\u00e1brica de azucre), importada polos \u00e1rabes), de Andaluc\u00eda e do Algarve. Ao redor de 1420, a produci\u00f3n de azucre estendeuse \u00e1s Illas Canarias, Madeira e \u00e1s Azores.\nHistoria moderna.\nO portugueses, m\u00e1is tarde, crearon plantaci\u00f3ns de azucre no Brasil. Hans Staden deixou escrito que en 1540, na Illa Santa Catarina hab\u00eda oitocentas azucreiras, e na costa norte do Brasil e Suriname calculou unhas dez millas.\nCara a 1625, os neerlandeses importaron cana de azucre de Am\u00e9rica do Sur e crearon plantaci\u00f3ns nas illas do Caribe, nas Illas Virxes e Barbados. De 1625 a 1750, o azucre converteuse nunha mercador\u00eda moi apreciada, e o Caribe converteuse no l\u00edder mundial na produci\u00f3n grazas \u00e1 man de obra proporcionada polo escravitude.\nDurante o s\u00e9culo XVII, o azucre converteuse nun alimento moi popular e o mercado do azucre experimentou un forte crecemento, a produci\u00f3n de azucre realizouse cada vez dun xeito m\u00e1is mecanizada. A primeira m\u00e1quina de vapor alimentou a primeira f\u00e1brica de azucre en Xamaica en 1768, e pouco despois, o vapor substitu\u00edu ao lume como fonte de calor.\nA cultura da remolacha azucreira desenvolveuse na \u00e9poca de Napole\u00f3n, como consecuencia do embargo imposto por Inglaterra. De feito, o 2 de xaneiro de 1812, o fabricante franc\u00e9s Benjam\u00edn Delessert logrou sacar o mollo -impuro e de rendemento m\u00ednimo- separando as mondas da ra\u00edz. En 1864, un fabricante de azucre de Moravia, o tam\u00e9n franc\u00e9s Robert, obtivo un mollo de calidade m\u00e1is boa para a coercializaci\u00f3n.\nCuba \u00e9 un dos principais estados produtores de cana de azucre, da que o home tam\u00e9n soubo obter a alcohol para producir a augardente de cana, que logo dun longo proceso d\u00e1 lugar ao ron. As ra\u00edces c\u00f3rtanse en febras e esm\u00e1ganse para extraer o mollo. Ademais, unha gran refinar\u00eda media de remolacha produce cincocentas mil toneladas de azucre en vinte e catro horas cun persoal permanente de preto de cento cincuenta persoas.\nEstrutura molecular.\nCientificamente o azucre est\u00e1 formado por un n\u00famero de hidratos de carbono, tales como monosac\u00e1ridos, disac\u00e1ridos ou oligosac\u00e1ridos. Os monosac\u00e1ridos son tam\u00e9n chamados \"azucres simples\", ao ser a glucosa o principal composto. Case t\u00f3dolos azucres son da f\u00f3rmula CnH2nOn (n est\u00e1 entre 3 e 7). A glucosa ten a f\u00f3rmula molecular C6H12O6"}
{"id": "13310", "revid": "5863", "url": "https://gl.wikipedia.org/wiki?curid=13310", "title": "Antonio Vivaldi", "text": "Antonio Lucio Vivaldi, nado en Venecia o 4 de marzo de 1678 e finado en Viena o 28 de xullo de 1741, foi un sacerdote e compositor v\u00e9neto, co\u00f1ecido como Il Prete Rosso (O Padre Roibo) por causa da s\u00faa cor de cabelo. Entre as s\u00faas obras destaca pola s\u00faa popularidade a Sinfon\u00eda n\u00ba 8, o que se co\u00f1ece como as Catro estaci\u00f3ns: Primavera, Ver\u00e1n, Outono e Inverno. Escribiu m\u00e1is de 500 concertos (210 para viol\u00edn ou violoncello s\u00f3), 46 \u00f3peras, 73 sonatas.\nTraxectoria.\nAntecedentes familiares.\nSobre as orixes da s\u00faa familia s\u00e1bese moi pouco. O seu av\u00f3, Agostino, era un panadeiro de Brescia; casado con Margherita, con quen tivo varios fillos. Un deles foi Giovanni Battista, familiarmente chamado Gianbattista, que naceu en 1656 e foi o padre do compositor. Margherita, tras morir o seu esposo, foi a Venecia cos seus fillos e Gianbattista empezou a destacar como violinista. En xu\u00f1o de 1676, aos vinte anos de idade, contraeu matrimonio con Camilla Calicchio. O m\u00fasico Gianbattista Vivaldi, alcumado \"Rosso\" (\u00abVermello\u00bb) e rexistrado nalg\u00fans documentos como Giovanni Battista Rossi, foi membro fundador do \"Sovvegno dei musicisti di Santa Cecilia\", organizaci\u00f3n profesional de m\u00fasicos venecianos; as\u00ed mesmo foi violinista na orquestra da bas\u00edlica de San Marcos e na do Teatro San Giovanni Grisostomo. Existe unha \u00f3pera titulada \"La Fedelt\u00e0 sfortunata\" de 1689 composta por un Giovanni Battista Rossi \u2014o nome co que o pai de Vivaldi se unira a Sovvegno di Santa Cecilia.\nPrimeiros anos.\nAntonio Lucio Vivaldi naceu o 4 de marzo de 1678 en Venecia, daquela capital da Rep\u00fablica de Venecia. A comadroa bautizouno no seu domicilio inmediatamente despois do seu nacemento, o que deu lugar \u00e1 crenza de que pensaran que a s\u00faa vida estaba en perigo dalgunha maneira. A\u00ednda que non se co\u00f1ece con certeza, o bautismo inmediato do neno foi probablemente debido ou ben ao seu mal estado de sa\u00fade ou a un terremoto que sacudiu a cidade ese d\u00eda. No trauma do terremoto, a mai de Vivaldi puido destinalo ao sacerdocio. O bautismo oficial na igrexa tivo lugar dous meses despois. Antonio tivo cinco irm\u00e1ns: Margarita Gabriela, Cecilia Maria, Bonaventura Tomaso, Zanetta Anna e Francesco Gaetano.\nGiovanni Battista aprendeulle a Antonio a tocar o viol\u00edn e logo percorreu Venecia tocando o viol\u00edn co seu fillo. Probablemente aprendera a tocar o instrumento a unha idade temper\u00e1, dado o amplo co\u00f1ecemento musical que adquiriu \u00e1 idade de vinte e catro anos, cando comezou a traballar no Ospedale della Piet\u00e0. \u00c9 probable que Antonio tam\u00e9n fose disc\u00edpulo de Giovanni Legrenzi. O acad\u00e9mico Walter Kolneder aprecia a influencia do estilo de Legrenzi nunha das primeiras obras lit\u00farxicas de Vivaldi, \"Laetatus sum\" (RV Anh 31), escrita en 1691 \u00e1 idade de trece anos.\nXuventude e ordenaci\u00f3n como sacerdote.\nEn 1693, \u00e1 idade de quince anos, empezou a estudar para ser sacerdote. O 18 de setembro de 1693, Antonio ingresou nun seminario e recibiu as s\u00faas primeiras ordes menores: ostiario o 19 de setembro de 1693, lector o 2 de setembro de 1694, exorcista o 25 de decembro de 1695 e ac\u00f3lito o 2 de decembro de 1696. O 4 de abril de 1699 foi ordenado subdi\u00e1cono, logo di\u00e1cono \u2014o 18 de setembro de 1700\u2014, e finalmente unxido sacerdote o 23 de marzo de 1703, aos vinte e cinco anos.\nM\u00e1is inclinado cara a m\u00fasica que \u00e1s obrigas relixiosas, logrou que o dispensaran de dar misa por raz\u00f3ns de sa\u00fade, en 1704. Os seus s\u00edntomas, \"strettezza di petto\" (\u00abopresi\u00f3n no peito\u00bb), interpret\u00e1ronse como unha forma de asma e segundo investigaci\u00f3ns m\u00e9dicas do franc\u00e9s Roger-Claude Travers, parecen terse tratado de \"angor pectoris\" (anxina de peito). Isto non lle impediu compo\u00f1er ou participar nas actividades musicais, a pesar de que fixo que deixara de tocar instrumentos de vento. Trala s\u00faa ordenaci\u00f3n como sacerdote, alcum\u00e1rono \"Il Prete Rosso\" (\u00abO cura vermello\u00bb). Vivaldi limitouse a celebrar misa como sacerdote un par de veces e parec\u00eda que se retirara das obrigaci\u00f3ns sacerdotais, a\u00ednda que segu\u00eda a ser cura.\nConservatorio de Ospedale della Piet\u00e0.\nEn setembro de 1703, Vivaldi converteuse en \"mestre di violino (mestre do viol\u00edn) nun orfanato chamado o Ospedale della Piet\u00e0 en Venecia. A\u00ednda que Vivaldi \u00e9 m\u00e1is famoso como compositor, tam\u00e9n foi considerado violinista cunha t\u00e9cnica excepcional. O arquitecto alem\u00e1n Johann Friedrich Armand von Uffenbach ref\u00edrese a Vivaldi como \"o famoso compositor e violinista\" e dixo que \"Vivaldi interpretou un acompa\u00f1amento en solitario de forma excelente e na conclusi\u00f3n engadiu unha fantas\u00eda libre a cadencia improvisada, o que me sorprendeu absolutamente, porque \u00e9 case imposible que ningu\u00e9n xogue, ou incluso xogue, de tal xeito \u00bb. \"\nVivaldi ti\u00f1a s\u00f3 25 anos cando comezou a traballar na Ospedale della Piet\u00e0. Durante os seguintes trinta anos compuxo a maior parte das s\u00faas obras m\u00e1is importantes mentres traballaba al\u00ed. En 1714, publicou \" The Stravaganza \" Opus 4, unha colecci\u00f3n de Concertos para viol\u00edn e cordas, dedicado ao seu antigo estudante de viol\u00edn, o nobre veneciano Vettor Delfin. En 1716, foi promovido a\" mestre di concerti \" (director musical), o que o fixo responsable de toda a actividade musical da instituci\u00f3n.\nA pesar das s\u00faas frecuentes viaxes desde 1718, o Ospedalle pagoulle 2 cequ\u00edes por escribir dous concertos ao mes para a orquestra e ensaiar con eles polo menos cinco veces cando estaba en Venecia. Os rexistros de Ospedalle mostran que lle pagaron 140 concertos entre 1723 e 1733.\n\"Impresario\" da \u00f3pera.\nA principios do s\u00e9culo XVIII a \u00f3pera foi o entretemento musical m\u00e1is popular en Venecia e resultou ser o m\u00e1is rendible para Vivaldi. Houbo varios teatros que compiten pola atenci\u00f3n do p\u00fablico. Vivaldi comezou a s\u00faa carreira como compositor de \u00f3pera como actividade secundaria: a s\u00faa primeira \u00f3pera,\" Ottone in villa \" (RV 729) non se representou en Venecia, pero f\u00edxoo no Teatro Garzerie de Vicenza en 1713. Ao ano seguinte, Vivaldi converteuse en \"impresario\" do Teatro San Angelo en Venecia, onde se representou a s\u00faa \u00f3pera \"Orlando finto pazzo \" (RV 727). O traballo non gustou ao p\u00fablico, polo que se pechou despois dun par de semanas e substitu\u00eduse por unha repetici\u00f3n dunha obra diferente xa dada o ano anterior. \nEn 1715, presentou\" Nerone fatto Cesare \" (RV 724, agora perdido), con m\u00fasica de diferentes compositores dirixidos por el. A \u00f3pera contou once arias e foi un \u00e9xito. Na \u00faltima tempada, Vivaldi planeou representar\" Arsilda, Regina di Ponto \" (RV 700), unha \u00f3pera composta completamente por el, pero o censor da cidade bloqueou a actuaci\u00f3n. O personaxe principal, Arsilda, namorouse doutra muller, Lisea, que aparenta ser home. Ao ano seguinte, Vivaldi conseguiu que o censor aceptase a representaci\u00f3n da \u00f3pera. E foi un \u00e9xito rotundo. Neste per\u00edodo, o Ospedalle encargoulle varios traballos lit\u00farxicos. O m\u00e1is importante foron dous oratorios. \"Moyses Deus Pharaonis \" (RV 643) perdeuse. O segundo,\" Juditha Triumphans \" (RV 644), celebrou a vitoria da Rep\u00fablica de Venecia contra o Imperio Otom\u00e1n e a captura da illa de Corf\u00fa. Composta en 1716, \u00e9 unha das s\u00faas obras sagradas m\u00e1is destacadas. As once partes cantadas foron interpretadas por mozas de Ospedalle, tanto rol masculino como feminino. Moitas das arias incl\u00faen pezas de instrumentos solistas \u2013frautas doces, \u00f3boes,violas de amor e mandolinas\u2013 mostrando o talento que ti\u00f1an as mozas.\nTam\u00e9n en 1716, Vivaldi escribiu e produciu d\u00faas \u00f3peras m\u00e1is,\" L'incoronazione di Dario \" (RV 719) e \"La costanza trionfante degl'amori e degl'odii \" (RV 706). A \u00faltima foi tan popular que foi interpretada dous anos despois, reeditada e cun novo t\u00edtulo,\" Artabano re dei Parti \" (RV 701, agora perdida). Tam\u00e9n se escenificou en Praga en 1732. Nos anos seguintes, Vivaldi escribiu varias \u00f3peras representadas en toda Italia.\nMantua e \"As catro estaci\u00f3ns\".\nEn 1717 ou 1718, ofreceron a Vivaldi unha nova posici\u00f3n de prestixio como mestre de capela na corte de Filipe de Hesse-Darmstadt, gobernador de Mantua. Trasladouse al\u00ed durante tres anos e produciu varias \u00f3peras, entre elas \"Tito Manlio \" (RV 738). Durante a s\u00faa estancia na cidade, Vivaldi co\u00f1eceu a unha aspirante a cantante, Anna Tessieri Gir\u00f2, que se converter\u00eda na s\u00faa disc\u00edpula e favorita\" prima donna \". Anna, xunto \u00e1 s\u00faa vella medio irm\u00e1 Paolina, formaron parte da comitiva de Vivaldi e acompa\u00f1\u00e1rono regularmente nas s\u00faas moitas viaxes. Houbo especulaci\u00f3ns sobre a natureza da relaci\u00f3n entre Vivaldi e Gir\u00f2, pero non hai probas que indiquen que hab\u00eda algo m\u00e1is al\u00e1 da amizade e da colaboraci\u00f3n profesional. A\u00ednda que Vivaldi foi cuestionado sobre a s\u00faa relaci\u00f3n con Anna Gir\u00f2, el negou rotundamente calquera relaci\u00f3n rom\u00e1ntica nunha carta ao seu patr\u00f3n Bentivoglio, do 16 de novembro de 1737. \nDurante este per\u00edodo Vivaldi escribiu \" As catro estaci\u00f3ns\", catro concertos de viol\u00edn que representan escenas apropiadas para cada estaci\u00f3n do ano. Tres dos concertos foron orixinais na s\u00faa concepci\u00f3n, mentres que o primeiro, \"Primavera\", prestou motivos para unha sinfon\u00eda do primeiro acto da s\u00faa \u00f3pera contempor\u00e1nea \"Il Giustino\". A inspiraci\u00f3n para os concertos probablemente veu dos campos de Mantua. A obra foi unha revoluci\u00f3n musical na s\u00faa concepci\u00f3n: nestes concertos Vivaldi representaba correntes que corr\u00edan, aves cantando (de diferentes especies, cada unha caracterizada especificamente), cans ladrando, mosquitos zumbando, pastores chorando, tormentas, bailar\u00edns b\u00e9bedos, noites silenciosas, festas de caza tanto desde o punto de vista de cazadores como de presas, paisaxes conxeladas, nenos patinando sobre xeo e lumes quentes no inverno.Cada concerto est\u00e1 asociado a un soneto, posiblemente de Vivaldi, que describe as escenas representadas na m\u00fasica. Public\u00e1ronse como os catro primeiros concertos nunha colecci\u00f3n de doce, \"Il cimento dell'armonia e dell'inventione\", Opus 8, publicado en Amsterdam por Michel-Charles Le C\u00e8ne en 1725.\nEn 1721, foi a Mil\u00e1n, onde presentou o drama pastoral \"La Silvia \" (RV 734, sobreviven nove arias). Visitou de novo a cidade ao ano seguinte co oratorio\" L'adorazione delli tre re magi ao bambino Ges\u00f9 \" (RV 645, tam\u00e9n perdido). En 1722, mudouse a Roma, onde deu un novo estilo \u00e1s s\u00faas \u00f3peras. O novo Papa Bieito XIII convidouno a tocar para el. En 1725, Vivaldi volveu a Venecia, onde produciu catro \u00f3peras no mesmo ano.\nTraxectoria.\nO pai de Antonio Vivaldi, o violinista Giovanni Battista, alcumado \"Rossi\" (o roxo), foi membro fundador do \"Sovvegno de\u2019 musicisti di Santa Cecilia\", organizaci\u00f3n profesional de m\u00fasicos venecianos; as\u00ed mesmo foi violinista na orquestra da bas\u00edlica de San Marcos e na do teatro de S. Giovanni Grisostomo. Foi o primeiro mestre do seu fillo, que tam\u00e9n, probablemente, disc\u00edpulo de Giovanni Legrenzi.\nO 18 de setembro de 1693, Antonio ingresou nun seminario e recibiu as s\u00faas primeiras ordes relixiosas. En 1699 foi ordenado subdi\u00e1cono (4 de abril), logo di\u00e1cono (18 de setembro de 1700) e finalmente unxido sacerdote o 23 de marzo de 1703. M\u00e1is inclinado cara \u00e1 m\u00fasica que cara \u00e1s obrigaci\u00f3ns relixiosas, logrou ser dispensado de dicir misa por raz\u00f3ns de sa\u00fade.\nA carreira do veneciano estivo marcada por catro grandes etapas.\nA primeira foi a da adquisici\u00f3n dunha fama europea no terreo da m\u00fasica instrumental coa publicaci\u00f3n, polo editor veneciano Sala e despois polo prestixioso impresor holand\u00e9s Roger, de dous opus de sonatas para viol\u00edn e d\u00faas colecci\u00f3ns revolucionarias de concertos para o mesmo instrumento: \"L'estro armonico\" en 1711, seguido de \"A Stravaganza\" en 1714. Estas obras novas superaron as innovaci\u00f3ns de Torelli e Albinoni, e garant\u00edronlle un \u00e9xito fenomenal que se traduciu, en particular, na reimpresi\u00f3n inmediata das s\u00faas opus en Londres e Par\u00eds. \nA segunda etapa foi a do seu contrato na Ospedale della Piet\u00e0, un orfanato para nenas da s\u00faa cidade. Para elas foron creadas moitas das s\u00faas composici\u00f3ns; nalgunhas transcrici\u00f3ns modernas das s\u00faas obras poden lerse a\u00ednda os nomes das mozas para quen \u00eda adicada cada aria. O 1 de setembro de 1703, recentemente ordenado sacerdote e con 25 anos, Vivaldi foi nomeado mestre de viol\u00edn da orquestra da Piet\u00e0 e encargado logo do ensino de viola all\u00b4 inglese. A s\u00faa funci\u00f3n era a docencia e adquisici\u00f3n de certos instrumentos para as s\u00faas alumnas e a direcci\u00f3n da orquestra daquela instituci\u00f3n que albergaba un famoso coro que reun\u00eda ao conxunto de internas int\u00e9rpretes. O nomeamento dun m\u00fasico tan novo para aquel posto envexado \u00e9 testemu\u00f1o dos importantes apoios dos que gozaba, e da fama de compositor, fundada sen d\u00fabida na difusi\u00f3n manuscrita das s\u00faas obras antes de seren publicadas, pero, por riba de todo, na s\u00faa formidable celebridade como prodixio do viol\u00edn, que durante moito tempo suplantar\u00eda o seu renome como compositor en Venecia e Italia. Vivaldi realizou na Piet\u00e0 ao longo da s\u00faa vida unha carreira tumultuosa, consecuencia da s\u00faa personalidade histri\u00f3nica e enfermizamente independente. Pero as s\u00faas ca\u00f3ticas relaci\u00f3ns con aquela instituci\u00f3n, sementadas de rupturas e reconciliaci\u00f3ns, non lle impediron facer daquel posto prestixioso o seu laboratorio e o seu santuario, ao mesmo tempo.\nA terceira etapa foi a do seu oficio como compositor e empresario de \u00f3pera, obtendo grandes \u00e9xitos, foi cando co\u00f1eceu a Anna Giraud, unha moza cantante, que a partir de ent\u00f3n estar\u00eda sempre con el. Foi ent\u00f3n cando compuxo en Vicenza, en maio de 1713, Ottone in vila, a s\u00faa primeira \u00f3pera co\u00f1ecida, seguida dunha aut\u00e9ntica conquista da Venecia teatral que se baseou no control dos pequenos teatros de Sant\u00b4 Angelo e San Moise. As partituras das \u00f3peras datadas neste primeiro per\u00edodo veneciano m\u00f3strannos unhas obras suntuosas, exuberantes, testemu\u00f1o dun temperamento dram\u00e1tico excepcional. Aquelas composici\u00f3ns innovadoras e inquietantes, que impu\u00f1an o \"stile nuovo\" atacando frontalmente ao \"stile \u00e0ntico\" eloxiado polos conservadores, val\u00e9ronlle a hostilidade dunha gran parte da aristocracia veneciana, cuxos teatros pech\u00e1ronlle hermeticamente as s\u00faas portas. Por aquelas datas, Vivaldi confirmouse igualmente como un formidable descubridor da voz: el \u00e9, en efecto, quen deu a co\u00f1ecer a cantantes famosos como Fabri, Merighi ou Strada, moito antes de que H\u00e4ndel os contratase en Londres. Nesa mesma \u00e9poca, o compositor veneciano imp\u00faxose tam\u00e9n e sobre todo como \"impresario\" no sentido etimol\u00f3xico da palabra, \u00e9 dicir, como empresario de espect\u00e1culos que produce tanto \u00f3peras propias como doutros compositores, revis\u00e1ndoas ou un\u00edndoas \u00e1s s\u00faas propias produci\u00f3ns.\nOs cadernos de viaxe dun rico arquitecto de Frankfurt, Johann Friedrich Armand von Uffenbach, que asistiu \u00e1 tempada de entroido en Sant\u00b4 Angelo en 1715, ofr\u00e9cennos un v\u00edvido testemu\u00f1o deste per\u00edodo de fren\u00e9tica actividade. Aquel afeccionado ilustrado critica nas s\u00faas notas os decorados e o vestiario, e admira os cantantes dicindo que \"foron incomparables e non desmereceron en nada dos do gran teatro\", \u00e9 dicir, o de S. Giovanni Grisostomo. Pero sobre todo m\u00f3strase estupefacto por Vivaldi, que lle fascina coas s\u00faas prodixiosas intervenci\u00f3ns ao viol\u00edn. Uffenbach escribe o seguinte no seu caderno: \"Cara ao final, Vivaldi interpretou un magn\u00edfico s\u00f3 seguido dunha cadencia improvisada que me deixou verdadeiramente estupefacto, pois non \u00e9 posible que algu\u00e9n toque ou chegue nunca a tocar as\u00ed. Colocaba os dedos a un pelo da ponte, ata o punto de non deixar sitio para o arco, e fac\u00edao ademais sobre as catro cordas, realizando imitaci\u00f3ns e tocando cunha rapidez incrible\". A carreira l\u00edrica de Vivaldi remontou as\u00ed o seu voo guiada por d\u00faas consignas: reformar e sorprender, nunha coincidencia rechamante e premonitoria de arte e estratexia comercial.\nA cuarta etapa desa engalaxe foi a do desenvolvemento dunha actividade estruturada como compositor particular, que multiplicaba os seus compromisos puntuais e lucrativos cunha rede de clientes e mecenas. Esta actividade tivo como obxecto tanto a m\u00fasica instrumental, coa venda de concertos escritos ou adaptados especificamente en funci\u00f3n dos encargos; a m\u00fasica vocal profana, coa venda de arias de \u00f3peras, cantatas ou serenatas; e a m\u00fasica relixiosa, mediante a composici\u00f3n de motetes, himnos, salmos e concertos sacros para diferentes instituci\u00f3ns. As\u00ed \u00e9 como Vivaldi escribiu o seu Stabat Mater en 1712 para unha igrexa de Brescia. E as\u00ed compuxo tam\u00e9n o seu primeiro oratorio, A vittoria navale, interpretado en Vicenza en xu\u00f1o de 1713.\nUnha das s\u00faas obras m\u00e1is co\u00f1ecidas son os primeiros 4 dos 12 concertos para viol\u00edn do seu Opus 8 denominados por Vivaldi como Il Cimento dell'Armonia e dell'invenzione (O Cimento da Harmon\u00eda e a Invenci\u00f3n), concertos que foron co\u00f1ecidos logo como \"As catro estaci\u00f3ns\".\nVivaldi est\u00e1 considerado como un dos precursores da m\u00fasica rom\u00e1ntica. Con todo, non todos os m\u00fasicos se mostraron tan entusiasmados coas obras do compositor italiano. Igor Stravinskii dixo de forma provocativa que Vivaldi \"non escribira centos de concertos, sen\u00f3n un \u00fanico concerto repetido centos de veces\". Pero \u00e9 precisamente, debido ao establecemento da estrutura do concerto con solista por parte de Vivialdi, que o seu desenvolvemento culminou cos Concertos de Brandeburgo de Johann Sebastian Bach.\nAo morrer en Viena cae no esquecemento, e \u00e9 tanta a ingratitude que Italia tivo con el, que non aparece nos libros de m\u00fasica da \u00e9poca.\nNo s\u00e9culo XX volveu aparecer o interese pola obra de Vivaldi. Mencionemos a Antonio Fanna, Gian Francesco Malipiero, Angelo Ephrikian, e en especial Alfred Einstein quen difundiron, editado e gravado en disco as obras de Vivaldi, moitas veces partindo de manuscritos orixinais do compositor.\nFormas musicais.\nDesde os ex\u00f3ticos concerti da camera, compostos para a corte de Mantua ata os inquietantes concertos para viol\u00edn da s\u00faa \u00faltima \u00e9poca, ademais doutras decenas de pezas concertantes, a m\u00fasica barroca italiana de Vivaldi, ofrece contrastes sut\u00eds e emoci\u00f3ns refinadas.\nComplementa a diversidade de estilos que conforman o barroco musical, o alem\u00e1n, o franc\u00e9s, ingl\u00e9s e obviamente o poderoso centro italiano. \nA importancia do achegue de Vivaldi, radica en consolidar a estrutura do concerto como x\u00e9nero.\nConcerto Grosso e Concerto Solli.\nMentres Torelli e Corelli entre outros expuxeran o di\u00e1logo entre solista e orquestra, nun \"balance de forzas\" entre o grupo de solistas e o acompa\u00f1amento ou \"ripieno\" no que se denominou Concerto Grosso, foi Vivaldi quen estableceu unha estrutura compacta e org\u00e1nica do di\u00e1logo solista-orquestra, consolidando o concerto con solista ou Concerto Solli.\nO n\u00facleo desta organizaci\u00f3n no concerto con solista radica no desenvolvemento da forma ternaria.\nA este tipo forma ternaria (A-B-A), consiste en A: Exposici\u00f3n do Tema, B: Desenvolvemento e A: Reexposici\u00f3n do Tema. Na parte A o tema \u00e9 o material musical que vai ser tratado na parte central ou desenvolvemento (B)onde se presenta o di\u00e1logo propiamente dito entre solista (s) e orquestra, alternando coa aparici\u00f3n de elementos do tema e intervenci\u00f3ns da parte do s\u00f3.\nEsta forma musical, perfeccionada do \"ritornello\" onde o tema reaparece entre partes solistas, utilizouse para os dous movementos r\u00e1pidos do concerto con solista (I e III), mentres o segundo, de car\u00e1cter lento, pod\u00eda estar en forma binaria, ou ternaria, sendo o solista o que prevalece. Esta forma difundiuse entre os compositores de diversos pa\u00edses, onde se foi aplicando progresivamente en concertos para diversos instrumentos.\nEsta forma musical \u00e9 privativa dos concertos con solista, non importa o n\u00famero de solistas, sen\u00f3n o uso desta forma musical como o mostran numerosas composici\u00f3ns de Vivaldi, onde a forma ternaria \"ritornello\" \u00e9 com\u00fan \u00e1s obras para un, d\u00faas ou catro solistas.\nPor este motivo, no sentido estrito da forma, cabe establecer que o que se co\u00f1ece como concertos grossos non utilizan este esquema formal. por exemplo: \"O estro harmonico\" op. 3 n. 11 de Vivaldi e todo o opus 6 de Corelli). Deste xeito a maior achega do m\u00fasico veneciano foi o desenvolvemento do Concerto para Solista, estruturado polo Solli, Ripieno e Baixo continuo (Tutti) que a diferenza do seu antecesor, o concerto grosso, logra un desenvolvemento contrapunt\u00edstico e harm\u00f3nico m\u00e1is flu\u00eddo, as\u00ed como partes solistas m\u00e1is complexas nas que se concentra o desenvolvemento interpretativo e t\u00e9cnico.\nPolo exposto, a reputaci\u00f3n de Vivaldi, imp\u00faxose as\u00ed mesmo en Alema\u00f1a, onde Johann Sebastian Bach analizou e transcribiu numerosos concertos de viol\u00edn adapt\u00e1ndoos para o clave. \nNeste proceso, J.S. Bach desenvolveu a\u00ednda m\u00e1is a forma establecida por Vivaldi, aplicando novos principios como a polifon\u00eda, e o uso de d\u00faas secci\u00f3ns na exposici\u00f3n do tema. (Forma Ternaria Composta).\nVivaldi compuxo desde concertos para un solista ata para m\u00e1is dunha ducia. Esta forma musical barroca \u00e9 unha redistribuci\u00f3n das forzas orquestrais do tutti e do ripieno en dous bloques fundamentalmente desiguais, que op\u00f3n un tutti masivo a un solista indomable, solli e orquestra at\u00f3panse, expondo con claridade o di\u00e1logo entre estas d\u00faas forzas complementarias, ao contrario de Bach, onde as ideas do tema e a parte solista mest\u00faranse ou chocan en todas as s\u00faas obras concertantes.\nPara Vivaldi, o s\u00f3 e o tutti son contraposici\u00f3n, di\u00e1logo, en Bach son d\u00faas forzas antag\u00f3nicas. Mentres que nos concertos de Vivaldi o tema \u00e9 claramente presentado pola orquestra, o rol do solista \u00e9 transformalo harm\u00f3nica, r\u00edtmica ou melodicamente. O solista \u00e9 o primeiro plano, a orquestra un fondo, non un relevo.\nNos concertos de Bach, a orquestra cumpre precisamente a funci\u00f3n de relevo, non \u00e9 s\u00f3 un fondo, xa que ata toma o papel de desenvolver o tema, feito que en Vivaldi \u00e9 un papel exclusivamente aplicado ao solista. Esc\u00f3itese por exemplo o concerto en la menor BWV 1041 o 1er movemento de J.S.Bach, e comp\u00e1rese co concerto en sol menor op 12 n.1., ou o conciero para 2 viol\u00edns en la menor op 3 n.8 de Vivaldi e o concerto para dous viol\u00edns en re menor BWV 1043.\nMaila que o progreso do x\u00e9nero concerto d\u00e9bese ao impulso dado por Vivaldi, non menos importantes son as s\u00faas obras de c\u00e1mara, as s\u00faas sonatas a tres instrumentos, aberturas ou \"sinfon\u00edas\" que son m\u00e1is ben un tipo de \"concerto sen solistas\", e a non dubidalo os seus pouco co\u00f1ecidas \u00f3peras e arias, as\u00ed como a s\u00faa m\u00fasica relixiosa, nas que o lirismo, a poes\u00eda das melod\u00edas son a mostra m\u00e1is clara do talento do misterioso \"cura vermello\".\nAs s\u00faas obras.\nO Ryom-Verzeichnis ou cat\u00e1logo Ryom \u00e9 un importante cat\u00e1logo das obras de Vivaldi. Outros cat\u00e1logos son os de Fanna, Pincherle e Ricordi.\nA s\u00faa sa\u00edda foi moi numerosas. Escribiu 46 \u00f3peras, 70 sonatas, 195 composici\u00f3ns vocais, entre os que 45 te\u00f1en 554 cantatas e composici\u00f3ns instrumentais de c\u00e1mara, a maior\u00eda dos concertos. Os m\u00e1is co\u00f1ecidos son os doce que compo\u00f1en o 'Armona e Dell' Cemento Dell invenzione (1725). Os catro primeiros concertos, inclu\u00edndo o famoso Four Seasons: N \u00ba 1 en Mi maior, primavera, n \u00ba 2 en Sol Menor, de ver\u00e1n, N \u00ba 3 en Fa Maior, do outono e N \u00ba 4 en Fa menor de inverno. A m\u00fasica relixiosa como o oratorio Triumphans Judith (1716), o Gloria in D (1708), misas e motetos. S\u00faas sonatas instrumentais son m\u00e1is conservadores do que os seus concertos e m\u00fasica relixiosa, moitas veces reflicte o estilo operatividade do tempo e a alternancia da orquestra e solistas, que axudou a introducir os concertos. Johann Sebastian Bach, o seu contempor\u00e1neo, a\u00ednda que un pouco m\u00e1is nova, el estudou as obras de Vivaldi, nos seus anos de formaci\u00f3n e alg\u00fans dos concertos para viol\u00edn e transcrici\u00f3ns de sonatas de Vivaldi s\u00f3 existen (sobre todo para cravo) Bach\nAlgunhas das s\u00faas obras son:\nM\u00fasica instrumental.\nConcertos.\nAntonio Vivaldi compuxo:\nNa cultura popular.\nO personaxe de Vivaldi aparece no filme \"Rouge Venise\", realizado por \u00c9tienne P\u00e9rier en 1989, unha pel\u00edcula que narra un episodio da vida de Carlo Goldoni.\nO fimle \"Antonio Vivaldi, un Prince \u00e0 Venise\", unha coproduci\u00f3n italofrancesa de 2005 baixo a direcci\u00f3n de Jean-Louis Guillermou, coa participaci\u00f3n de Stefano Dionisi no papel de Vivaldi, e Michel Serrault no do patriarca de Venecia.\nEn 2005, ABC Radio National realizou unha obra de teatro radiof\u00f3nico sobre Vivaldi, que foi escrita por Sean Riley. Baixo o t\u00edtulo \"The Angel and the Red Priest\", a obra foi posteriormente adaptada para os escenarios e representada no Adelaide Festival of the Arts.\nEstase a preparar outro filme sobre a s\u00faa vida producido por Boris Damast, cuxo t\u00edtulo provisional \u00e9 \"Vivaldi\", o papel \u00e9 interpretado por Joseph Fiennes, e outros actores que participan incl\u00faen a Malcolm McDowell, Jacqueline Bisset e G\u00e9rard Depardieu.\nUn extracto de Nisi Dominus move o o\u00eddo do que escoita o filme \"Home\" de Yann Arthus-Bertrand. C\u00f3mpre engadir a m\u00fasica do filme de Fran\u00e7ois Truffaut, \"L'Enfant sauvage\", co seu concerto para mandolina.\nNo filme \"Kramer contra Kramer\" (1979) de Robert Benton, aparece unha versi\u00f3n do concerto en Do Maior para mandolina adaptada por Herb Harris.\n\"Runaway Train\" de Andrei Konchalovsky finaliza alucinando cun extracto do \"Gloria\".\nA m\u00fasica de Vivaldi, Mozart, Tchaikovsky e Corelli foi inclu\u00edda nas teor\u00edas de Alfred Tomatis sobre os efectos da m\u00fasica no comportamento humano e empregada na musicoterapia.\nA autora Janice Jordan Shefelman escribiu un libro infantil sobre a vida de Vivaldi titulado \"I, Vivaldi\"."}
{"id": "13311", "revid": "25871", "url": "https://gl.wikipedia.org/wiki?curid=13311", "title": "Nikolaus von Amsdorf", "text": "Nikolaus von Amsdorf, nado en Torgau en 1483 e finado en Eisenach en 1565, foi un reformador protestante alem\u00e1n.\nEducado en Leipzig e en Wittenberg, en 1502 foi dos primeiros en se matricular na recentemente aberta universidade da cidade, e en 1511 conv\u00e9rtese en profesor de teolox\u00eda.\nComo Andreas Karlstadt ao comezo foi un defensor da teolox\u00eda escol\u00e1stica, pero baixo a influencia de Lutero deixa as s\u00faas posici\u00f3ns aristot\u00e9licas para se achegar a unha teolox\u00eda fundamentada na graza de Santo Agosti\u00f1o, e converteuse nun dos m\u00e1is fieis seguidores de Lutero, acompa\u00f1\u00e1ndoo \u00e1 conferencia de Leipzig (1519) e \u00e1 dieta de Worms (1521)"}
{"id": "13315", "revid": "98629", "url": "https://gl.wikipedia.org/wiki?curid=13315", "title": "Igrexa cat\u00f3lica bizantina albanesa", "text": "A Igrexa cat\u00f3lica bizantina albanesa \u00e9 unha Igrexa particular oriental de rito bizantino no seo da Igrexa cat\u00f3lica e, xa que logo, en plena comu\u00f1\u00f3n co papa. Non se debe confundir coa Igrexa cat\u00f3lica \u00edtalo-albanesa.\nHistoria.\nA primeira comunidade cat\u00f3lica bizantina de Albania estableceuse en 1628 na costa de Epiro e permaneceu ata 1765, en 1900 un antigo sacerdote ortodoxo estableceu unha nova comunidade de 120 fieis en Elbasan, en 1938 estableceuse unha comunidade de monxes italo-albaneses para o axudar e en 1939 nomeouse un administrador apost\u00f3lico. En 1945 arredor de 450 fieis compu\u00f1an a comunidade, o grupo desf\u00edxose en 1967 ao se declarar Albania un estado ateo. En 1996 nomeouse o primeiro bispo para a administraci\u00f3n apost\u00f3lica, que en 2002 contaba con 2800 fieis, pero a maior\u00eda son de rito latino e non hai ningunha parroquia ou sacerdote para os poucos fieis de rito bizantino, polo que \u00e9 unha comunidade en extinci\u00f3n."}
{"id": "13316", "revid": "132", "url": "https://gl.wikipedia.org/wiki?curid=13316", "title": "Sena Mar\u00edtimo", "text": ""}
{"id": "13319", "revid": "98629", "url": "https://gl.wikipedia.org/wiki?curid=13319", "title": "Caneiro (pesca)", "text": "Os caneiros, pesqueiras ou pescos son unha especie de dique ou presa constru\u00edda en diagonal no curso dun r\u00edo, dende onde se pesca ou coa que se desv\u00eda a auga para poder pescar.\n\u00c9 unha construci\u00f3n tradicional ligada \u00e1 hidr\u00e1ulica, \u00e1s veces complexa, aproveitando un lugar natural, xeralmente un vao ou un rochedo, de xeito que o conxunto se habilita para a pesca principalmente de lamprea, pero tam\u00e9n de salm\u00f3n, zamborca e outras especias pisc\u00edcolas.\nDas pesqueiras f\u00e1lase xa en documentos do s\u00e9culo XII a\u00ednda que, probablemente, moitas delas se remontan \u00e1 \u00e9poca romana. Manuel Caama\u00f1o Su\u00e1rez foi dos primeiros que estudou, entre outras construci\u00f3n tradicionais, os caneiros en Galicia.\nExisten en toda a xeograf\u00eda galega, especialmente no r\u00edo Mi\u00f1o con cadans\u00faa variante; por exemplo os pescos do Ulla en Herb\u00f3n son un pouco distintos dos do Mi\u00f1o. En 1908 hab\u00eda en s\u00f3 25 quil\u00f3metros do baixo Mi\u00f1o unhas 700 pesqueiras. A pesca nos caneiros e pesqueiras adoit\u00e1base facer en grupo.\nCaracter\u00edsticas.\nA pesqueira consiste nun muro ou varios muros (poios) de cachotar\u00eda de granito ou xisto colocados paralelos ou oblicuamente ao curso do r\u00edo que facilitar\u00e1n o cami\u00f1o a seguir polos peixes derivando a auga cara unhas quellas ou portillos estreitos no que se axusta unha rede c\u00f3nica chamada \"vitur\u00f3n\", \"nasoura\" ou \"vutr\u00f3n\". Os construtores foron grandes canteiros, xa que non \u00e9 doado a construci\u00f3n de estruturas en grandes correntes de auga, xa que o muro debe aturar a forza horizontal da auga para impedir que envorque.\nOs caneiros son unha variante zonal da zona de Lugo das pesqueiras ou pescos. Constan de \"guiares\", uns muros baixos que conducen a auga para que pase polas \"bocas\" e \"p\u00edas\", plataformas que axudan aos guiares e dende os que se arman e desarman as redes. Tam\u00e9n contan normalmente cuns \"casetos\", nos que se deposita a pesca e se refuxian os pescadores. Nas bocas pendur\u00e1banse as \"agullas\", pezas de madeira de salgueiro de forma arredondada nas que se apoiaban os gallos do forcado durante a pesca.\nToponimia.\nA importancia destas construci\u00f3ns noutrora refl\u00edctese nos nomes galegos:"}
{"id": "13322", "revid": "5863", "url": "https://gl.wikipedia.org/wiki?curid=13322", "title": "A Laxe, O Valadouro", "text": "San Xo\u00e1n da Laxe \u00e9 unha parroquia do concello lugu\u00e9s do Valadouro, na comarca da Mari\u00f1a Central. Segundo o IGE en 2011 ti\u00f1a 254 habitantes (128 homes e 126 mulleres).\nHistoria.\nA vila de Ferreira, capitalidade do concello, pertenceu a esta parroquia ata que se constitu\u00edu na actual parroquia de Santa Mar\u00eda de Ferreira.\nNesta parroquia naceu o cura e poeta Celestino Cabarcos Su\u00e1rez."}
{"id": "13323", "revid": "85894", "url": "https://gl.wikipedia.org/wiki?curid=13323", "title": "Ferreira, Ferreira, O Valadouro", "text": "Ferreira do Valadouro \u00e9 unha vila da parroquia de Santa Mar\u00eda de Ferreira capital do concello lucense do Valadouro na comarca da Mari\u00f1a Central. Segundo o Instituto Nacional de Estad\u00edstica en 2009 ti\u00f1a 725 habitantes (364 homes e 361 mulleres).\n\u00c9 a capital do municipio. O t\u00edtulo de vila concedeullo a ra\u00ed\u00f1a Mar\u00eda Cristina de Habsburgo-Lorena o 27 de febreiro de 1894."}
{"id": "13327", "revid": "1576", "url": "https://gl.wikipedia.org/wiki?curid=13327", "title": "Lugares do Valadouro", "text": "Galicia \u2192 Parroquias de Galicia \u2192 Lugares de Galicia \u2192 Lugares do Valadouro"}
{"id": "13329", "revid": "1131", "url": "https://gl.wikipedia.org/wiki?curid=13329", "title": "Corporaci\u00f3n de Radio e Televisi\u00f3n de Galicia", "text": "A Corporaci\u00f3n de Radio e Televisi\u00f3n de Galicia (CRTVG) \u00e9 un ente p\u00fablico con titularidade xur\u00eddica propia creada polo Parlamento de Galicia en 1984 co obxectivo de p\u00f3r en funcionamento, xestionar, e explotar os medios de comunicaci\u00f3n p\u00fablicos de Galicia. Para tal fin e para contribu\u00edr na normalizaci\u00f3n ling\u00fc\u00edstica e a cohesi\u00f3n social de Galicia, cre\u00e1ronse as sociedades an\u00f3nimas Televisi\u00f3n de Galicia S.A. e Radio-televisi\u00f3n de Galicia S.A. que co seu sinal chegan a todo o territorio galego.\nHistoria.\nO primeiro goberno galego xurdido dunhas elecci\u00f3ns auton\u00f3micas en 1981 estaba dividido acerca da constituci\u00f3n dun medio p\u00fablico galego que entre outras cousas favorecese a normalizaci\u00f3n da lingua galega. Dunha banda o conselleiro da Presidencia, Xos\u00e9 Lu\u00eds Barreiro Rivas, era o principal impulsor do proxecto e da outra o vicepresidente Jos\u00e9 Manuel Romay Beccar\u00eda era totalmente contrario preferindo unha pol\u00edtica de axuda aos medios privados. Cando Romay Beccaria deixou o goberno galego, Barreiro comezou a redactar a Lei de Radio e Televisi\u00f3n que conduciu \u00e1 creaci\u00f3n da CRTVG a\u00ednda que se mantivo a oposici\u00f3n dun sector de AP; na oposici\u00f3n o PSOE tam\u00e9n estaba dividido xa que os catro deputados independentes galeguistas que concorreron polas listas socialistas estaban a favor da s\u00faa creaci\u00f3n mentres o PSOE manti\u00f1a unha pol\u00edtica ambigua, tan s\u00f3 os nacionalistas do BNPG-PSG e EG estaban totalmente a favor da s\u00faa creaci\u00f3n. O 11 de xullo de 1984 aprobouse a Lei de Creaci\u00f3n da Compa\u00f1\u00eda de Radio-Televisi\u00f3n de Galicia\nA TVG e a Radio Galega iniciaron as s\u00faas emisi\u00f3ns en 1985 e foron o primeiro medio audiovisual e radiof\u00f3nico en emitir en lingua galega toda a s\u00faa programaci\u00f3n.\nA CRTVG xestiona as cadeas de radio Radio Galega, Radio Galega M\u00fasica e Son Galicia Radio (DAB e TDT) e as canles de televisi\u00f3n TVG, G2, TVG Europa e TVG Am\u00e9rica, emitindo as d\u00faas \u00faltimas canles por sat\u00e9lite. Ademais TVG Am\u00e9rica tam\u00e9n emite por TDT e G2 exclusivamente por TDT.\nO seu Consello de Administraci\u00f3n est\u00e1 composto por seis membros elixidos para un mandato de cinco anos polo Parlamento de Galicia entre persoas de acreditado prestixio profesional. A s\u00faa misi\u00f3n c\u00e9ntrase en velar polo cumprimento do disposto na Lei de Creaci\u00f3n da Compa\u00f1\u00eda e, especialmente, en aprobar aquelas materias que asentan as directrices do funcionamento da entidade p\u00fablica, como son a programaci\u00f3n, a memoria anual, o cadro de persoal e as normas reguladoras da emisi\u00f3n de publicidade.\nA TVG e a Radio Galega contan cun consello asesor, que non ten competencias decisorias, sen\u00f3n s\u00f3 asesoras. Est\u00e1 compostos por vogais elixidos entre os traballadores, xestores dos servizos p\u00fablicos, representantes da Administraci\u00f3n Aut\u00f3noma, Consello da Cultura Galega, universidades, Parlamento e deputaci\u00f3ns provinciais.\nA Direcci\u00f3n Xeral \u00e9 un \u00f3rgano universal que ten a responsabilidade executiva e \u00e9 nomeado polo Goberno de Galicia para cada lexislatura. As s\u00faas funci\u00f3ns son as de xestionar o ente p\u00fablico e as s\u00faas sociedades. Para iso conta cun equipo t\u00e9cnico, administrativo e xur\u00eddico enmarcado na estrutura da Compa\u00f1\u00eda. Da Direcci\u00f3n Xeral depende tam\u00e9n a Direcci\u00f3n de Comunicaci\u00f3n e Relaci\u00f3ns Externas.\nAo redor da Corporaci\u00f3n da Radio-Televisi\u00f3n de Galicia e as s\u00faas d\u00faas sociedades m\u00f3vense actualmente un total de 671 traballadores dos que un 70% son homes e un 30% mulleres.\nO 1 de xaneiro de 2016 extinguiuse a Compa\u00f1\u00eda de Radio-Televisi\u00f3n de Galicia e pasou a denominarse Corporaci\u00f3n de Radio-Televisi\u00f3n de Galicia.\n= Actividades =\nTelevisi\u00f3n.\nEn televisi\u00f3n, Televisi\u00f3n de Galicia agrupa para a emisi\u00f3n dentro de territorio galego das canles xeneralistas. Todos as canles se poden ver por TDT en Galicia, plataformas de sat\u00e9lite ou cable. As canles son:\nTelevisi\u00f3n no exterior.\nAs canles de TVG para o exterior est\u00e1n dispo\u00f1ibles a trav\u00e9s de Internet e de diversos sat\u00e9lites e plataformas de pago en Espa\u00f1a, Europa e Latinoam\u00e9rica.\nRadio.\nEn radio, Radio Galega conta con tres emisoras que abarcan o territorio galego."}
{"id": "13330", "revid": "3699", "url": "https://gl.wikipedia.org/wiki?curid=13330", "title": "Distritos de Timor Leste", "text": "Timor Leste est\u00e1 dividido en 14 municipios, co\u00f1ecidos anteriormente coma distritos, dos que un deles \u00e9 tam\u00e9n unha Rexi\u00f3n Administrativa Especial. Os municipios div\u00eddense en postos administrativos (antigos subdistritos), e posteriormente subdiv\u00eddense en sucos (\"aldeas\").\nA divisi\u00f3n xeogr\u00e1fica dos diferentes municipios corresp\u00f3ndese coa antiga organizaci\u00f3n territorial en concellos no Timor Portugu\u00e9s.\nO municipio m\u00e1is poboado \u00e9 D\u00edli, con 173.541 habitantes. Oe-Cusse Ambeno \u00e9, ademais de municipio, unha Rexi\u00f3n Administrativa Especial dado que constit\u00fae un exclave con respecto ao estado de Timor Leste."}
{"id": "13333", "revid": "56817", "url": "https://gl.wikipedia.org/wiki?curid=13333", "title": "Xeograf\u00eda da Guinea-Bissau", "text": "Rexi\u00f3ns de Guinea-Bisau."}
{"id": "13341", "revid": "22570", "url": "https://gl.wikipedia.org/wiki?curid=13341", "title": "Televisi\u00f3n local", "text": "Denom\u00ednase televisi\u00f3n local ou de proximidade a aquela que emite nun \u00fanico n\u00facleo urbano ou zona.\nHistoria das televisi\u00f3ns locais en Espa\u00f1a.\nA primeira televisi\u00f3n local de Espa\u00f1a foi a Televisi\u00f3n de Cardedeu (Barcelona) . A s\u00faa primeira emisi\u00f3n foi o s\u00e1bado 7 de xu\u00f1o de 1980. Aquel d\u00eda, o teatro parroquial Esbarjo de Cardedeu converteuse no primeiro plat\u00f3 de televisi\u00f3n non gobernamental de Espa\u00f1a. A primeira emisi\u00f3n foi un debate e un fragmento do \"Tartufo\" de Moli\u00e9re.\nHistoria das televisi\u00f3n locais en Galicia.\nAs primeiras televisi\u00f3ns locais apareceron en Galicia a finais dos anos oitenta da man do Canal 29-Televisi\u00f3n de Nar\u00f3n, que iniciou as s\u00faas emisi\u00f3ns en 1987. Entre 1986 e 1987 fixeron o propio as emisoras municipais de Ponteareas e Cerceda.\nNa actualidade emiten en Galicia m\u00e1is de trinta canles locais entre eles est\u00e1n \"Canal 31\", \"Correo TV\" ou as emisoras galegas da extinta rede de \"Localia\"."}
{"id": "13343", "revid": "98629", "url": "https://gl.wikipedia.org/wiki?curid=13343", "title": "Xeograf\u00eda de Gab\u00f3n", "text": "Gab\u00f3n \u00e9 un pa\u00eds de \u00c1frica occidental, situado no Oc\u00e9ano Atl\u00e1ntico, ao sur do golfo da Guinea.\nFronteiras.\nGab\u00f3n ten un total de 3261\u00a0km de fronteiras internacionais. Limita coa Guinea Ecuatorial (335\u00a0km) e o Camer\u00fan (349\u00a0km) polo norte e coa Rep\u00fablica do Congo (2567\u00a0km) polo leste e polo sur. O ecuador atravesa Gab\u00f3n.\nClima.\nGab\u00f3n ten o clima h\u00famido e quente t\u00edpico das rexi\u00f3ns tropicais. O mes m\u00e1is c\u00e1lido \u00e9 xaneiro, cunha temperatura media en Libreville de 31\u00a0\u00b0C e unha media das m\u00ednimas de 23\u00a0\u00b0C. En xullo o rango de temperaturas medias na capital est\u00e1 entre 20 e 28\u00a0\u00b0C.\nEntre xu\u00f1o e setembro non hai apenas chuvia, mais si unha alta humidade; chove ocasionalmente en decembro e xaneiro. Nos restantes meses as chuvias son fortes, causadas pola condensaci\u00f3n da humidade do aire que resulta do encontro sobre a costa da corrente fr\u00eda de Benguela que v\u00e9n do sur e a corrente c\u00e1lida da Guinea do norte. En Libreville a media anual de chuvia \u00e9 de m\u00e1is de 2540\u00a0mm. M\u00e1is cara ao norte pola costa \u00e9 de 3810\u00a0mm.\nTerreos.\nNa costa Gab\u00f3n pos\u00fae chairas estrechas con \u00e1reas de mangleiros, o interior ten outeiros e o leste e o sur est\u00e1 ocupado pola sabana.\nEn 2003 as terras irrigadas supo\u00f1\u00edan 44,5\u00a0km\u00b2 e en 2011 o pa\u00eds ti\u00f1a 164\u00a0km3 de auga renovable."}
{"id": "13345", "revid": "1987", "url": "https://gl.wikipedia.org/wiki?curid=13345", "title": "Adeste Fideles", "text": "Adeste Fideles \u00e9 unha panxoli\u00f1a, xeralmenente atribu\u00edda a John Francis Wade, arredor de 1743. Wade era un profesor de m\u00fasica cat\u00f3lico, que participou na rebeli\u00f3n Xacobita de 1745, exiliouse en Douai, Francia, onde hab\u00eda un colexio ingl\u00e9s fundado despois da abdicaci\u00f3n de Xacobe II en 1688, e seguramente foi al\u00ed onde o compuxo, public\u00e1ndoo en 1751."}
{"id": "13346", "revid": "65337", "url": "https://gl.wikipedia.org/wiki?curid=13346", "title": "Louis Agassiz", "text": "Jean Louis Rodolphe Agassiz (M\u00f4tier1807 - 1873) foi un zo\u00f3logo e xe\u00f3logo americano de orixe su\u00edza. Educouse na casa, complementada posteriormente en Bienne e Lausana, antes de pasar \u00e1 Universidade de Z\u00faric para estudar medicina, cando se traslada \u00e1 Universidade de Heidelberg comeza a se interesar pola paleontolox\u00eda grazas a Heinrich Georg Bronn. Trasladouse a Par\u00eds, onde entrou en contacto con Alexander von Humboldt e Georges Cuvier quen o motivaron para se interesar pola xeolox\u00eda e a zoolox\u00eda, ademais durante estes anos vaise interesar pola ictiolox\u00eda, que se converter\u00e1 na s\u00faa actividade m\u00e1is importante."}
{"id": "13347", "revid": "1987", "url": "https://gl.wikipedia.org/wiki?curid=13347", "title": "Alan Turing", "text": "Alan Mathison Turing, nado en Maida Vale (Londres) o 23 de xu\u00f1o de 1912 e finado en Wilmslow o 7 de xu\u00f1o de 1954, foi un matem\u00e1tico ingl\u00e9s, que traballou en campos como a inform\u00e1tica te\u00f3rica, a criptoan\u00e1lise ou a intelixencia artificial. Turing tivo unha gran influencia no desenvolvemento da ciencia da computaci\u00f3n te\u00f3rica, proporcionando unha formalizaci\u00f3n dos conceptos de algoritmo e computaci\u00f3n coa chamada m\u00e1quina de Turing, que pode considerarse o modelo dun ordenador de prop\u00f3sito xeral. Consid\u00e9rase amplamente como o pai da inform\u00e1tica te\u00f3rica e da intelixencia artificial.\nTuring criouse no sur de Inglaterra. Licenciouse en matem\u00e1ticas no King's College, Cambridge. Mentres era fellow (acad\u00e9mico) en Cambridge, publicou unha proba que demostraba que algunhas preguntas puramente matem\u00e1ticas de tipo si-non nunca poden responderse mediante a computaci\u00f3n e definiu unha m\u00e1quina de Turing, e continuou demostrando que o problema da parada para as m\u00e1quinas de Turing \u00e9 indecidible. En 1938 doutorouse no departamento de matem\u00e1ticas da Universidade de Princeton. Durante a segunda guerra mundial, Turing traballou para o cuartel xeral de comunicaci\u00f3ns do goberno en Bletchley Park, o centro brit\u00e1nico Ultra de descifrado de c\u00f3digos que produc\u00eda intelixencia artificial. Durante un tempo dirixiu Hut 8, a secci\u00f3n responsable do criptoan\u00e1lise naval alem\u00e1n. Aqu\u00ed ideou unha serie de t\u00e9cnicas para acelerar o descifrado das cifras alem\u00e1s, inclu\u00eddas melloras no m\u00e9todo polaco de bomba de antes da guerra, unha m\u00e1quina electromec\u00e1nica que pod\u00eda dar con configuraci\u00f3ns para a m\u00e1quina Enigma. Turing desempe\u00f1ou un papel crucial no descifrado de mensaxes codificadas interceptadas que permitiron aos Aliados derrotar \u00e1s potencias do Eixe en moitos enfrontamentos cruciais, inclu\u00edda a batalla do Atl\u00e1ntico.\nTras a guerra, Turing traballou no National Physical Laboratory (Laboratorio Nacional de F\u00edsica), onde dese\u00f1ou o Automatic Computing Engine (Motor de Computaci\u00f3n Autom\u00e1tica), un dos primeiros dese\u00f1os de computador con programa almacenado. En 1948, Turing incorporouse ao Computing Machine Laboratory (Laboratorio de M\u00e1quinas de Computaci\u00f3n) de Max Newman, na Universidade Victoria de Manchester, onde axudou a desenvolver os computadores Manchester e interesouse pola biolox\u00eda matem\u00e1tica. Escribiu un artigo sobre as bases qu\u00edmicas da morfox\u00e9nese e predixo reacci\u00f3ns qu\u00edmicas oscilantes como a reacci\u00f3n Belousov-Zhabotinsky, observada por primeira vez na d\u00e9cada de 1960. A pesar destes logros, Turing nunca foi plenamente reco\u00f1ecido en Gran Breta\u00f1a durante a s\u00faa vida porque gran parte do seu traballo estaba amparado pola Official Secrets Act.\nTuring foi procesado en 1952 por actos homosexuais. Aceptou o tratamento hormonal con DEAS, un procedemento comunmente co\u00f1ecido como castraci\u00f3n qu\u00edmica, como alternativa ao c\u00e1rcere. Turing morreu o 7 de xu\u00f1o de 1954, 16 d\u00edas antes de cumprir 42 anos, por envelenamento con cianuro. Unha investigaci\u00f3n determinou a s\u00faa morte como un suicidio, pero sinalouse que as probas co\u00f1ecidas tam\u00e9n son consistentes cun envelenamento accidental. \nTras unha campa\u00f1a p\u00fablica en 2009, o primeiro ministro brit\u00e1nico Gordon Brown presentou unha desculpa p\u00fablica oficial en nome do Goberno brit\u00e1nico por \"a forma atroz en que foi tratado [Turing]\". A ra\u00ed\u00f1a Isabel II concedeu un indulto p\u00f3stumo en 2013. O termo \"lei Alan Turing\" util\u00edzase agora informalmente para referirse a unha lei de 2017 no Reino Unido que indult\u00f3 retroactivamente a homes amoestados ou condenados en virtude dunha lexislaci\u00f3n hist\u00f3rica que ilegalizaba os actos homosexuais.\nTuring ten un extenso legado con estatuas s\u00faas e moitas cousas que levan o seu nome, inclu\u00eddo un premio anual \u00e1s innovaci\u00f3ns en inform\u00e1tica. Aparece no actual billete de 50 libras do Banco de Inglaterra, que se puxo en circulaci\u00f3n o 23 de xu\u00f1o de 2021, coincidindo cos seus aniversarios. Unha serie da BBC de , votada pola audiencia, nomeouno a persoa m\u00e1is grande do s\u00e9culo XX.\nTraxectoria.\nFamilia.\nTuring naceu en Maida Vale, Londres, mentres seu pai, Julius Mathison Turing (1873-1947), estaba de licenza do seu posto no Indian Civil Service, ICS (en galego, \"Servizo Civil Indio\"), en Chatrapur, que daquela pertenc\u00eda \u00e1 provincia de Madr\u00e1s e hoxe est\u00e1 na de Odisha, na India. O pai de Turing era fillo dun crego, o reverendo John Robert Turing, dunha familia de comerciantes escoceses que ti\u00f1a a s\u00faa base nos Pa\u00edses Baixos e inclu\u00eda un baronet. A nai de Turing, a muller de Julius, era Ethel Sara Turing (de solteira Stoney; 1881-1976), filla de Edward Waller Stoney, enxe\u00f1eiro xefe dos ferrocarr\u00eds de Madr\u00e1s. Os Stoney eran unha familia da nobreza protestante anglo-irlandesa do condado de Tipperary e do condado de Longford, mentres que a propia Ethel pasara gran parte da s\u00faa infancia no condado de Clare. Julius e Ethel casaron o 1 de outubro de 1907 na igrexa de Bartholomew, en Clyde Road, Dubl\u00edn.\nO traballo de Julius co ICS levou \u00e1 familia \u00e1 India brit\u00e1nica, onde o seu av\u00f3 fora xeneral do ex\u00e9rcito de Bengala. Non obstante, tanto Julius como Ethel quer\u00edan que os seus fillos fosen criados en Gran Breta\u00f1a, polo que se mudaron a Maida Vale, Londres, onde Alan Turing naceu o 23 de xu\u00f1o de 1912, como recolle unha placa azul no exterior da casa onde naceu que, posteriormente, foi ocupada polo Hotel Colonnade. Turing ti\u00f1a un irm\u00e1n m\u00e1is vello, John (o pai de Sir John Dermot Turing, 12\u00ba baronet Turing).\nO traballo de seu pai no ICS continuou durante a infancia de Turing, polo que os pais seguiron viaxando entre Hastings no Reino Unido e a India, deixando aos seus dous fillos ao coidado dunha parella xubilada do ex\u00e9rcito. En Hastings, Turing aloxouse en Baston Lodge, unha vila residencial en St Leonards-on-Sea, que tam\u00e9n conta cunha placa que se descubriu o 23 de xu\u00f1o de 2012, o centenario do nacemento de Turing. \nDesde moi novo, Turing deu mostras do xenio que m\u00e1is tarde demostrar\u00eda de forma prominente.\nPosteriormente, os pais mercaron unha casa en Guildford en 1927, e Turing viviu al\u00ed durante as vacaci\u00f3ns escolares. O lugar tam\u00e9n est\u00e1 sinalado cunha placa azul.\nFormaci\u00f3n.\nAos tres anos ti\u00f1a unha memoria extraordinaria e os pais de Turing matricul\u00e1rono en St Michael's, unha escola primaria de St Leonards-on-Sea, dende os seis ata os nove anos. A directora reco\u00f1eceu o seu talento, sinalando que \"... tivo rapaces intelixentes e mozos traballadores, pero Alan \u00e9 un xenio\".\nCon oito anos interesouse pola qu\u00edmica e montou un laboratorio na casa. Con trece anos ingresou na escola Sherborne, na que destacou pola s\u00faa facilidade para as matem\u00e1ticas e os c\u00e1lculos mentais. Obtivo unha bolsa para estudar na Universidade de Cambridge, onde conseguiu a licenciatura en matem\u00e1ticas en 1934.\nEn abril de 1936, con s\u00f3 24 anos, publicou o artigo \"On computable numbers, with an application to the Entscheidungsproblem\" no que introduce o concepto de algoritmo e de m\u00e1quina de Turing. Este artigo proba que existen problemas sen soluci\u00f3n algor\u00edtmica e sup\u00f3n un dos alicerces m\u00e1is importantes da teor\u00eda da computaci\u00f3n. A\u00ednda hoxe, m\u00e1is de setenta anos despois, as leis que el propuxo no artigo seguen a ser v\u00e1lidas para calquera proxecto inform\u00e1tico.\nEn setembro de 1936, Turing ingresou na Universidade de Princeton (EUA). Debido \u00e1 repercusi\u00f3n do seu artigo, un dos cient\u00edficos m\u00e1is destacados da \u00e9poca, John von Neumann, ofreceulle unha bolsa no Instituto de Estudos Avanzados da Universidade. Turing obtivo o seu doutoramento en matem\u00e1ticas en 1938. Trala s\u00faa graduaci\u00f3n, von Neumann ofreceulle unha praza como asistente, pero Turing rexeitou a oferta e volveu a Gran Breta\u00f1a, onde obtivo outra bolsa que lle permitiu adicarse ao estudo da filosof\u00eda das matem\u00e1ticas entre os anos 1938 e 1939.\nBletchley Park.\nDurante a segunda guerra mundial o ex\u00e9rcito alem\u00e1n dispu\u00f1a dunha m\u00e1quina de codificaci\u00f3n de comunicaci\u00f3ns chamada Enigma. Por unha banda, grazas a un simple mecanismo de engrenaxes que usaban emisor e receptor e que se combinaban segundo un calendario preestablecido, era moi doado de utilizar. Por\u00e9n, resultaba extraordinariamente dif\u00edcil descubrir os seus c\u00f3digos.\nAlan Turing foi recrutado en 1939 para traballar en descifrar os c\u00f3digos nazis, en particular os da m\u00e1quina. Para iso, baixo a s\u00faa direcci\u00f3n, proxectouse o Colossus, computador que empregaba s\u00edmbolos perforados en fitas de papel que procesaba a unha velocidade de 25.000 caracteres por segundo.\nAs causas do \u00e9xito do equipo de Bletchley Park e Turing.\nComo en todo proceso que leva a rachar un sistema de seguridade, hai unha combinaci\u00f3n de tres factores que explican o seu \u00e9xito: o talento e a capacidade t\u00e9cnica, a enxe\u00f1ar\u00eda social e os erros humanos.\nCompromiso con Joan Clarke.\nEn 1941 Turing prop\u00faxolle matrimonio \u00e1 s\u00faa compa\u00f1eira Joan Clarke, matem\u00e1tica e criptoanalista no Hut 8. Por\u00e9n, ao co\u00f1ecer a homosexualidade de Turing, Clarke decidiu non seguir adiante cos plans de casamento.\nMorte.\nFoi acusado e condenado por \"atentado violento ao pudor\" pola s\u00faa homosexualidade, nun tempo en que en Gran Breta\u00f1a era delito. Turing, para evitar a cadea, aceptou someterse a unha castraci\u00f3n qu\u00edmica. As secuelas do tratamento que o incapacitaban para as s\u00faas investigaci\u00f3ns, xunto co estigma social da s\u00faa condena, lev\u00e1rono a suicidarse comendo unha maz\u00e1 que ti\u00f1a inxectado cianuro.\nContribuci\u00f3ns \u00e1 inform\u00e1tica.\nO Test de Turing.\nOutro dos campos de investigaci\u00f3n de Turing foi o da intelixencia artificial. P\u00f3dese dicir que esta disciplina naceu a partir do seu artigo titulado \"Computing Machinery and Inteligence\" publicado por Turing en 1950. \u00c9 moi famosa a primaeira frase dese artigo:\nTuring propuxo un m\u00e9todo chamado o Test de Turing para determinar se as m\u00e1quinas poder\u00edan ter a capacidade de pensar.\nPara unha m\u00e1quina computacional, o Test de Turing marcar\u00eda o punto no que poderiamos propiamente falar de intelixencia artificial, unha m\u00e1quina ser\u00eda intelixente se poidese ter as reacci\u00f3ns e respostas propias dun ser humano.\nEn palabras do propio Turing\nRehabilitaci\u00f3n da s\u00faa figura.\nNo ano 2009, despois dunha campa\u00f1a p\u00fablica pedindo ao goberno brit\u00e1nico que reco\u00f1ecera a importancia da figura de Turing e a inxustiza que supuxo a s\u00faa condena, o Primeiro Ministro, Gordon Brown, publicou a seguinte carta:"}
{"id": "13348", "revid": "1131", "url": "https://gl.wikipedia.org/wiki?curid=13348", "title": "Anna (moeda)", "text": "O anna foi unha antiga moeda da India en uso ata 1957, dividiase en 4 paisa e 12 pies. 16 annas formaban unha rupia."}
{"id": "13350", "revid": "47401", "url": "https://gl.wikipedia.org/wiki?curid=13350", "title": "Universidade Harvard", "text": "A Universidade Harvard (Harvard University) \u00e9 unha universidade privada, a m\u00e1is antiga dos Estados Unidos, localizada en Cambridge, Massachusetts. Fundouna a colonia da ba\u00eda de Massachusetts o 8 de setembro de 1636. Co\u00f1ecida ao primeiro como New College, pasou a se denominar Harvard College o 13 de marzo de 1639 por John Harvard, que doara os seus libros e a maior\u00eda do seu capital \u00e1 instituci\u00f3n, que se converte en universidade en 1780.\n\u00c9 a universidade con maior orzamento do mundo e unha das m\u00e1is selectivas. Conta 2.300 profesores, 6.650 estudantes de primeiro ciclo e 13.000 de segundo ciclo, distribu\u00eddos en nove facultades ."}
{"id": "13351", "revid": "1987", "url": "https://gl.wikipedia.org/wiki?curid=13351", "title": "R\u00edo Arcansas", "text": "O r\u00edo Arkansas \u00e9 un afluente do R\u00edo Mississippi, que fl\u00fae leste-sueste e atravesa os estados de Colorado, Kansas, Oklahoma e Arcansas. Cos seus 2334\u00a0km \u00e9 o cuarto r\u00edo m\u00e1is longo dos Estados Unidos. Nace nas Monta\u00f1as Rochosas de Colorado, no condado de Lake, preto de Leadville, un\u00edndose co Mississippi en Napoleon, Arcansas, \u00e9 o afluente m\u00e1is importante do sistema Mississippi-Missouri, drenando 505.000\u00a0km\u00b2."}
{"id": "13352", "revid": "23204", "url": "https://gl.wikipedia.org/wiki?curid=13352", "title": "Gambia", "text": "Gambia, oficialmente Rep\u00fablica de Gambia \u00e9 unha naci\u00f3n en \u00c1frica occidental. \u00c9 o pa\u00eds m\u00e1is pequeno de \u00c1frica continental at\u00f3pase rodeada na s\u00faa totalidade polo Senegal, ag\u00e1s onde o r\u00edo Gambia desemboca no Oc\u00e9ano Atl\u00e1ntico. Gambia est\u00e1 situada a ambos os dous lados do curso inferior do r\u00edo Gambia, o hom\u00f3nimo da naci\u00f3n, que atravesa o centro de Gambia e desemboca no oc\u00e9ano Atl\u00e1ntico, polo que a forma longa do pa\u00eds. Ten unha superficie de 10689 km\u00b2 cunha poboaci\u00f3n de 1.857.181 segundo o censo de abril de 2013. Banxul \u00e9 a capital de Gambia e a zona metropolitana m\u00e1is grande do pa\u00eds. As cidades m\u00e1is grandes son Serekunda e Brikama.\nOs portugueses entraron en 1455 na rexi\u00f3n de Gambia, os primeiros europeos en facelo, pero nunca estableceron al\u00ed un comercio importante. En 1765, Gambia pasou a formar parte do Imperio Brit\u00e1nico polo establecemento da Gambia. En 1965, Gambia logrou a s\u00faa independencia baixo o liderado de Dawda Jawara, quen gobernou ata que Yahya Jammeh asumiu o poder nun golpe de estado en 1994. Adama Barrow converteuse no terceiro presidente de Gambia en xaneiro de 2017, tras derrotar a Jammeh nas elecci\u00f3ns de decembro de 2016. Jammeh aceptou inicialmente os resultados, antes de negarse a deixar o cargo, desencadeando unha crise constitucional e a [intervenci\u00f3n militar da CEDEAO en Gambia|intervenci\u00f3n militar]] por parte da Comunidade Econ\u00f3mica dos Estados de \u00c1frica Occidental que resultou na s\u00faa destituci\u00f3n dous d\u00edas despois de que o seu mandato estaba inicialmente programado para rematar.\nA econom\u00eda de Gambia est\u00e1 dominada pola agricultura, a pesca e, especialmente, o turismo. En 2015, o 48,6% da poboaci\u00f3n viv\u00eda na pobreza. Nas zonas rurais, a pobreza estaba a\u00ednda m\u00e1is estendida, case o 70 %.\nHistoria.\nGambia formou parte do Imperio de Ghana as\u00ed como do Imperio de Songhai. Os primeiros testemu\u00f1os escritos que se te\u00f1en da rexi\u00f3n prove\u00f1en duns textos de comerciantes \u00e1rabes do s\u00e9culo IX e X, cando os comerciantes \u00e1rabes crearon a ruta transsahariana comerciando con escravos, ouro e marfil. No s\u00e9culo XV os portugueses herdaron este comercio establecendo rutas mar\u00edtimas para comercial co Imperio de Mal\u00ed, ao cal pertenc\u00eda a zona na \u00e9poca. \nEn 1588, o pretendente ao trono portugu\u00e9s vendeu a exclusividade do comercio no R\u00edo Gambia aos ingleses, o que foi confirmado polas Cartas Patente da ra\u00ed\u00f1a Isabel I. En 1618, o Rei James I de Inglaterra concedeu a exclusividade do comercio co R\u00edo Gambia a Costa de Ouro (actualmente Ghana) a unha compa\u00f1\u00eda brit\u00e1nica. Entre 1651 e 1661, Gambia foi indirectamente unha colonia do reino Polaco-lituano. Foron os let\u00f3ns, dependentes do reino polaco-lituano, os primeiros en establecerse na Illa James, denominada na \u00e9poca Illa Andrew, ata a conquista brit\u00e1nica da mesma en 1661.\nDurante os s\u00e9culos XVII e XVIII Francia e Inglaterra loitaron pola supremac\u00eda na rexi\u00f3n do Senegal e do r\u00edo Gambia. O Tratado de Versalles de 1783 outorgou ao Reino Unido a posesi\u00f3n do R\u00edo Gambia salvo o enclave de Albreda que se mantivo baixo soberan\u00eda francesa, sendo cedido a Inglaterra en 1857. \nCase 3 mill\u00f3ns de escravos foron enviados desde esta rexi\u00f3n \u00e1s colonias en Am\u00e9rica. En 1807 aboliuse o comercio de escravos no Imperio Brit\u00e1nico intentando os brit\u00e1nicos terminar co comercio de escravos en Gambia. Para iso, crearon o posto militar de Bathurst (hoxe Banxul) en 1816. Durante os anos seguintes, Banxul estaba sometida \u00e1 xurisdici\u00f3n do gobernador xeral brit\u00e1nico en Serra Leona. En 1888 Gambia converteuse nunha colonia aut\u00f3noma e un ano m\u00e1is tarde pasou a ser unha colonia real \n \nO pa\u00eds independizouse do Reino Unido en 1965. En 1970, Dawda Jawara converteuse no primeiro presidente do novo estado e foi reelixido en 1972 e 1977. Logo da independencia, Gambia mellorou o seu desenvolvemento econ\u00f3mico grazas \u00e1 alza nos prezos da s\u00faa principal materia de exportaci\u00f3n, o cacahuete, e ao desenvolvemento do turismo internacional. En febreiro de 1982, xunto con Senegal, Gambia formou a Confederaci\u00f3n de Senegambia. O presidente Jawara foi derrotado en 1994 por Yahya Jammeh, quen estableceu unha ditadura. Jammeh foi reelixido en 2001 e derrogou a lei que prohib\u00eda a existencia de partidos opositores.\nGoberno e pol\u00edtica.\nA vixente Constituci\u00f3n de Gambia foi aprobada, tras referendo, o 16 de xaneiro de 1997, despois de que un golpe de estado en 1994 disolvese o Parlamento e derrogase a Constituci\u00f3n de 1970.\nGambi\u00e1 \u00e9 unha Rep\u00fablica presidencialista democr\u00e1tica. O Presidente da Rep\u00fablica \u00e9 elixido por sufraxio universal para un per\u00edodo de cinco anos. O poder lexislativo reside na Asemblea Nacional composta por corenta e oito membros, dos que 43 son elixidos por sufraxio universal, e cinco el\u00edxeos o Presidente da Rep\u00fablica.\nO poder executivo est\u00e1 dividido entre o Xefe do Estado e o Presidente do Goberno, nomeado pola Asemblea entre unha terna elixida polo Presidente da Rep\u00fablica.\nO poder xudicial artic\u00falase en torno ao Tribunal Supremo que se organiza administrativamente segundo o modelo franc\u00e9s.\nOrganizaci\u00f3n pol\u00edtico-administrativa.\nGambia est\u00e1 dividida primeiramente en 5 divisi\u00f3ns e unha cidade (Banxul, a capital)\nGambia tam\u00e9n se pode dividir en 8 subdivisi\u00f3ns chamadas \u00e1reas de goberno local (LGA), inclu\u00edndo a capital nacional, Banjul, que est\u00e1 clasificada como cidade. As divisi\u00f3ns de Gambia foron creadas pola Comisi\u00f3n Electoral Independente de acordo co artigo 192 da Constituci\u00f3n Nacional.\nAs \u00e1reas do goberno local subdivid\u00edronse (2013) en 43 distritos. Deles, Kanifing e Kombo Saint Mary (comparten Brikama como capital coa \u00e1rea de goberno local de Brikama) forman efectivamente parte da \u00e1rea de Gran Banjul.\nXeograf\u00eda.\nGambia at\u00f3pase situada na costa atl\u00e1ntica de \u00c1frica e at\u00f3pase plenamente rodeada por territorio do Senegal. Gambia caracter\u00edzase por ser un pa\u00eds moi chairo onde non se exceden os 300 metros de altitude. O pa\u00eds at\u00f3pase atravesado de leste para oeste polo r\u00edo Gambia, o cal d\u00e1 nome ao pa\u00eds. Este r\u00edo \u00e9 o eixo do pa\u00eds e div\u00eddeo en dous partes ben diferenciadas; as que est\u00e1n ao norte e as que est\u00e1n ao sur do mesmo.\nGambia ten menos de 50 km. de ancho no seu punto m\u00e1is ancho, cunha superficie total de 11.295 km\u00b2. Aproximadamente 1.300 km\u00b2 (11,5%) da superficie de Gambia est\u00e1 cuberta por auga. \u00c9 o pa\u00eds m\u00e1is pequeno do continente africano. En termos comparativos, Gambia ten unha superficie total lixeiramente menor que a da illa de Xamaica.\nSenegal rodea Gambia por tres lados, con 80 km. de costa no oc\u00e9ano Atl\u00e1ntico marcando o seu extremo occidental.\nOs l\u00edmites actuais foron definidos en 1889 tras un acordo entre o Reino Unido e Francia. Durante as negociaci\u00f3ns entre franceses e brit\u00e1nicos en Par\u00eds, os franceses deron inicialmente aos brit\u00e1nicos ao redor de 320 km. do r\u00edo Gambia para controlar. Comezando coa colocaci\u00f3n dos marcadores de fronteiras en 1891, pasaron case 15 anos despois das reuni\u00f3ns de Par\u00eds para determinar as fronteiras finais de Gambia. A serie resultante de li\u00f1as rectas e arcos deu aos brit\u00e1nicos o control de \u00e1reas preto de 16 km. ao norte e ao sur do r\u00edo Gambia.\nClima.\nGambia ten un clima tropical. A estaci\u00f3n c\u00e1lida e chuviosa dura normalmente de xu\u00f1o a novembro, pero desde ent\u00f3n ata maio predominan as temperaturas m\u00e1is fr\u00edas, con menos precipitaci\u00f3ns. O clima en Gambia par\u00e9cese moito ao do veci\u00f1o Senegal, do sur de Mal\u00ed e da parte norte de Ben\u00edn.\n&lt;/ref&gt;\nEcolox\u00eda.\nWWF divide o territorio de Gambia entre tres ecorrexi\u00f3ns: \nTi\u00f1a unha puntuaci\u00f3n media do \u00cdndice de integridade da paisaxe forestal en 2018 de 4,56/10, o que o sit\u00faa no posto 120 a nivel mundial de 172 pa\u00edses.\nEconom\u00eda.\nGambia non pos\u00fae xacementos minerais de importancia nin outros recursos naturais. A s\u00faa econom\u00eda bas\u00e9ase nos produtos agr\u00edcolas e a gander\u00eda para consumo interno do que depende o 75% da poboaci\u00f3n.\nA industria c\u00e9ntrase na transformaci\u00f3n de produtos agr\u00edcolas (cacahuete) e de peixe. O turismo foi unha importante fonte de ingresos ata o 2000, onde se produciu unha reduci\u00f3n. A s\u00faa actividade depende fundamentalmente das axudas ao desenvolvemento do Fondo Monetario Internacional e as de urxencia dos pa\u00edses desenvolvidos. As expectativas futuras do Banco Mundial, tras a condonaci\u00f3n parcial da d\u00e9beda externa en 2005, son positivas.\nDemograf\u00eda.\nNo ano 202, Gambia ten unha poboaci\u00f3n de 2.423.403 habitantes. O 99% \u00e9 negra e o restante 1% \u00e9 branca (europeos ou descendentes). O idioma oficial \u00e9 o \u00e1rabe. A esperanza de vida \u00e9 de 54 anos. A media de fillos por muller \u00e9 de 5,20. S\u00f3 o 40% da poboaci\u00f3n est\u00e1 alfabetizada.\nA taxa de urbanizaci\u00f3n en 2011 era do 57,3%. As cifras provisionais do censo de 2003 mostran a brecha entre as poboaci\u00f3ns urbanas e rurais que se reduce a medida que se declaran m\u00e1is \u00e1reas urbanas. A\u00ednda que a migraci\u00f3n urbana, os proxectos de desenvolvemento e a modernizaci\u00f3n est\u00e1n a po\u00f1er en contacto m\u00e1is gambianos cos h\u00e1bitos e valores occidentais, as formas de vestimenta e celebraci\u00f3n ind\u00edxenas e a tradicional \u00e9nfase na familia extensa seguen sendo partes integrantes da vida coti\u00e1.\nO Informe sobre Desenvolvemento Humano do Programa das Naci\u00f3ns Unidas para o Desenvolvemento (PNUD) para 2010 sit\u00faa a Gambia no posto 151 de 169 pa\u00edses no seu \u00cdndice de Desenvolvemento Humano, o que sit\u00faa ao pa\u00eds na categor\u00eda de \"Desenvolvemento humano baixo\". Este \u00edndice compara a esperanza de vida, os anos de escolaridade, a renda nacional bruta (INB) \"per c\u00e1pita\" e outros factores.\nA taxa total de fecundidade (TFR) estimouse en 3\u00b498 fillos por muller en 2013.\nGrupos \u00e9tnicos.\nEn Gambia vive unha variedade de grupos \u00e9tnicos, cada un conservando a s\u00faa propia lingua e tradici\u00f3ns. A etnia Mandinga \u00e9 a m\u00e1is numerosa, seguida dos Fula, Wolof, Diola/Karoninka, Serahule / Jahanka, Serer, Manjago, Bambara, Aku Marabou, Bainunka e outros, como Tukulor. O pobo Krio, co\u00f1ecido localmente como Akus, constit\u00fae unha das minor\u00edas \u00e9tnicas m\u00e1is pequenas de Gambia. Descenden do pobo crioulo de Serra Leoa e concentr\u00e1ronse tradicionalmente na capital.\nOs preto de 3.500 residentes non africanos incl\u00faen europeos e familias de orixe libanesa (0,23% da poboaci\u00f3n total). A maior\u00eda da minor\u00eda europea \u00e9 Brit\u00e1nico, a\u00ednda que moitos dos brit\u00e1nicos marcharon despois da independencia.\nLinguas.\nO ingl\u00e9s \u00e9 a lingua oficial de Gambia e, polo tanto, \u00fasase para fins oficiais e para a educaci\u00f3n. Outras linguas incl\u00faen Mandinga, Wolof, Fula, Serer, Soninke, Krio, jola e outras linguas vern\u00e1culas ind\u00edxenas. Debido \u00e1 situaci\u00f3n xeogr\u00e1fica do pa\u00eds, o co\u00f1ecemento do francesa (unha lingua oficial en gran parte de \u00c1frica occidental) est\u00e1 relativamente estendido .\nLingua mandinga f\u00e1lase como primeira lingua polo 38% da poboaci\u00f3n, Pulaar nun 21%, Wolof por 18%, Soninke nun 9%, Jola nun 4,5%, Serer nun 2,4%, Manjak e Bainok nun 1,6 % cada un, crioulo portugu\u00e9s nun 1% e ingl\u00e9s nun 0,5%. Outras linguas f\u00e1lanse por un n\u00famero menor. Lingua de signos gambiana \u00e9 usada polos xordos."}
{"id": "13354", "revid": "98629", "url": "https://gl.wikipedia.org/wiki?curid=13354", "title": "Partido Comunista da China", "text": "O Partido Comunista da China (PCCh) (en chin\u00e9s simplificado: \u4e2d\u56fd\u5171\u4ea7\u515a, chin\u00e9s tradicional: \u4e2d\u570b\u5171\u7523\u9ee8, pinyin: \"Zh\u014dnggu\u00f3 G\u00f2ngch\u01cend\u01ceng\", Wade-Giles: \"Chung-kuo Kong-chan-tang\") \u00e9 o partido pol\u00edtico que goberna a Rep\u00fablica Popular da China dende 1949. Con m\u00e1is de 89 mill\u00f3ns de membros \u00e9 unha das maiores organizaci\u00f3ns pol\u00edticas do mundo.\nIdeolox\u00eda.\nNa \u00e9poca de Mao Zedong, a maior diferenza entre o comunismo chin\u00e9s e o de influencia sovi\u00e9tica (aquel que amais da URSS se estend\u00eda polo leste de Europa) radicaba na visi\u00f3n diferente da clase campesi\u00f1a e a dos obreiros urbanos. Mentres que o comunismo sovi\u00e9tico desconfiaba do espirito revolucionario dos campesi\u00f1os, Mao viu nos campesi\u00f1os o autentico motor da revoluci\u00f3n. Esta visi\u00f3n do mundo rural coma o que deb\u00eda erguerse contra os poderes burgueses establecidos foi a principal achega de Mao ao pensamento comunista. Moitos movementos comunistas, principalmente de Asia e da Am\u00e9rica Latina, foron influ\u00eddos por esta idea do mao\u00edsmo.\nEsta visi\u00f3n ideol\u00f3xica cambiou coa chegada ao poder de Deng Xiaoping, un dos m\u00e1ximos l\u00edderes chineses dende a morte de Mao en 1976 ata o seu falecemento en 1997. Deng impulsou unha serie de reformas econ\u00f3micas que supuxeron a entrada de investimentos de empresas estranxeiras e a creaci\u00f3n dalgunhas empresas privadas dentro do pa\u00eds. Dende ent\u00f3n a ideolox\u00eda do PCCh derivou cara a un modelo autoritario e fortemente nacionalista, formalizado na teor\u00eda ideol\u00f3xica da \"Tripla representatividade\" de Jiang Zemin, secretario xeral do partido entre 1989 e 2002, que supuxo a admisi\u00f3n de empresarios como membros do PCCh nos \u00faltimos anos."}
{"id": "13356", "revid": "55340", "url": "https://gl.wikipedia.org/wiki?curid=13356", "title": "Alert, Nunavut", "text": "Alert \u00e9 o asentamento permanente m\u00e1is setentrional da Terra, localizado no nordeste da Illa Ellesmere no Mar de Lincoln, Nunavut, Canad\u00e1. Segundo o censo de 2006 ten 5 habitantes permanentes\nCaracter\u00edsticas.\nAdemais de funcionarios e militares que residen s\u00f3 unha parte do ano. Pos\u00fae unha base militar canadense cunha estaci\u00f3n meteorol\u00f3xica do Servizo de Meteorolox\u00eda do Canad\u00e1. A estaci\u00f3n ten unha estrada de 6\u00a0km de lonxitude at\u00e9 o aeroporto, e esta estrada, as\u00ed como o aeroporto de Alert, tam\u00e9n son a estrada e o aeroporto m\u00e1is ao norte do mundo. O acceso ao sitio est\u00e1 moi regulado. A estaci\u00f3n meteorol\u00f3xica tam\u00e9n \u00e9 lugar de investigaci\u00f3ns do cambio clim\u00e1tico e da contaminaci\u00f3n no \u00c1rtico.\nClima.\nAlert ten un clima polar, extremadamente fr\u00edo e seco, e est\u00e1 cuberta de neve 11 meses ao ano. O mes m\u00e1is quente, xullo, ten unha temperatura media de 3,3\u00a0\u00b0C e a media anual de precipitaci\u00f3ns \u00e9 de s\u00f3 153,8\u00a0mm. A maior\u00eda das precipitaci\u00f3ns son en forma de neve e prod\u00facense entre xullo e setembro. Alert ve moi pouca neve durante o resto do ano, non obstante son moi frecuentes as xeadas."}
{"id": "13357", "revid": "127505", "url": "https://gl.wikipedia.org/wiki?curid=13357", "title": "Apple Inc.", "text": "Apple Inc. (antes, Apple Computer, Inc.) \u00e9 unha compa\u00f1\u00eda inform\u00e1tica norteamericana con sede en Cupertino (California), fund\u00e1rona Steve Jobs e Stephen Wozniak o 1 de abril de 1976. Apple contribu\u00edu a popularizar a inform\u00e1tica nos 70 co seu Apple II e nos 80 co Macintosh. Na actualidade pos\u00fae o 5% do mercado mundial dos ordenadores.\nHistoria.\nInicio (1976-1980).\nApple fundouse o 1 de abril de 1976 por Steve Jobs, Steve Wozniak e Ronald Wayne, para vender o Apple I un kit de ordenador persoal. Os kits foron feitos a man por Wozniak e amosados por primeira vez ao p\u00fablico no \"Homebrew Computer Club\". O Apple I foi vendido como unha placa base (con CPU, RAM, e os chips b\u00e1sicos), menos do que se considera actualmente unha computadora persoal completa. O Apple I sa\u00edu \u00e1 venda en xullo de 1976 e vend\u00edase por un prezo de 666,66 d\u00f3lares (equivalentes a 2.723 d\u00f3lares de 2012, axustado pola inflaci\u00f3n).\nO Apple I, foi o primeiro produto de Apple, foi vendido como unha placa de circu\u00edto montado e carec\u00eda das caracter\u00edsticas b\u00e1sicas como un teclado, monitor e caixa. O propietario da unidade engad\u00eda un teclado e unha caixa de madeira.\nApple foi presentado o 3 de xaneiro de 1977 sen Wayne, que vendera a s\u00faa parte da empresa de novo a \u200b\u200bJobs e Wozniak por 800 d\u00f3lares. O multi millonario Mike Markkula proporcionou a s\u00faa experiencia empresarial esencial e a financiamento de 250.000 d\u00f3lares para incorporarse a Apple.\nO Apple II foi presentado o 16 de abril de 1977 na primeira Feira de Inform\u00e1tica da Costa Oeste. Diferenci\u00e1base dos seus principais rivais, o TRS-80 e o Commodore PET, xa que vi\u00f1a con gr\u00e1ficos e caracteres en cor e unha arquitectura aberta. Namentres que os primeiros modelos utilizaban cintas de casete ordinarias como dispositivos de almacenamento, que foron superados pola introduci\u00f3n dunha disqueteira de 5 1/4 polgadas.\nO Apple II foi elixido para ser a plataforma de escritorio para a primeira aplicaci\u00f3n comercial do mundo dos negocios o VisiCalc, programa como folla de c\u00e1lculo. VisiCalc creou un mercado de negocio para o Apple II, e d\u00e9uselles aos usuarios dom\u00e9sticos unha raz\u00f3n adicional para mercar un Apple II a compatibilidade coa oficina. De acordo con Brian Bagnall, Apple exaxeraba as s\u00faas cifras de vendas e foise distanciando en terceiro lugar de Commodore e Tandy ata que VisiCalc chegou.\nA finais da d\u00e9cada de 1970, Apple ti\u00f1a un cadro de dese\u00f1adores de computadoras e unha li\u00f1a de produci\u00f3n. A compa\u00f1\u00eda presentou o fracasado Apple III en maio de 1980 nun intento de competir con IBM e Microsoft no negocio e mercado da inform\u00e1tica empresarial.\nJobs e varios empregados de Apple inclu\u00edndo Jef Raskin visitaron Xerox PARC en decembro de 1979 para ver o ordenador Xerox Alto. Xerox deulles acceso tres d\u00edas \u00e1s instalaci\u00f3ns de PARC, a cambio de acci\u00f3ns. Jobs convenceuse inmediatamente de que t\u00f3dolos ordenadores do futuro empregar\u00edan unha interface gr\u00e1fica de usuario (GUI) como o que ti\u00f1a Xerox e que desenvolveu para o novo Apple Lisa.\nEn 1980, Apple sa\u00edu a bolsa, o que xerou m\u00e1is capital que calquera sa\u00edda a bolsa desde que Ford Motor Company en 1956 e de inmediato a creaci\u00f3n de m\u00e1is millonarios (ao redor de 300) que calquera outra compa\u00f1\u00eda na historia. \nO formato m\u00e1is usado como nativo por Apple \u00e9 .ipa\nBoot Camp.\nBoot Camp \u00e9 unha aplicaci\u00f3n que permite instalar e manexar Windows nas computadoras de Apple. Este programa s\u00f3 funciona nos Ordenadores Mac con procesador de Intel.\nA versi\u00f3n final de Boot Camp est\u00e1 dispo\u00f1ible dende a sa\u00edda ao mercado do sistema operativo de Apple, Mac OS X 10.5 Leopard.\nA aplicaci\u00f3n Boot Camp at\u00f3pase en todas as instalaci\u00f3ns de Mac OS X 10.5 en /Aplicaci\u00f3ns/Utilidades e a trav\u00e9s dun asistente gr\u00e1fico, os usuarios poden instalar Windows XP ou Vista e logo reiniciar o ordenador para escoller se queren comezar con Mac OS X ou Windows XP ou Vista.\n\u00c9 posible que Apple ga\u00f1e m\u00e1is cota do mercado con este movemento, por iso cambiou os procesadores Intel, xa que hai usuarios que estar\u00edan dispostos a cambiarse a Mac se puidesen arrancar Windows."}
{"id": "13358", "revid": "23204", "url": "https://gl.wikipedia.org/wiki?curid=13358", "title": "Air Canada", "text": "Air Canada (c\u00f3digo AITA : AC ; c\u00f3digo OACI : ACA) \u00e9 a compa\u00f1\u00eda a\u00e9rea nacional do Canad\u00e1, ademais da aeroli\u00f1a m\u00e1is grande do pa\u00eds. O seu centro de operaci\u00f3ns est\u00e1 no Aeroporto Internacional Pierre Elliott Trudeau de Montreal, Quebec. \u00c9 a novena aeroli\u00f1a m\u00e1is grande do mundo en tama\u00f1o de frota e foi membro fudador da alianza de aeroli\u00f1as Star Alliance.\nFundouse en 1937 por iniciativa do goberno do Canad\u00e1 co nome de Trans-Canada Airlines(TCA), que mantivo ata 1965, e en 1988 privatizouse tras a desregularizaci\u00f3n do mercado canadense. En 2000 viuse obrigada a absorber \u00e1 segunda compa\u00f1\u00eda a\u00e9rea canadense, Canadian Airlines, o que provocou a reestruturaci\u00f3n da compa\u00f1\u00eda. Actualmente voa a uns 240 destinos no Canad\u00e1, os Estados Unidos, Am\u00e9rica do Sur, Europa, Australia e Asia. Air Canada est\u00e1 reco\u00f1ecida por Skytrax como a mellor aeroli\u00f1a internacional de Norteam\u00e9rica, e foi puntuada como unha aeroli\u00f1a de 4 estrelas en 2013.\nAir Canada ten unha frota de avi\u00f3ns de fuselaxe ancha Airbus A330, Boeing 767, Boeing 777 e Boeing 787 para rutas longas, e usa aparellos da familia Airbus A320, os A319, A320 e A321, ademais de Embraer E190 en rutas curtas. A compa\u00f1\u00eda ten distintas divisi\u00f3ns, entre as que se incl\u00faen Air Canada Cargo, Air Canada Express e Air Canada Rouge. A s\u00faa subsidiaria, Air Canada Vacations, proporciona paquetes de vacaci\u00f3ns a uns 90 destinos. Xunto coas s\u00faas aeroli\u00f1as rexionais, a compa\u00f1\u00eda opera ao redor duns 1.500 voos diarios.\nFrota.\nActual.\nEn decembro de 2020 a frota de Air Canada estaba formada polos seguintes avi\u00f3ns:\nV\u00e9xase tam\u00e9n.\nLigaz\u00f3ns externas.\nWeb oficial de Air Canada (en ingl\u00e9s e franc\u00e9s)"}
{"id": "13361", "revid": "51575", "url": "https://gl.wikipedia.org/wiki?curid=13361", "title": "Saxofon", "text": ""}
{"id": "13364", "revid": "2445", "url": "https://gl.wikipedia.org/wiki?curid=13364", "title": "S\u00e1nskrito", "text": ""}
{"id": "13365", "revid": "98629", "url": "https://gl.wikipedia.org/wiki?curid=13365", "title": "Acentuaci\u00f3n v\u00e9dica", "text": "A acentuaci\u00f3n do v\u00e9dico \u00e9nos descrita en detalle polo gram\u00e1tico indio P\u0101\u1e47ini; como o indoeuropeo, o s\u00e1nscrito das orixes utilizaba un acento de altura e non un acento t\u00f3nico. As\u00ed foi tam\u00e9n o caso en lat\u00edn, grego antigo, let\u00f3n e a\u00ednda en lituano etc. O acento v\u00e9dico permit\u00eda opo\u00f1er pares m\u00ednimos: as\u00ed \"s\u00fakr\u0325ta\", \u00ab ben feito \u00bb ~ \"sukr\u0325t\u00e1\", \u00ab beneficencia \u00bb (o acento n\u00f3tase xeralmente por medio dun til agudo sobre a vogal t\u00f3nica). Non todas as palabras estaban necesariamente acentuadas (o verbo, por exemplo, \u00e9 adoito \u00e1tono; todo depend\u00eda de feito do seu modo, o seu tempo e a s\u00faa posici\u00f3n na frase).\n\"Nota : todas as palabras s\u00e1nscritas son citadas segundo a transcrici\u00f3n tradicional.\"\nEste acento, anotado con precisi\u00f3n nos textos v\u00e9dicos antigos, parece ter desaparecido na \u00e9poca de Pata\u00f1jali; \u00e9 ademais not\u00e1bel que as linguas neoindias actuais non gardaron, ag\u00e1s o pa\u00f1j\u0101b\u012b, ningunha traza dun acento tal e tampouco desenvolveron acento t\u00f3nico (mentres que o lat\u00edn, o grego e as linguas b\u00e1lticas transformaron ao se vulgarizaren, o seu acento dese xeito). Este acento de altura deb\u00eda consistir simplemente nunha elevaci\u00f3n da voz nunha das s\u00edlabas da palabra.\nP\u0101\u1e47ini describe en detalle un sistema do que non se pode asegurar que corresponda co orixinal, que utilizaba tres rexistros e modulaci\u00f3ns; tampouco corresponde cos utilizados hoxe en d\u00eda, que son moi vari\u00e1beis e dependen dos textos recitados e mais das escolas de recitaci\u00f3n. C\u00f3mpre saber que non todas as recitaci\u00f3ns dos Veda son con entonaci\u00f3n. Este sistema de recitaci\u00f3n p\u00f3dese comparar coa lectura \"ta\u01e7w\u012bd\" (\"tajw\u00eed\") do Cor\u00e1n, \u00e9 dicir unha lectura lonxe da dicci\u00f3n habitual, aplicada, pr\u00f3xima ao canto e \u00e1 lada\u00ed\u00f1a.\nSandhi tonal.\nOs tons, ao se seguiren, poden modificarse (\u00e1 maneira, por exemplo, dos tons do mandar\u00edn: un terceiro ton que siga a outro terceiro ton v\u00f3lvese nesta lingua un segundo ton. As\u00ed: \u7d66\u6211 \"g\u011bi w\u01d2\", \u00ab para m\u00edn \u00bb, pron\u00fanciase \"g\u00e9i w\u01d2\"). Por outra banda, as modificaci\u00f3ns sufridas polos fonemas da palabra ao contacto cos das outras (\u00ab sandhi \u00bb) poden tam\u00e9n contevar trasformaci\u00f3ns tonais. Na recitaci\u00f3n \"sa\u1e43hit\u0101\" (\u00ab recitaci\u00f3n ligada \u00bb, por oposici\u00f3n a unha recitaci\u00f3n palabra a palabra, chamada \"padap\u0101\u1e6dha\"), as modificaci\u00f3ns non se dete\u00f1en nos l\u00edmites das palabras.\nAs principais modificaci\u00f3ns son as seguintes (nota: codice_1 representa calquera s\u00edlaba, codice_2 calquera consoante sonante, codice_3 calquera vogal sonante, codice_4 calquera vogal):\nTodas estas regras se encadean de maneira que dan \u00e1 recitaci\u00f3n en \"sa\u1e43hit\u0101\" (recitaci\u00f3n ligada) as estruturas can\u00f3nicas seguintes: \nIlustraci\u00f3n mediante un exemplo: realizaci\u00f3n tonal dunha estanza (\"R\u0325g Veda\", VIII, 100, 11).\nConv\u00e9n proceder por orde. Como os \"anud\u0101tta sannatara\" te\u00f1en, por exemplo, preferencia sobre os \"svarita \u015buddha\", situaremosa aqueles en primeiro lugar, sabendo que ning\u00fan \"sannatara\" pode volverse \"svarita \u015buddha\". Como vimos rapidamente, os textos v\u00e9dicos poden ser recitados de diversas maneiras para asegurar unha aprendizaxe perfecta dos fonemas: as recitaci\u00f3ns \"padap\u0101\u1e6dha\" e \"sa\u1e43hit\u0101\" son as m\u00e1is habituais, entre unha pl\u00e9tora doutras. Segundo o m\u00e9todo de recitaci\u00f3n, a localizaci\u00f3n dos tons ser\u00e1 moi diferente.\u00a0\nPadap\u0101\u1e6dha\nNa recitaci\u00f3n \"padap\u0101\u1e6dha\" (\u00ab palabra a palabra \u00bb), os tons non se ven influenciados a trav\u00e9s do l\u00edmite das palabras, que tampouco se adaptan segundo as regras de sandhi externo (\"cf\". sandhi (s\u00e1nscrito)).\n1. posici\u00f3n dos \"ud\u0101tta\" : \n2. posici\u00f3n dos \"anud\u0101tta sannatara\" :\n3. posici\u00f3n dos \"svarita \u015buddha\" :\n4. posici\u00f3n dos \"anud\u0101tta pracaya\" :\nSa\u1e43hit\u0101\nEsta lectura \u00e9 m\u00e1is complexa: apl\u00edcanse as regras de sandhi externo (as\u00ed os /m/ finais v\u00f3lvense \"anusv\u0101ra\" diante dos fonemas que o demandan, \"pa\u015b\u00e1va\u1e25\" v\u00f3lvese \"pa\u015b\u00e1vo\" diante dunha palabra con inicial sonora, os hiatos res\u00f3lvense por clase, af\u00e9rese etc.); do mesmo xeito, o sandhi tonal non se det\u00e9n no l\u00edmite das palabras. Ao final, o texto (sen acentos) conv\u00e9rtese no seguinte: \n1. posici\u00f3n dos \"ud\u0101tta\": \n N\u00f3tanse tres clases: \n * \"mandr\u00e1\" + \"\u00ed\u1e63am\" \u2192 \"mandr\u00e9\u1e63am\": non hai regra particular, dando a clase de dous ud\u0101tta unha s\u00edlaba ud\u0101tta;\n * \"s\u00fa\u1e63\u1e6duta\u02d0\" + \"\u00e1\u02d0\" \u2192 \"s\u00fa\u1e63\u1e6dut\u00e1\u02d0\": regra 2.2.1; \n * \"s\u00fa\u1e63\u1e6dut\u00e1\u02d0\" + \"etu\" \u2192 \"s\u00fa\u1e63\u1e6duta\u00edtu\": regra 2.2.1; a regra 2.2.2 poder\u00edase aplicar e dar un svarita; por\u00e9n \u00e9 opcional.\n2. posici\u00f3n dos \"anud\u0101tta sannatara\":\n3. posici\u00f3n dos \"svarita \u015buddha\":\n4. posici\u00f3n dos \"anud\u0101tta pracaya\":\nO texto non pos\u00fae \"svarita\" independente, nin polo tanto \"kampa\". A s\u00faa traduci\u00f3n \u00e9 a seguinte: \u00ab Os deuses enxendraron a deusa da Palabra, e todos os seres vivos f\u00e1lanat. Que esta vaca, que berra agradabelmente e d\u00e1 do seu leite libaci\u00f3ns roborativas, o mesmo que a palabra cando est\u00e1 ben dita, ve\u00f1a a n\u00f3s. \u00bb\nA recitaci\u00f3n do \"R\u0325g Veda\" polos brahmanas tam\u00eds tal e como se fai hoxe en d\u00eda \u00e9 moi pr\u00f3xima a un sistema tal."}
{"id": "13368", "revid": "71683", "url": "https://gl.wikipedia.org/wiki?curid=13368", "title": "Dilema do Prisioneiro", "text": "O Dilema do Prisioneiro \u00e9 un exemplo claro pero at\u00edpico dun problema de suma non nula. Neste problema da teor\u00eda de xogos, como noutros moitos, suponse que cada xogador, de forma independente, trata de maximizar a s\u00faa propia vantaxe sen importar os resultados para o outro xogador. As t\u00e9cnicas de an\u00e1lise da teor\u00eda de xogo est\u00e1ndar, por exemplo determinan o equilibrio de Nash poden levar a cada xogador a escoller traizoar o outro, pero curiosamente cada xogador obter\u00eda un mellor resultado se colaborasen. Desgraciadamente para os xogadores, cada prisioneiro est\u00e1 incentivado individualmente para defraudar o outro, incluso tras prometer colaborar. Este \u00e9 o punto clave do dilema.\nNo dilema do prisioneiro iterado a cooperaci\u00f3n pode obterse como un resultado de equilibrio. Aqu\u00ed x\u00f3gase repetidamente polo que, cando se repite o xogo, ofr\u00e9cese a cada xogador a oportunidade de castigar o outro pola non cooperaci\u00f3n nos xogos anteriores. As\u00ed, o incentivo para defraudar pode verse superado pola ameaza de castigo, que conduce a un resultado mellor, cooperativo.\nO dilema do prisioneiro cl\u00e1sico.\nA enunciaci\u00f3n do dilema do prisioneiro cl\u00e1sico \u00e9:\nSupo\u00f1amos que cada prisioneiro act\u00faa de forma ego\u00edsta e a \u00fanica meta \u00e9 minimizar a s\u00faa estancia no c\u00e1rcere. Cada prisioneiro ten d\u00faas opci\u00f3ns: cooperar co c\u00f3mplice ou traizoalo. O resultado de cada elecci\u00f3n depende da elecci\u00f3n do outro xogador. Desgraciadamente, est\u00e1n illados un do outro e non saben como actuar\u00e1. E incluso tendo contacto con el, non pode estar seguro de que poida confiar nel.\nSe esperas que o teu compa\u00f1eiro colabore contigo, a elecci\u00f3n \u00f3ptima para ti ser\u00eda delatar, conden\u00e1ndoo a el a 10 anos mentres que a t\u00faa pena ser\u00eda soamente de 2 anos. Por\u00e9n, o outro xogador co mesmo razoamento tender\u00e1 a confesar, polo que \u00e1mbolos dous ser\u00edan condenados \u00e1 pena m\u00e1xima, 10 anos.\nConfesar \u00e9 a estratexia dominante para os dous actores individuais, xa que sup\u00f3n a pena m\u00ednima. Con todo, isto conduce a un resultado distinto ao esperado, pois se ambos os dous confesan son condenados a 10 anos. Aqu\u00ed enc\u00f3ntrase o punto clave do dilema. O resultado das interacci\u00f3ns individuais produce un resultado que non \u00e9 \u00f3ptimo no sentido de Pareto; existe unha situaci\u00f3n tal que a utilidade duns dos detidos poder\u00eda mellorar (incluso dos dous) sen que isto implique un empeoramento para o resto. Noutras palabras, o resultado no cal ambos detidos non confesan domina paretianamente o resultado no cal os dous escollen confesar.\nDende a perspectiva do interese \u00f3ptimo do grupo, o resultado correcto ser\u00eda que \u00e1mbolos dous cooperasen e calasen xa que reducir\u00eda o tempo total de condena que se se delatasen. Calquera outra decisi\u00f3n ser\u00eda peor para os prisioneiros se se aval\u00eda en conxunto. A pesar disto, se seguen os seus intereses ego\u00edstas, cada un dos prisioneiros recibir\u00e1 unha sentenza peor que se non colaborasen.\nNo dilema do prisioneiro iterado, onde se pode castigar o compa\u00f1eiro por confesar, ent\u00f3n o resultado cooperativo pode manterse. Neste xogo, se o teu compa\u00f1eiro te traizoa e confesa unha vez, podes castigalo traizo\u00e1ndoo ti a pr\u00f3xima vez. As\u00ed, a opci\u00f3n iterada ofrece a opci\u00f3n de castigo ausente na teor\u00eda cl\u00e1sica do xogo.\nUnha variante sinxela.\nO cient\u00edfico cognitivo Douglas Hofstadter expuxo que o dilema do prisioneiro se atopa moitas veces na vida corrente, m\u00e1is doados de entender se est\u00e1n presentados coma un xogo ou intercambio. Un exemplo ilustrativo disto \u00e9 cando d\u00faas persoas intercambian d\u00faas bolsas pechadas co acordo de que unha cont\u00e9n os cartos mentres que a outra cont\u00e9n a mercador\u00eda comprada. Cada xogador pode escoller ser fiel ao acordo e po\u00f1er na bolsa o estipulado no acordo ou, pola contra, enganar e ofrecer a bolsa baleira. Nesta variante, o contrario que no dilema do prisioneiro cl\u00e1sico, enganar sempre \u00e9 a mellor opci\u00f3n.\nMatriz de pagos do dilema.\nNo mesmo artigo, Hofstadter observou que a matriz de pagos do dilema do prisioneiro pode, de feito, enunciarse de moitas formas sempre que mante\u00f1a este axioma:\nOnde T \u00e9 a tentaci\u00f3n para traizoar [\u00e9 dicir, o que obt\u00e9s cando desertas e o outro xogador coopera); R \u00e9 a recompensa da cooperaci\u00f3n mutua; C \u00e9 o castigo pola traiz\u00f3n mutua; e P \u00e9 a paga do primo (\u00e9 dicir, o que obt\u00e9s se cooperas e o outro xogador deserta).\nSeguindo este principio, e simplificando o dilema do prisioneiro o escenario do cambio de bolsas do xogo anterior, obteremos a seguinte matriz de pagos can\u00f3nica para o dilema do prisioneiro, isto \u00e9, a que se adoita amosar na literatura sobre este tema:\nEn terminolox\u00eda \"ganancia-ganancia\" a t\u00e1boa ser\u00eda semellante a esta:"}
{"id": "13369", "revid": "89787", "url": "https://gl.wikipedia.org/wiki?curid=13369", "title": "Adventure (videoxogo de 1980)", "text": "Adventure \u00e9 un videoxogo desenvolvido por Warren Robinett para o Atari Video Computer System (posteriormente chamado Atari 2600) e distribu\u00eddo en 1980 por Atari, Inc. O xogador controla un avatar cadrado cuxa misi\u00f3n \u00e9 explorar un ambiente aberto para atopar un c\u00e1liz m\u00e1xico e devolvelo ao castelo dourado. O mundo do xogo est\u00e1 poboado de inimigos itinerantes: tres drag\u00f3ns que poden comer o avatar e un morcego que rouba e esconde elementos ao azar polo mundo do xogo. \"Adventure\" introduciu novos elementos nos xogos de consola, inclu\u00edndo unha zona de xogo que abarca varias pantallas e inimigos que seguen mov\u00e9ndose cando est\u00e1n f\u00f3ra da pantalla.\nModo de xogo.\nEn \"Adventure\", o obxectivo do xogador \u00e9 recuperar o c\u00e1liz encantado que un malvado mago roubou e escondeu no reino, e devolvelo ao Castelo Dourado."}
{"id": "13371", "revid": "1410", "url": "https://gl.wikipedia.org/wiki?curid=13371", "title": "1080\u00b0 Snowboarding", "text": "1080\u00b0 Snowboarding \u00e9 un videoxogo que consiste nunha carreira de snowboard, creado e publicado por Nintendo para a Nintendo 64 o 1 de abril de 1998."}
{"id": "13374", "revid": "5863", "url": "https://gl.wikipedia.org/wiki?curid=13374", "title": "Elecci\u00f3ns autonomicas de 1985", "text": ""}
{"id": "13375", "revid": "5863", "url": "https://gl.wikipedia.org/wiki?curid=13375", "title": "Elecci\u00f3ns auton\u00f3micas de 1989", "text": ""}
{"id": "13376", "revid": "5863", "url": "https://gl.wikipedia.org/wiki?curid=13376", "title": "Elecci\u00f3ns auton\u00f3micas de 1993", "text": ""}
{"id": "13377", "revid": "5863", "url": "https://gl.wikipedia.org/wiki?curid=13377", "title": "Elecci\u00f3ns auton\u00f3micas de 1997", "text": ""}
{"id": "13378", "revid": "5863", "url": "https://gl.wikipedia.org/wiki?curid=13378", "title": "Elecci\u00f3ns auton\u00f3micas de 2001", "text": ""}
{"id": "13379", "revid": "5863", "url": "https://gl.wikipedia.org/wiki?curid=13379", "title": "Elecci\u00f3ns autonomicas de 1981", "text": ""}
{"id": "13380", "revid": "5863", "url": "https://gl.wikipedia.org/wiki?curid=13380", "title": "Elecci\u00f3ns auton\u00f3micas de 2005", "text": ""}
{"id": "13381", "revid": "101", "url": "https://gl.wikipedia.org/wiki?curid=13381", "title": "Fronte Popular Galega", "text": ""}
{"id": "13386", "revid": "92340", "url": "https://gl.wikipedia.org/wiki?curid=13386", "title": "Alfred Aho", "text": "Alfred V. Aho \u00e9 un inform\u00e1tico estadounidense, vicepresidente dos laboratorios Bell dende 1997 e profesor de inform\u00e1tica na Universidade de Columbia.\nTraxectoria.\nEstudou na Universidade de Toronto, co\u00f1ecido por crear a linguaxe de programaci\u00f3n AWK con Brian Kernighan e Peter Weinberger, e ademais coautor con Ravi Sethi et Jeffrey Ullman de \"Compilers: Principles, Techniques and Tools\" en 1986."}
{"id": "13387", "revid": "1131", "url": "https://gl.wikipedia.org/wiki?curid=13387", "title": "Abrantes", "text": "Abrantes \u00e9 un concello e cidade do distrito de Santar\u00e9m (Portugal), na provincia de Ribatexo, rexi\u00f3n do Centro (Regi\u00e3o das Beiras)\u00a0e subrexi\u00f3n de M\u00e9dio Tejo, cuns 18.500 habitantes.\n\u00c9 a cabeceira dun concello con 714,69\u00a0km\u00b2 de superficie e 39.325 habitantes (2011),\u00a0subdividido e 13\u00a0fregues\u00edas ou parroquias e cunha densidade demogr\u00e1fica de 55,02\u00a0hab/km\u00b2.\nO concello limita polo norte con Vila de Rei,\u00a0Sardoal\u00a0e\u00a0Ma\u00e7\u00e3o, ao leste por\u00a0Gavi\u00e3o, no sul con\u00a0Ponte de Sor\u00a0e no oeste con Chamusca,\u00a0Const\u00e2ncia,\u00a0Vila Nova da Barquinha\u00a0e\u00a0Tomar.\nHistoria.\nA orixe poder\u00eda ser celta, a\u00ednda que o seu nome prov\u00e9n do lat\u00edn \"Aurantes.\" Recibiu categor\u00eda de cidade en 1916, pola lei n\u00ba 601 de 14 de xu\u00f1o. Hoxe a cidade engloba catro das fregues\u00edas: Rossio ao Sul do Tejo, S\u00e3o Jo\u00e3o e S\u00e3o Vicente e\u00a0Alferrarede.\nFitos hist\u00f3ricos principais:\nXeograf\u00eda.\nA cidade de Abrantes \u00e9rguese sobre unha cu\u00ed\u00f1a a 100\u00a0m\u00a0da marxe dereita do Texo, dominando todo o val desde o oeste de\u00a0Belver, concello do\u00a0Gavi\u00e3o, at\u00e9 o\u00a0concello\u00a0de\u00a0Const\u00e2ncia.\nEconom\u00eda.\nA cidade de Abrantes \u00e9 un polo comercial e industrial da f\u00e9rtil rexi\u00f3n agr\u00edcola pr\u00f3xima. Ten industria metal\u00farxica e metalmec\u00e2nica de importancia nacional, como a factor\u00eda de Mitsubshi Fuso Truck Europe. Local\u00edzase al\u00ed tam\u00e9n a Tejo-Energia, cunha central termoel\u00e9trica no Pego, sendo a maior empresa do distrito de Santar\u00e9m.\nGastronom\u00eda.\nAs principais especialidades locais son os d\u00f3ces, entre os que destacan as seguintes especialidades: Palla de Abrantes, lamprea de ovos, bolo real, broas de Abrantes, para\u00edsos e queixo do ceo.\nNo peixe, destaca-se a \"a\u00e7orda\" de s\u00e1balo, arroz de lamprea, peixe fritido do rio e robaliza \u00e1 grella. \u00c9 significativa a cantidade de pratos de peixe, debido \u00e1 proximidade da cidade ao r\u00edo Texo.\nNa carne, destacan o cabrito asado no forno e o churrasco de porco.\nArtesan\u00eda.\nNa zona de Abrantes mant\u00e9\u00f1ense of\u00edcios de cesteiros, esparteiros, oleiros e tecedores.\nFregues\u00edas.\nO concello de Abrantes est\u00e1 dividido nas seguintes 13 fregues\u00edas:\nCidades irmandadas.\nA cidade de Abrantes est\u00e1 irmanada con:"}
{"id": "13390", "revid": "23204", "url": "https://gl.wikipedia.org/wiki?curid=13390", "title": "Claudio Abbado", "text": "Claudio Abbado, nado en Mil\u00e1n o 26 de xu\u00f1o de 1933 e finado en Bolo\u00f1a o 20 de xaneiro de 2014, foi un director de orquestra italiano. En 2013 foi nomeado senador vitalicio no Senado de Italia. Abbado estivo \u00e1 fronte de catro das instituci\u00f3ns m\u00e1is importantes da m\u00fasica europea, o Teatro alla Scala de Mil\u00e1n, a London Symphony Orchestra, a Wiener Staatsoper, e a Berliner Philharmoniker. O seu interese por formar e achegar a m\u00fasica cl\u00e1sica \u00e1 xente nova materializouse en proxectos como a European Union Youth Orchestra en 1978 ou a Gustav Mahler Jugendorchester en 1986. Abbado destacou tam\u00e9n pola difusi\u00f3n da m\u00fasica contempor\u00e1nea, especialmente do compositor italiano Luigi Nono, de quen estreou varias obras.\nAbbado foi considerado por moitos, xunto con Riccardo Muti, un dos sucesores da tradici\u00f3n italiana encarnada por Arturo Toscanini e Victor de Sabata.\nTraxectoria.\nPrimeiros anos.\nClaudio Abbado naceu en Mil\u00e1n en 1933 no seo dunha familia de m\u00fasicos. Seu pai, Michelangelo Abbado, era mestre de viol\u00edn no prestixioso Conservatorio \"Giuseppe Verdi\" da capital lombarda, e posteriormente director adxunto desta instituci\u00f3n; s\u00faa nai, Maria Carmela Savagnone, era pianista e escritora infantil; seu irm\u00e1n m\u00e1is vello, Marcello Abbado, \u00e9 pianista e compositor, e foi director do conservatorio milan\u00e9s entre 1973 e 1996. Abbado ti\u00f1a outros dous irm\u00e1ns: Luciana Abbado Pestalozza, fundadora do Festival MilanoMusica, e Gabriele Abbado, arquitecto.\nA s\u00faa vocaci\u00f3n musical chegou a unha idade moi curta, como lembraba nunha entrevista a \"La Symphonie des chefs\":\nDe pequeno presenciou a moitos grandes m\u00fasicos do seu tempo, e lembraba como odiaba ver a Toscanini nos ensaios: \"Era horrible para as s\u00faas orquestras, todos eses berros\". Por\u00e9n a s\u00faa infancia estivo marcada pola ditadura de Mussolini e a segunda guerra mundial no seo dunha familia antifascista que realizou actos de resistencia ao r\u00e9xime. En 1944, durante a Guerra, s\u00faa nai foi prendida e torturada por axudar unha familia xud\u00eda a escapar da deportaci\u00f3n, ademais seu pai, que tocaba na radio, foi acusado de colaboracionismo. O propio Claudio escribiu nunha parede dun edificio p\u00fablico \"Viva Bart\u00f3k\", o que motivou que a Gestapo fose na busca do \"partidario de Bart\u00f3k\".\nEstudos e debut.\nRecibiu as s\u00faas primeiras lecci\u00f3ns de m\u00fasica da man de seu pai, quen lle ensinou a el e a seu irm\u00e1n. A\u00ednda que seu pai esperaba que Claudio elixise unha carreira m\u00e1is doada e lucrativa que a esixente, frustrante e frecuentemente mal pagada profesi\u00f3n de m\u00fasico, grazas \u00e1 axuda de s\u00faa nai, o xove Claudio conseguiu convencelo para que puidese estudar m\u00fasica, o que comportou grandes sacrificios econ\u00f3micos \u00e1 familia. Aos 16 anos ingresou no conservatorio milan\u00e9s, onde estudou piano (a s\u00faa man abarcaba 14 notas), composici\u00f3n e direcci\u00f3n orquestral con Carlo Maria Giulini. Durante o tempo de estudos no conservatorio milan\u00e9s, Abbado comezou a tocar o \u00f3rgano en varias igrexas para ga\u00f1ar alg\u00fans cartos, como posteriormente lembraba:\nAos 18 anos tocou e dirixiu dende o teclado un concerto para piano de Bach na casa de Toscanini, e ao ano seguinte remataba a carreira de piano. En 1955 graduouse no Conservatorio \"Giuseppe Verdi\" de Mil\u00e1n. Posteriormente trasladouse a Siena, onde continuou a s\u00faa formaci\u00f3n como director nos prestixiosos cursos de ver\u00e1n da Accademia Musicale Chigiana, onde co\u00f1ecer\u00eda ao director indio Zubin Mehta, que estudaba direcci\u00f3n en Viena e que se converter\u00eda nun grande amigo seu. Mehta faloulle cun grande entusiasmo das clases de direcci\u00f3n e do seu mestre Swarowsky, o que animou a Abbado a trasladarse a Viena ao considerar que xa aprendera todo o que pod\u00eda aprender en Italia, se ben xa recibira clases de piano en Salzburgo con Friedrich Gulda. Finalmente, e grazas a d\u00faas bolsas de estudos que ga\u00f1ou para dous anos consecutivos de 1956 a 1958, Abbado trasladouse a Viena, onde estudou co director austr\u00edaco Hans Swarowsky na Universit\u00e4t f\u00fcr Musik und darstellende Kunst Wien da capital austr\u00edaca. Outra influencia moi destacable na formaci\u00f3n de Abbado como director foi a asistencia aos ensaios dos grandes directores da \u00e9poca, nos que se coaba xunto con Mehta.\nTras ga\u00f1ar a Serge Koussevitzky Competition no Tanglewood Music Festival (Estados Unidos) por diante de Zubin Mehta en 1958, xurd\u00edronlle numerosos compromisos para dirixir \u00f3peras en Italia, debutando como director en Trieste. Despois declarar\u00eda:\nDende ese momento o \u00e9xito da s\u00faa carreira, tanto como director sinf\u00f3nico como oper\u00edstico, foise incrementando, se ben ao seu regreso a Europa ensinou m\u00fasica de c\u00e1mara en Parma. Nestes inicios como director comezou dirixindo diversas orquestras na s\u00faa Italia natal, antes de aceptar invitaci\u00f3ns de orquestras estranxeiras na segunda metade dos anos 60. Non foi ata 1960 cando Abbado debutou na s\u00faa cidade natal, Mil\u00e1n, no emblem\u00e1tico Teatro alla Scala con motivo do tricentenario do nacemento de Alessandro Scarlatti.\nEn 1963, despois de dous anos como profesor, ga\u00f1ou en Nova York o Dimitri Mitropoulos Prize para directores, o que lle permitiu traballar durante cinco meses como axudante de Leonard Bernstein na New York Philharmonic. Por\u00e9n, a oportunidade de Abbado non chegou ata 1965, cando tras escoitalo dirixir \u00e1 Radio-Symphonie-Orchester Berlin, debutaba coa Wiener Philharmoniker nun concerto do Festival de Salzburgo por invitaci\u00f3n de Herbert von Karajan. Ese mesmo ano foi o seu debut brit\u00e1nico coa Hall\u00e9 Orchestra en Manchester. O 20 de outubro de 1966 no Royal Festival Hall debutou coa London Symphony Orchestra (orquestra \u00e1 que volver\u00eda en 1968 para participar no Proms nun programa con obras de Gustav Mahler, Maurice Ravel e Modest Mussorgsky), e ao ano seguinte fac\u00edao \u00e1 fronte da Berliner Philharmoniker.\nLa Scala.\nEn 1968, despois dunha nova aparici\u00f3n no Festival de Salzburgo dirixindo a produci\u00f3n de Jean-Pierre Ponelle de \"Il barbiere di Siviglia\", Abbado era designado director permanente do Teatro alla Scala de Mil\u00e1n, un posto dif\u00edcil e esgotador que por\u00eda de manifesto, non s\u00f3 o seu valor como director sen\u00f3n a s\u00faa capacidade para forxar orquestras de primeira categor\u00eda. Posteriormente ocupar\u00eda consecutivamente os cargos de director musical (1971), e director art\u00edstico e musical (entre 1977 e 1979).\nChegou daquela, con 35 anos, o seu primeiro contrato como director permanente, antes de ser nomeado director musical en 1971. Os seus v\u00ednculos pol\u00edticos e locais eran valiosos en Mil\u00e1n, onde os sindicatos eran omnipresentes e onde seu irm\u00e1n Marcello dirix\u00eda o Conservatorio. A xubilaci\u00f3n do antigo superintendente Antonio Ghiringhelli deixou o cami\u00f1o aberto \u00e1 toma de posesi\u00f3n con outros dous \"radicais\": Paolo Grassi (intendente) e Massimo Bogianckino (director art\u00edstico). Chegaba deste xeito o momento para o cambio: modificou profundamente a organizaci\u00f3n dos programas, ampliando o repertorio aos compositores do s\u00e9culo XX (concertos \"Musica del nostro tempo\"), alongando a tempada, e baixando os prezos das entradas. Abriu o teatro durante as seis semanas de peche anual para presentar de xeito gratu\u00edto \u00f3peras filmadas aos obreiros, estudantes, escolares que descubriron a \u00f3pera, e mesturando de forma natural a Beethoven coa m\u00fasica contempor\u00e1nea, e permitindo o acceso ao teatro a un p\u00fablico totalmente novo, grazas tam\u00e9n \u00e1 adopci\u00f3n dunha pol\u00edtica de entradas baratas. Coa orquestra, ofreceu concertos en f\u00e1bricas, universidades, escolas superiores, tanto en Mil\u00e1n como noutras cidades como Reggio Emilia (talleres \"Musica/realt\u00e0\").\nEn 1977, despois da marcha de Grassi \u00e1 RAI, Abbado foi nomeado director art\u00edstico e musical, sendo Grassi substitu\u00eddo por Carlo Maria Badini. Posteriormente, en 1979, Abbado deixou a direcci\u00f3n art\u00edstica, mantendo a direcci\u00f3n musical. Permaneceu neste cargo ata 1986, ano no cal abandonou La Scala, en maio, cunha \"Homenaxe a Debussy\" xunto co core\u00f3grafo Maurice B\u00e9jart, deixando o seu posto ao napolitano Riccardo Muti. Deixaba deste xeito o teatro milan\u00e9s logo de ter conseguido musicalmente a mellora da s\u00faa orquestra e a inclusi\u00f3n do repertorio sinf\u00f3nico, as\u00ed como a ampliaci\u00f3n do repertorio oper\u00edstico do teatro, engadindo aos t\u00edtulos m\u00e1is destacados do s\u00e9culo XX obras contempor\u00e1neas como \"Le Grand Macabre\" de Gy\u00f6rgy Ligeti, \"Paradise Lost\" de Krzysztof Penderecki, \"Donnerstag aus Licht\" de Karlheinz Stockhausen, ou a \u00f3pera de Luigi Nono \"Al gran sole carico d'amore\", encargada especialmente para La Scala.\nEn 1982 fundou a Filarmonica della Scala, unha orquestra independente do teatro que se encarga da tempada sinf\u00f3nica do mesmo. Ademais, durante o seu per\u00edodo no coliseo milan\u00e9s fundar\u00eda tres instituci\u00f3ns para promover a m\u00fasica entre a xente nova e impulsar a s\u00faa formaci\u00f3n: a European Community Youth Orchestra (1978), a Chamber Orchestra of Europe (1981) e a Gustav Mahler Jungendorchester (1986).\nMil\u00e1n, Londres e Viena.\nEn 1979 convert\u00edase no 12\u00ba director principal da London Symphony Orchestra (LSO), sucedendo no cargo ao alem\u00e1n Andr\u00e9 Previn, e compaxinando este posto co que xa ti\u00f1a. Anteriormente Abbado xa estivera vinculado \u00e1 orquestra brit\u00e1nica, onde ostentou o cargo de Principal Director Convidado entre 1975 e 1979.\nAo pouco tempo da s\u00faa chegada \u00e1 LSO, a orquestra foi convidada a ser a orquestra residente do a\u00ednda por finalizar Barbican Centre de Londres, onde puido acadar a estabilidade que lle faltara nos seus 75 anos de historia e que crear\u00eda unha audiencia fiel. Coa orquestra londiniense realizou numerosas xiras arredor do Reino Unido, e unha xira mundial que a levou aos Estados Unidos, Australia ou Xap\u00f3n. Entre as iniciativas que Abbado levou a cabo coa LSO salientan os festivais tem\u00e1ticos de concertos relacionados denominados \"Mahler, Vienna and the Twentieth Century\" (1985) que examinan a noci\u00f3n de Viena como impulsora do modernismo art\u00edstico e musical, organizando tam\u00e9n en 1983 o \"Webern Festival\", e ao ano seguinte un ciclo sobre Beethoven. Estes festivais puxeron \u00e1 LSO e ao Barbican Centre no centro da atenci\u00f3n internacional polo comezo desta sociedade. Por\u00e9n, a Xunta da orquestra expresou as s\u00faas inquedanzas polos custos, mais Abbado disipou os seus medos coa s\u00faa habitual serenidade: \"Se vostede non asume riscos para acadar altos ideais art\u00edsticos, logo cal \u00e9 o punto da orquestra?\" preguntou, \"Coa m\u00fasica non debera haber ning\u00fan compromiso\". Finalmente os seus plans para o festival prosperaron e a s\u00faa actitude mudou o pensamento da LSO respecto da planificaci\u00f3n art\u00edstica. Dous anos despois, en 1987, Abbado deixaba o seu posto na orquestra londiniense, coa que realizou a estrea mundial da obra de Luigi Nono \"Intolleranza\" (en 1969, antes de ser nomeado director titular), a estrea brit\u00e1nica de \"A Carlo Scarpa architetto\" (1985), tam\u00e9n de Nono, e a estrea en Londres de \"La Terre est un home\" de Brian Ferneyhough (1979). Ao ano seguinte de deixar a orquestra ofreceu o seu \u00faltimo concerto coa LSO, concretamente o 27 de novembro de 1988 no Barbican Hall. Durante todos os anos que estivo \u00e1 fronte da orquestra brit\u00e1nica compaxinou o posto co de Director Principal do Teatro alla Scala de Mil\u00e1n (ag\u00e1s en 1987) e coa Wiener Staatsoper (durante os anos 1986 e 1987).\nEn 1986 foi nomeado director musical da Wiener Staatsoper de Viena, cargo que ocupou ata o ano 1991. Durante o seu primeiro ano no cargo mantivo este posto xunto co de Director Principal do Teatro alla Scala de Mil\u00e1n, as\u00ed como co cargo de Director Principal da London Symphony Orchestra. A s\u00faa etapa na \u00f3pera austr\u00edaca levouno a dirixir m\u00e1is de 500 veces a Wiener Philharmoniker, inclu\u00edndo as 173 funci\u00f3ns na Staatsoper. Foi nesta etapa cando dirixiu por primeira vez o Concerto de Aninovo da Wiener Philharmoniker, en 1988. Do mesmo xeito que fixera no coliseo italiano, durante os anos que permaneceu no cargo de director musical da \u00f3pera vienesa, Abbado ampliou e deu un xiro ao repertorio, salientando a estrea tard\u00eda da \u00f3pera \"Fierrabras\" de Franz Scubert coa Chamber Orchestra of Europe, da cal era director art\u00edstico. Un ano despois de chegar a Viena foi nomeado director musical xeral da capital austr\u00edaca, o que o puxo non s\u00f3 \u00e1 fronte da Wiener Staatsoper, sen\u00f3n tam\u00e9n da Wiener Philharmoniker, e en 1988 puxo en marcha o Festival Wien Modern, adicado aos cl\u00e1sicos do s\u00e9culo XX e a compositores contempor\u00e1neos.\nDurante o tempo no que Abbado estivo no cargo de director musical da Wiener Staatsoper coincidiu con Klaus Helmut Drese, dimitindo do cargo despois de que este fose substitu\u00eddo por Ioan Holl\u00e4nder en 1991. A\u00ednda as\u00ed, Abbado mantivo unha constante relaci\u00f3n con Austria, e de feito en 1994 lle ofreceron o cargo de director art\u00edstico do Festival de Pascua de Salzburgo, fundado en 1967 por Herbert von Karajan, posto que aceptou.\nEtapa na Berliner Philharmoniker.\nO ano 1989 non comezou ben para Abbado ao sufrir un rev\u00e9s debido \u00e1 conquista da sucesi\u00f3n de Georg Solti \u00e1 fronte da Chicago Symphony Orchestra por parte de Daniel Barenboim. Por outra banda, a renovaci\u00f3n do seu contrato coa Wiener Staatsoper foi negociado nunhas condici\u00f3ns menos favorables que o anterior.\nA pesar destes problemas, a tarde do 8 de outubro de 1989 o violonchelista Klaus Haussler (portavoz da xunta da orquestra) anunciaba a elecci\u00f3n de Claudio Abbado como sucesor do falecido Herbert von Karajan \u00e1 fronte da Berliner Philharmoniker, convert\u00e9ndose no segundo director non austr\u00edaco ou alem\u00e1n despois do roman\u00e9s Sergiu Celibidache (director da orquestra entre 1945 e 1952). A v\u00e9spera da votaci\u00f3n en Berl\u00edn, Abbado encontr\u00e1base no medio de negociaci\u00f3ns coa New York Philharmonic. Antes dirixira a orquestra por primeira vez o 20 de decembro de 1966 e un total de 36 concertos. Algo m\u00e1is dun mes m\u00e1is tarde chegaba o primeiro concerto de Abbado como director principal da orquestra berlinesa, foi o 16 de decembro dese mesmo ano, cun programa no que se interpretaron a \"Sinfon\u00eda N\u00ba 8 en Si menor \"Inacabada\"\" de Franz Schubert, \"D\u00e4mmerung\" de Wolfgang Rihm, a \"Sinfon\u00eda n\u00ba 1 en Re Maior \"Titan\"\" de Gustav Mahler.\nCon Abbado \u00e1 fronte celebr\u00e1base o 1 de maio de 1991, no Smetana Hall do Obecn\u00ed d\u016fm de Praga, o primeiro Concerto Europeo para conmemorar a fundaci\u00f3n da orquestra ese mesmo d\u00eda no ano 1882. O concerto, que foi gravado pola televisi\u00f3n, foi retransmitido en directo para moitos pa\u00edses, e contou coa soprano estadounidense Cheryl Studer e o pianista italiano Bruno Canino. Ao mes seguinte dirix\u00eda por primeira vez a orquestra berlinesa no Concerto de Waldb\u00fchne coa soprano galesa Margaret Price, nun programa no que se escoitaron a \"Sinfon\u00eda N\u00ba 4 en Sol Maior\" de Gustav Mahler e a Suite de \"L'oiseau de feu\" de Igor Stravinskii. Ese mesmo ano, o director italiano dirix\u00eda por segunda e \u00faltima vez na s\u00faa vida o Concerto de Aninovo da Wiener Philharmoniker, logo de telo dirixido en 1988.\nO 26 de abril de 1992, Abbado dirix\u00eda a Berliner Philharmoniker na reapertura da s\u00faa casa, o Berliner Philharmonie, despois de m\u00e1is dun ano pechado a causa dunha profunda remodelaci\u00f3n. Nesta gala a orquestra berlinesa interpretar\u00eda o \"Gurrelieder\" de Arnold Sch\u00f6nberg coa soprano Cheryl Studer, a mezzosoprano Marjana Lipov\u0161ek, os tenores Siegfried Jerusalem e Philip Langridge, o baixo Hartmut Welker, a actriz Barbara Sukowa na narraci\u00f3n e xunto cos coros Ernst Senff, o Philharmonic e o Coro da Radio de Berl\u00edn.\nNa Noitevella de 1996 a Berliner Philharmoniker celebraba un concerto con Abbado \u00e1 fronte nun programa formado integramente por obras de Johannes Brahms, Hector Berlioz e Maurice Ravel xunto coa mezzosoprano Cecilia Bartoli, o violinista Maxim Vengerov, e o Coro da Radio de Suecia. Meses m\u00e1is tarde, o 3 de abril de 1997, Abbado dirix\u00eda \u00e1 fronte da Berliner Philharmoniker o concerto homenaxe a Brahms co gallo do centenario da s\u00faa morte, interpretando \"Ein deutsches Requiem\" no Musikverein de Viena.\nCon motivo do 10\u00ba aniversario da morte de Herbert von Karajan, o 16 de xullo de 1999, a Berliner Philharmoniker ofrece un concerto homenaxe ao director austr\u00edaco baixo a batuta de Claudio Abbado no que se interpretou o \"R\u00e9quiem\" de Mozart na Catedral de Salzburgo (cidade natal de Karajan) coa soprano Karita Mattila, a mezzosoprano Sara Mingardo, o tenor Michael Schade, o baixo-bar\u00edtono Bryn Terfel, e o coro da Radio de Suecia.\nNo ano 2000 diagnostic\u00f3uselle un cancro de est\u00f3mago, o que o obrigou a someterse a unha operaci\u00f3n na que se lle estirpou a metade do seu sistema dixestivo, dende aquela os seus problemas de sa\u00fade torn\u00e1ronse m\u00e1is frecuentes e tivo que manter un estrito r\u00e9xime vital e alimenticio.\nO 3 de marzo de 2002, dous d\u00edas despois de dirixir o 12\u00ba Concerto Europeo en Palermo, a Berliner Philharmoniker e Claudio Abbado embarc\u00e1banse nunha xira de despedida do director italiano que durar\u00eda dez d\u00edas e os levar\u00eda a N\u00e1poles, Florencia, Ferrara, Brescia, Tur\u00edn e Viena. Logo desta xira, Abbado finalizaba o seu contrato e deixaba a orquestra despois de tras case 13 anos, sendo substitu\u00eddo polo brit\u00e1nico Simon Rattle, quen xa fora nomeado como o seu substituto o 23 de xu\u00f1o de 1999. Abbado abandonaba deste xeito a orquestra berlinesa despois de ter realizado nela unha renovaci\u00f3n que a levou a visitar por primeira vez na s\u00faa historia Israel (en 1990), os escenarios de Suram\u00e9rica e a tocar coa banda rock alem\u00e1 Scorpions na Exposici\u00f3n Universal de Hannover (estes dous \u00faltimos acontecementos no ano 2000).\nLucerna e Bolo\u00f1a.\nEn 2003, tras recuperarse do c\u00e1ncer, Abbado refundou a Lucerne Festival Orchestra, cuxos concertos foron altamente aclamados. Se ben a refundaci\u00f3n da orquestra tivo lugar en 2003, a relaci\u00f3n de Abbado co festival su\u00edzo rem\u00f3ntase ata 1966, cando o director italiano debutou en Lucerna coa Swiss Festival Orchestra. Por\u00e9n foi a refundaci\u00f3n da orquestra do festival o punto de inflexi\u00f3n que levou o festival su\u00edzo a un nivel art\u00edstico que poucos festivais puideron experimentar. \u00c1 fronte deste proxecto, Abbado mostrou a s\u00faa comprensi\u00f3n distintiva da m\u00fasica de c\u00e1mara como o aspecto da creaci\u00f3n musical, o seu amor polo conxunto, de xeito que en lugar dunha gran masa musical, a orquestra era un colectivo que comprend\u00eda grupos m\u00e1is pequenos que tocaban xuntos, este era un dos ideais nos que m\u00e1is firmemente cr\u00eda Abbado, de feito el mesmo comezara a s\u00faa carreira musical na m\u00fasica de c\u00e1mara.\nFoi tam\u00e9n director musical e art\u00edstico da Orchestra Mozart de Bolo\u00f1a (Italia) dende a s\u00faa fundaci\u00f3n en 2004 ata a s\u00faa morte.\nEn 2005 comezou a colaborar coa Orquestra Sinf\u00f3nica Sim\u00f3n Bol\u00edvar do Sistema de Orquestas de Venezuela en Caracas (Venezuela) e A Habana (Cuba).\nEn setembro de 2007, Abbado anunciaba que cancelar\u00eda os seus compromisos futuros como director por consello dos seus m\u00e9dicos, mais dous meses despois retomou a s\u00faa axenda cun compromiso en Bolo\u00f1a. En xullo de 2011 manifestou que se encontraba nun bo estado de sa\u00fade. Foi un dos promotores do proxecto anunciado ese mesmo ano para a construci\u00f3n dun grande Auditorio en Bolo\u00f1a dese\u00f1ado por Renzo Piano na \u00e1rea da Manifattura delle Arti; o complexo de cerca de 1.800 asentos converter\u00edase na sede estable da Orchestra Mozart, cunha ac\u00fastica \"pr\u00f3xima \u00e1 perfecci\u00f3n\", estudada polo grande ac\u00fastico xapon\u00e9s Yasuhisa Toyota.\nO 30 de agosto de 2013 era nomeado senador vitalicio polo Senado de Italia polo presidente Giorgio Napolitano, ao mesmo tempo que Carlo Rubbia, Renzo Piano e Elena Cattaneo. Catro d\u00edas antes, o 26 de agosto de 2013, Abbado conclu\u00eda o seu traballo art\u00edstico en Lucerna nun concerto no que se puideron escoitar as notas da Novena Sinfon\u00eda de Anton Bruckner, nun concerto que se sentiu como o que posiblemente fora o seu \u00faltimo concerto.\nMorte.\nA ma\u00f1\u00e1 20 de xaneiro de 2014, Raffaella Grimaudo, portavoz da oficina do alcalde de Bolo\u00f1a, anunciaba a morte do director italiano logo dunha longa enfermidade aos 80 anos de idade na s\u00faa casa pr\u00f3xima \u00e1 Piazza Santo Stefano de Bolo\u00f1a. A capela ardente, situada na Bas\u00edlica de Santo Stefano de Bolo\u00f1a, abriuse na tarde do 21 de xaneiro e pechou na medianoite do d\u00eda seguinte. Centenares de bolo\u00f1eses e admiradores acudiron a darlle a s\u00faa despedida ao \"maestro\" durante eses dous d\u00edas. Despois da medianoite, celebrouse unha cerimonia privada para bendicir o seu corpo, que durante esa noite foi incinerado nas proximidades de Bolo\u00f1a.\nO 27 de xaneiro de 2014, \u00e1s 18 horas, o Teatro alla Scala lembrouno coa interpretaci\u00f3n, dirixida por Daniel Barenboim, da \"Marcia funebre (Adagio assai)\" da terceira Sinfon\u00eda (\"Eroica\") de Ludwig van Beethoven. Nun teatro simbolicamente baleiro e coa porta aberta, a Sinfon\u00eda flu\u00edu cara \u00e1 praza ateigada con 8.000 persoas e pechada ao tr\u00e1fico para a ocasi\u00f3n. O evento foi retransmitido en directo para todo o mundo por Rai 5, e sen xeoprotecci\u00f3n polo sitio web do Teatro, na p\u00e1xina de YouTube e no sitio da RAI. Ese mesmo d\u00eda, a modo de reivindicaci\u00f3n, o sindicato do Teatro alla Scala levou \u00e1 Piazza della Scala unha pequena oliveira en recordo \u00e1 demanda de 90.000 \u00e1rbores que o director italiano fixera para volver dirixir no teatro lombardo. Nese acto o sindicato fixo a seguinte petici\u00f3n:\nVida persoal.\nO fillo do primeiro matrimonio de Claudio Abbado coa cantante Giovanna Cavazzoni, \u00e9 o director oper\u00edstico Daniele Abbado. Os dous tiveron tam\u00e9n unha filla, Alessandra. Do seu segundo matrimonio con Gabriella Cantalupi naceu o seu fillo Sebastiano. Abbado tam\u00e9n mantivo unha relaci\u00f3n coa violinista rusa Viktoria Mullova, e foi o pai do seu fillo m\u00e1is vello, Misha. O seu sobri\u00f1o, Roberto Abbado (o fillo do seu irm\u00e1n Marcello, nado en 1926, que \u00e9 compositor e pianista), \u00e9 tam\u00e9n director de orquestra.\nLabor social.\nClaudio Abbado foi un \u00e1vido defensor dos novos talentos. Froito deste interese polos novos m\u00fasicos europeos fundou en 1978 a European Community Youth Orchestra, en 1981 a Chamber Orchestra of Europe, e en 1986 en Viena a Gustav Mahler Jungendorchester, tres orquestras que reuniron a m\u00fasicos de toda Europa e das que posteriormente xurdiu a Mahler Chamber Orchestra. Tam\u00e9n foi un dos primeiros en apoiar o Sistema de Orquestas de Venezuela fundado por Jos\u00e9 Antonio Abreu en 1975, e apadri\u00f1ou ao xove director venezolano Gustavo Dudamel.\nAbbado foi chamado \"revolucionario\" na s\u00faa Italia natal por levar a cabo iniciativas de difusi\u00f3n da m\u00fasica cl\u00e1sica para que esta puidese chegar a todo o mundo, lev\u00e1ndoa aos c\u00e1rceres e \u00e1s secci\u00f3ns de pediatr\u00eda dos hospitais, ao considerar que \"a educaci\u00f3n musical \u00e9, en realidade, a educaci\u00f3n do home\".\nA finais de 2008, nunha entrevista no \"Corriere della Sera\" declarou que s\u00f3 volver\u00eda dirixir no Teatro alla Scala a cambio de 90.000 \u00e1rbores, e en novembro de 2010, l\u00eda un manifesto en Rai 3 xunto a Roberto Saviano e Fabio Fazio, con dez raz\u00f3ns polas que non se deb\u00eda facer recortes en cultura.\nEn 2013, logo de ser nomeado senador vitalicio, decidiu doar o seu soldo como senador \u00e1 escola de m\u00fasica de Fiesole, unha pequena localidade italiana situada na Toscana.\nCaracter\u00edsticas.\nA t\u00e9cnica de batuta de Claudio Abbado foi considerada por m\u00fasicos e cantantes como unha das mellores do mundo musical, a pesar da relativa pouca importancia que ti\u00f1a a t\u00e9cnica para o director italiano, chegando a ser considerado como un director fr\u00edo e distante dende o punto de vista expresivo, como el mesmo declarou sobre os seus inicios:\nPor\u00e9n, posteriormente as s\u00faas interpretaci\u00f3ns caracteriz\u00e1ronse pola s\u00faa enerx\u00eda e emoci\u00f3n, que acompa\u00f1aron \u00e1 s\u00faa t\u00e9cnica. Tam\u00e9n destacou por ser un bo director, tanto nas pasaxes en \"staccato\" como nas pasaxes en \"espressivo\" e \"cantabile\", un fen\u00f3meno que segundo o produtor de Deutsche Grammophon e antigo compa\u00f1eiro de Abbado en Viena Rainer Brock, \u00e9 pouco com\u00fan. Tam\u00e9n Pl\u00e1cido Domingo compart\u00eda esta opini\u00f3n e destacaba o seu xeito \u00fanico de indicar o \"legato\" \u00e1 orquestra, posiblemente porque os movementos dos seus brazos eran moi bos e daban a impresi\u00f3n de fundirse o un no outro.\nAbbado destacou pola s\u00faa gran versatilidade, reflectida no seu co\u00f1ecemento do repertorio, tanto orquestral como oper\u00edstico. Se ben, foi especialmente co\u00f1ecido polas s\u00faas interpretaci\u00f3ns do repertorio sinf\u00f3nico alem\u00e1n, e posteriormente polo seu grande interese na obra de Gioachino Rossini e Giuseppe Verdi.\nO traballo de Abbado durante os ensaios caracteriz\u00e1base pola calma e a concisi\u00f3n, con m\u00ednimas explicaci\u00f3ns verbais, o que se explica coa crenza de Abbado en que as orquestras ti\u00f1an que aprender a comprender as s\u00faas intenci\u00f3ns s\u00f3 con mirar os seus ollos e as s\u00faas mans, que eran as s\u00faas \u00fanicas ferramentas de comunicaci\u00f3n cos m\u00fasicos durante o concerto, considerando a capacidade para comunicar cos ollos e os xestos como algo fundamental nun director. Para Abbado os principais atributos dun director deb\u00edan ser:\nAbbado confer\u00eda unha especial importancia ao trato cos solistas, o que seguramente explique o feito de que conseguira establecer longas e gratificantes relaci\u00f3ns con solistas de alto nivel como o pianista italiano Maurizio Pollini, a quen co\u00f1eceu durante a s\u00faa \u00e9poca de estudante e co que traballou dende 1961 e con quen interpretou boa parte dos concertos do repertorio pian\u00edstico. Sobre a relaci\u00f3n cos solistas, Alfred Brendel indicaba que Abbado era un director no que se produc\u00edan ao mesmo tempo o intento de cambiar a idea do solista por parte do director para axustala \u00e1 s\u00faa, e o deixar facer a propia versi\u00f3n dun concerto a\u00ednda que a orquestra non soe como el cre que debera, a parte disto, Brendel afirmaba que Abbado fac\u00eda que a orquestra tocara dun xeito transparente, ensin\u00e1ndolle a producir un son fermoso ao tocar os \"pianissimi\" e dando relevo \u00e1s voces do fondo que se adoitan perder entre o ru\u00eddo xeral.\nDiscograf\u00eda.\nO traballo discogr\u00e1fico de Abbado abrangue todo o gran repertorio, tanto sinf\u00f3nico como oper\u00edstico, dos s\u00e9culos XIX e XX. Realizou gravaci\u00f3ns dos ciclos sinf\u00f3nicos m\u00e1is importantes: sinfon\u00edas e m\u00fasica coral de Johannes Brahms, sinfon\u00edas de Gustav Mahler, Petr Ilich Chaikovskii, Sergei Prokofev, Modest Musorgskii, Anton\u00edn Dvo\u0159\u00e1k e Wolfgang Amadeus Mozart. No que respecta ao repertorio oper\u00edstico, Abbado realizou gravaci\u00f3ns de grande \u00e9xito, especialmente das \u00f3peras de Rossini \"La Cenerentola\" e \"Le nozze di Figaro\", e sobre todo a s\u00faa gravaci\u00f3n de \"Carmen\" protagonizada por Teresa Berganza e Pl\u00e1cido Domingo. Ademais das s\u00faas numerosas gravaci\u00f3ns en CD, realizou outros rexistros en DVD/Blu-ray, en especial dos concertos do Festival de Lucerna.\nA ra\u00edz da s\u00faa morte, o selo discogr\u00e1fico Sony Classical anunciou o lanzamento cara ao ver\u00e1n de 2014 de 37 CDs coas gravaci\u00f3ns completas realizadas polo director transalpino para RCA e CBS/Sony.\nPremios e reco\u00f1ecementos.\nO seu labor foi reco\u00f1ecido con numerosos premios ao longo da s\u00faa vida, entre eles:"}
{"id": "13393", "revid": "1987", "url": "https://gl.wikipedia.org/wiki?curid=13393", "title": "Confucio", "text": "Kongzi ou Kong Fuzi, latinizado como Confucio (en pinyin \"K\u01d2ng Z\u01d0\", \u5b54\u5b50 o \"K\u01d2ng F\u016bz\u01d0\", \u5b54\u592b\u5b50; en Wade-Giles \"K'ung-fu-tzu\", literalmente \"Mestre Kong\", ) nado o 551 a.C en Qufu durante a Dinast\u00eda Chou e finado no mesmo lugar o 479 a.C., foi un pensador e fil\u00f3sofo chin\u00e9s. As s\u00faas ensinanzas influ\u00edron fondamente na Asia oriental ata hoxe en d\u00eda, e sobre elas formouse o confucianismo. \nConfucio consider\u00e1base un transmisor dos valores das \u00e9pocas anteriores que, segundo el, foran abandonadas na s\u00faa \u00e9poca. As s\u00faas ensinanzas filos\u00f3ficas, chamadas confucianismo, enfatizaban a moral persoal e gobernamental, a correcci\u00f3n das relaci\u00f3ns sociais, a xustiza, a bondade e a sinceridade. Os seus seguidores competiron con moitas outras escolas durante a \u00e9poca das cen escolas de pensamento, s\u00f3 para ser suprimidas en favor do legalistas durante a dinast\u00eda Qin. Tras o colapso da dinast\u00eda Qin e a vitoria da Han trala disputa Chu-Han, os pensamentos de Confucio recibiron autorizaci\u00f3n oficial no novo goberno. Durante as dinast\u00edas Tang e Song, o confucianismo desenvolveuse nun sistema co\u00f1ecido en Occidente como neoconfucianismo, e m\u00e1is tarde como novo confucianismo. O confucianismo formaba parte do tecido social e o modo de vida chines; para os confucianos, a vida coti\u00e1 era o \u00e1mbito da relixi\u00f3n.\nTradicionalmente atrib\u00faese a Confucio a autor\u00eda ou edici\u00f3n de moitos dos textos chineses cl\u00e1sicos, inclu\u00eddos os cinco cl\u00e1sicos, pero os eruditos modernos son cautos \u00e1 hora de atribu\u00edr afirmaci\u00f3ns concretas ao propio Confucio. Os aforismos relativos aos seus ensinos recompil\u00e1ronse nas \"Analectas\", pero s\u00f3 moitos anos despois da s\u00faa morte.\nOs principios de Confucio te\u00f1en puntos en com\u00fan coa tradici\u00f3n e as crenzas chinesas. Coa piedade filial, defend\u00eda unha forte lealdade familiar, a veneraci\u00f3n dos antepasados, e o respecto a os anci\u00e1ns polos seus fillos e dos maridos polas s\u00faas esposas, recomendando a familia como base para un goberno ideal. Adoptou a regra de ouro: \"Non fagas aos demais o que non queiras que che fagan a ti\".\nO templo e cemiterio de Confucio, as\u00ed como a residencia da familia Kong foron declarados patrimonio cultural da Humanidade en 1994.\nEtimolox\u00eda.\nO nome habitual de Confucio en chin\u00e9s mandar\u00edn \u00e9 \"K\u01d2ngz\u01d0\", literalmente \u00abMestre Kong\u00bb, a\u00ednda que moitas veces se escribe \u00abKung Fu Tse\u00bb (sistema Wade-Giles). Unha variante deste nome, pouco habitual actualmente, \u00e9 \"K\u01d2ng F\u016bz\u01d0\", da que se deriva o nome tradicional en galego -a partir da forma latinizada \"Confucius\"\u2014 que lle deron os misioneiros xesu\u00edtas. En \u00e9poca de Confucio a lingua coloquial do estado de Lu era o chin\u00e9s antigo, que soaba bastante diferente do moderno chin\u00e9s est\u00e1ndar, usando a reconstruci\u00f3n de Baxter e Saggart o apelativo \u5b54\u5b50 reconstru\u00eduse fonoloxicamente como /*k\u02b0\u02e4o\u014b\u0294 ts\u0259\u0294/, a\u00ednda que B. Karlgren xa o reconstruira previamente como /*k\u02b0u\u014b tsj\u025bg/.\nTraxectoria.\nMocidade.\nCrese que Confucio naceu o 28 de setembro do 551 a.C. en Zou (\u9112, na moderna provincia de Shandong). A \u00e1rea estaba teoricamente controlada polos reis de Zhou, pero era efectivamente independente baixo os se\u00f1ores locais de Lu, que gobernaban desde a pr\u00f3xima cidade de Qufu. O seu pai Kong Hei (ou Shuliang Hei) era un comandante anci\u00e1n da guarnici\u00f3n local de Lu. A s\u00faa ascendencia rem\u00f3ntase aos duques de Song ata a dinast\u00eda Shang, que precedera aos Zhou. Os relatos tradicionais sobre a vida de Confucio contan que o bisav\u00f3 de Confucio trasladou \u00e1 familia de Song a Lu. \nO seu pai morreu cando Confucio ti\u00f1a tres anos e deixou \u00e1 familia na pobreza, polo que foi criado, na pobreza, pola s\u00faa nai Yan Zhengzai (\u984f \u5fb5 \u5728). Malia iso, recibiu unha esmerada educaci\u00f3n pois foi educado en escolas para plebeos, onde estudou e aprendeu as seis artes chinesas. A s\u00faa nai morrer\u00eda despois cando el ti\u00f1a menos de 40 anos. Aos 19 anos casou con Qiguan (\u4e93\u5b98) e un ano despois a parella tivo o seu primeiro fillo, Kong. Li (\u5b54 \u9bc9). Qiguan e Confucio m\u00e1is tarde ter\u00edan d\u00faas fillas xuntos, unha das cales crese que morreu de nena. \nConfucio naceu na clase social \"shi\" (\u58eb), entre a aristocracia e a xente com\u00fan. Dise que traballou en varios traballos gobernamentais nos seus primeiros 20 anos, e como contador e garda de ovellas e cabalos, empregando os ingresos para darlle \u00e1 s\u00faa nai un enterro axeitado. Cando morreu a s\u00faa nai, Confucio, de 23 anos, dise que estivo de loito durante tres anos, como era tradici\u00f3n naqueles tempos.\nUnha das s\u00faas grandes influencias foi Zi Zhaan, primeiro ministro de Cheng, quen introduciu o primeiro c\u00f3digo xur\u00eddico na China. Tam\u00e9n influ\u00edu en Confucio o escepticismo da s\u00faa \u00e9poca no concernente \u00e1 relixi\u00f3n, pois por mor de sufrir moitas guerras perdeuse a fe nos deuses.\nCarreira pol\u00edtica.\nNa \u00e9poca de Confucio, o estado de Lu estaba encabezado por unha casa ducal gobernante. Baixo o duque hab\u00eda tres familias aristocr\u00e1ticas, cuxos xefes levaban o t\u00edtulo de vizconde e ocupaban postos hereditarios na burocracia Lu. A familia Ji ocupaba o cargo de \"ministro das masas\", que tam\u00e9n era o \"primeiro ministro\"; a familia Meng ocupou o cargo de \"ministro de obras\"; e a familia Shu ocupou o cargo de \"ministro da guerra\". No inverno do ano 505 a. C., Yang Hu, un servente da familia Ji, rebelouse e tomou o poder da devandita familia Con todo, no ver\u00e1n do ano 501 a.C., as tres familias hereditarias lograran expulsar a Yang Hu de Lu. Para ent\u00f3n, Confucio ga\u00f1ouse unha reputaci\u00f3n considerable a trav\u00e9s dos seus ensinos, mentres que as familias chegaron a ver o valor da conduta adecuada e a rectitude para poder lograr a lealdade a un goberno lex\u00edtimo. As\u00ed, ese ano (501 a.C.), Confucio chegou a ser designado para o cargo menor de gobernador dunha cidade. Finalmente, ascendeu ao cargo de ministro do crime \nConfucio desexaba devolver a autoridade do estado ao duque desmantelando as fortificaci\u00f3ns da cidade, fortalezas pertencentes \u00e1s tres familias. Desta maneira, poder\u00eda establecer un goberno centralizado. Con todo, Confucio baseouse unicamente na diplomacia xa que el mesmo non ti\u00f1a autoridade militar. No ano 500 a.C., Hou Fan, o gobernador de Hou, rebelouse contra o seu se\u00f1or da familia Shu. A\u00ednda que as familias Meng e Shu cercaron sen \u00e9xito a Hou, un oficial leal levantouse coa xente da rexi\u00f3n e obrigou a Hou Fan a fuxir ao estado de Qi. A situaci\u00f3n puido ser favorable para Confucio xa que isto probablemente fixo posible que este e os seus disc\u00edpulos convencesen \u00e1s familias aristocr\u00e1ticas de desmantelar as fortificaci\u00f3ns das s\u00faas cidades. Finalmente, despois dun ano e medio, Confucio e os seus pupilos conseguiron que a familia Shu arrasase os muros de Hou, que a familia Ji derrubase os de Bi e a familia Meng os de Cheng. Primeiro, a familia Shu dirixiu un ex\u00e9rcito cara \u00e1 s\u00faa cidade, Hou, e derrubou os seus muros no 498 a. C.\nRevolta de Gongshan.\nPouco despois, Gongshan Furao (tam\u00e9n co\u00f1ecido como Gongshan Buniu), un servente da familia Ji, rebelouse e tomou o control das forzas en Bi. Inmediatamente lanzou un ataque e entrou na capital Lu. Antes, Gongshan achegouse a Confucio para que se unise a el, o que Confucio considerou como a oportunidade de po\u00f1er en pr\u00e1ctica os seus principios, pero ao final renunciou \u00e1 idea. Confucio desaprobou o uso dunha revoluci\u00f3n violenta por principio, a pesar de que a familia Ji dominou o estado Lu pola forza durante xeraci\u00f3ns e exiliara ao duque anterior. Creel (1949) afirma que, antes del, a diferenza do rebelde Yang Hu Gongshan puido tratar de destru\u00edr as tres familias hereditarias e restaurar o poder do duque. Creel (1949) afirma que, antes del, a diferenza do rebelde Yang Hu Gongshan puido tratar de destru\u00edr as tres familias hereditarias e restaurar o poder do duque No entanto, Dubs (1946) opina que Gongshan foi animado polo vizconde Ji Huan a invadir a capital Lu nun intento de evitar o desmantelamento das murallas fortificadas de Bi. Fora cal fora a situaci\u00f3n, Gongshan foi considerado un home recto que seguiu defendendo o estado de Lu, mesmo despois de verse obrigado a fuxir.\nDurante a revolta de Gongshan, Zhong You lograra manter xuntos ao duque e os tres vizcondes na corte. Zhong You era un dos disc\u00edpulos de Confucio, que dispuxera que a familia Ji se lle dese o posto de gobernador. Cando Confucio decatouse da incursi\u00f3n, solicitou que o vizconde Ji Huan permitira que o duque e a s\u00faa corte se retirasen a unha fortaleza nos terreos do seu palacio. A partir de ent\u00f3n, os xefes das tres familias e o duque retir\u00e1ronse ao complexo do palacio de Ji e ascenderon \u00e1 Terraza Wuzi. Confucio ordenou a dous oficiais que encabezasen un asalto contra os rebeldes. Polo menos un dos dous oficiais era un servente da familia Ji, pero non puideron rexeitar as ordes mentres estaban en presenza do duque, os vizcondes e o tribunal. Os rebeldes foron perseguidos e derrotados en Gu. Inmediatamente despois de que a revolta foi derrotada, a familia Ji arrasou coas murallas da cidade Bi.\nOs atacantes retir\u00e1ronse despois de darse conta de que ter\u00edan que volverse rebeldes contra o estado e o seu se\u00f1or. A trav\u00e9s das acci\u00f3ns de Confucio, os funcionarios de Bi rebel\u00e1ronse inadvertidamente contra o seu propio se\u00f1or, o que obrigou ao vizconde Ji Huan a desmantelar os muros de Bi (xa que poder\u00eda albergar a tales rebeldes) ou confesar haber instigado o evento indo en contra da conduta adecuada e a xustiza como funcionario. Dubs suxire que o incidente sacou \u00e1 luz a previsi\u00f3n, a capacidade pol\u00edtica pr\u00e1ctica e a comprensi\u00f3n do car\u00e1cter humano de Confucio.\nCando chegou o momento de desmantelar os muros da familia Meng, o gobernador mostrouse remiso a que os derrubase e convenceu ao xefe da familia que non o fixera. O manuscrico do \"Zuo Zhuan\" lembra que o gobernador desaconsellou derrubar os muros porque dixo que iso far\u00eda a Cheng vulnerable ao estado de Qi e provocar\u00eda a destruci\u00f3n da s\u00faa familia. A\u00ednda que o vizconde Meng Yi deu a s\u00faa palabra de non interferir, volveu \u00e1 s\u00faa promesa anterior de desmantelar os muros.\nM\u00e1is tarde, no 498 a. C., o duque Ding foi persoalmente cun ex\u00e9rcito para cercar Cheng nun intento de arrasar os seus muros, pero non tivo \u00e9xito. Polo tanto, Confucio non puido lograr as reformas idealistas que quer\u00eda, inclu\u00edda a restauraci\u00f3n do goberno lex\u00edtimo do duque. Ga\u00f1ouse poderosos inimigos dentro do estado, especialmente co vizconde Ji Huan, debido aos seus \u00e9xitos ata o de agora. Segundo relatos en \"Zuo Zhuan\" e \"Shiji\", Confucio abandonou a s\u00faa terra natal no 497 a. C. despois do seu apoio ao intento errado de desmantelar as murallas da cidade fortificada das poderosas familias Ji, Meng e Shu. Abandonou o estado de Lu sen renunciar, permanecendo no autoexilio e sen poder regresar mentres o vizconde Ji Huan estivese vivo.\nExilio.\nO libro hist\u00f3rico \"Shiji\" afirmaba que o veci\u00f1o estado Qi estaba preocupado porque Lu estaba a facerse demasiado poderoso mentres Confucio participaba no goberno do estado Lu. Segundo este relato, Qi decidiu sabotar as reformas de Lu enviando 100 dos seus mellores cabalos e 80 fermosas bailarinas ao duque de Lu. O duque entregouse ao pracer e non cumpriu coas s\u00faas obrigaci\u00f3ns oficiais durante tres d\u00edas. Confucio sentiuse decepcionado e resolveu abandonar Lu e buscar mellores oportunidades, pero marcharse de inmediato expo\u00f1er\u00eda a mala conduta do duque e, xa que logo, supo\u00f1er\u00eda unha humillaci\u00f3n p\u00fablica para o gobernante ao que Confucio serv\u00eda. Confucio, xa que logo, esperou a que o duque cometese un erro menor. Pouco despois, o duque esqueceuse de enviar a Confucio unha porci\u00f3n da carne do sacrificio que lle correspond\u00eda segundo o costume, e Confucio aproveitou este pretexto para abandonar tanto o seu posto como o estado Lu.\nDespois da dimisi\u00f3n de Confucio, comezou unha longa viaxe ou conxunto de viaxes polos estados principados do nordeste e centro da China, inclu\u00edndo Wey, Song, Zheng, Cao, Chu, Qi, Chen e Cai (e un intento errado de ir a Jin). Nos tribunais destes estados, expuxo as s\u00faas crenzas pol\u00edticas pero non as viu cumpridas.\nAos cincuenta anos comezou os seus ensinos. Viaxaba s\u00f3 dun lado para o outro instru\u00edndo os contados disc\u00edpulos que se reun\u00edan en torno a el. A s\u00faa fama como home de saber e car\u00e1cter, con gran veneraci\u00f3n polas ideas e os costumes tradicionais, axi\u00f1a se propagou polo principado de Lu, e logo por toda a China.\nDe volta tras o exilio.\nSegundo o \"Zuo Zhuan\", Confucio regresou a s\u00faa casa natal de Lu cando ti\u00f1a 68 anos, despois de que fose invitado a facelo por Ji Kangzi, o primeiro ministro de Lu. As \"Analectas\" repres\u00e9ntano pasando os seus \u00faltimos anos ensinando a 72 ou 77 disc\u00edpulos e transmitindo a vella sabedor\u00eda a trav\u00e9s dun conxunto de textos chamados os \"Cinco Cl\u00e1sicos\".\nDespois do seu regreso, Confucio \u00e1s veces actuou como asesor de varios funcionarios do goberno en Lu, inclu\u00eddo a Ji Kangzi, en asuntos que inclu\u00edan a gobernanza e o crime. \nAtafegado pola perda tanto do seu fillo como dos seus disc\u00edpulos favoritos, morreu \u00e1 idade de 71 ou 72 anos por causas naturais. Confucio foi enterrado no cemiterio de Kong Lin, que se atopa na parte hist\u00f3rica de Qufu na provincia de Shandong.\nFilosof\u00eda.\nA\u00ednda que o confucianismo \u00e9 seguido a mi\u00fado de xeito relixioso polos chineses, moitos argumentan que os seus valores son seculares e que \u00e9, polo tanto, unha moral secular m\u00e1is \nque unha relixi\u00f3n. Os defensores argumentan, con todo, que a pesar da natureza secular das ensinanzas do confucianismo, bas\u00e9ase nunha visi\u00f3n do mundo que \u00e9 relixiosa. O confucianismo discute elementos do m\u00e1is al\u00f3 e opini\u00f3ns relativas ao Ceo, pero se despreocupa relativamente dalgunhas cuesti\u00f3ns espirituais a mi\u00fado consideradas esenciais para o pensamento relixioso, como a natureza das almas.\nNas \"Analectas\", Confucio pres\u00e9ntase como un \"transmisor que non inventou nada\". El pon o maior \u00e9nfase na importancia do estudo, e na car\u00e1cter chin\u00e9s para o estudo (\u5b78) que abre o texto. Lonxe de tentar constru\u00edr unha teor\u00eda sistem\u00e1tica ou formalista, quer\u00eda que os seus disc\u00edpulos dominasen e interiorizaran cl\u00e1sicos m\u00e1is antigos, para que o seu profundo pensamento e o seu estudo exhaustivo permitise relacionar os problemas morais do presente co pasado. acontecementos pol\u00edticos (como se recolle nos \"Anais\") ou as expresi\u00f3ns pasadas dos sentimentos dos plebeos e as reflexi\u00f3ns dos nobres (como nos poemas do \"Libro das Odas\"). \nA esencia dos seus ensinos conc\u00e9ntrase na boa conduta na vida, o bo goberno do estado (caridade, xustiza, e respecto pola xerarqu\u00eda), o coidado da tradici\u00f3n, o estudo e a meditaci\u00f3n. As m\u00e1ximas virtudes son: a tolerancia, a bondade, a benevolencia, o amor ao pr\u00f3ximo e o respecto polos maiores e antepasados. Se o pr\u00edncipe \u00e9 virtuoso, os s\u00fabditos imitar\u00e1n o seu exemplo: gobernante/s\u00fabdito, marido/muller e pai/fillo. Unha sociedade pr\u00f3spera s\u00f3 se conseguir\u00e1 se se mante\u00f1en estas relaci\u00f3ns en plena harmon\u00eda. A base da doutrina confuciana \u00e9 recuperar os antigos sabios da cultura chinesa e influ\u00edr nos costumes do pobo.\nO mestre Hong foi o primeiro que reuniu a un grupo de disc\u00edpulos provenientes de distintos principados para formalos adecuadamente no bo goberno. Xunto coas medidas a tomar que xa formulara na s\u00faa \u00e9poca de novo funcionario, propuxo levar \u00e1 pr\u00e1ctica as s\u00faas ideas base\u00e1ndose no respecto das Tres Dinast\u00edas e recuperar a pol\u00edtica do Duque de Tcheu. Confucio confiaba en que un pr\u00edncipe seguise as s\u00faas indicaci\u00f3ns. Deste xeito, ao final dun ciclo de doce meses, logrouse alg\u00fan resultado; en tres anos, o seu proxecto social consumouse \u00e1 perfecci\u00f3n. Podemos resumir a doutrina confuciana nunha serie de mandatos que deber\u00edan ser os principais deberes de todo home de goberno:\nNo pouco legado escrito que deixou, Analectas, unha colecci\u00f3n de conversas cos seus disc\u00edpulos, vemos que baseaba toda a s\u00faa filosof\u00eda moral nun ensino central: o ren (jen), que \u00e9 a virtude da humanidade e \u00e1 s\u00faa vez est\u00e1 baseada na benevolencia, a lealdade, o respecto e a reciprocidade. Estes valores son imprescindibles nas relaci\u00f3ns humanas, que Confucio describiu:\nEstas relaci\u00f3ns te\u00f1en, ademais, unha caracter\u00edstica principal: o superior ten a obrigaci\u00f3n de protecci\u00f3n e o inferior, de lealdade e respecto. En \u00faltimo termo, todas as persoas est\u00e1n suxeitas \u00e1 vontade do Ceo (\"(tiamchi; t'ien-chih)\"), que \u00e9 a realidade primeira, a fonte m\u00e1xima de moralidade e de orde. Non \u00e9 o tema de especulaci\u00f3n, pero en certo xeito est\u00e1 relacionado mediante o ritual. Nalg\u00fans textos \u00e9 sin\u00f3nimo de Shang-ti, o se\u00f1or supremo. O Emperador gobernaba por mandato do Ceo.\nSegundo Confucio, ademais do ren e as relaci\u00f3ns adecuadas, son precisos os rituais e o sacrificio regular. O culto ao Ceo requir\u00eda do emperador, en canto que \u00abfillo do Ceo\u00bb, que realizase un sacrificio animal por ano no templo do Ceo de Pequ\u00edn. Tam\u00e9n se ofrec\u00edan sacrificios \u00e1 terra, ao sol, \u00e1 l\u00faa e aos antepasados imperiais.\nNo entanto, todo o que Confucio quixo realizar non era novo, sen\u00f3n que correspond\u00eda, como el mesmo confesaba, ao xa dito por unha longa tradici\u00f3n de sabios. As s\u00faas ideas estaban baseadas nunha herdanza espiritual que a escola dos \"ru\" ou letrados, e m\u00e1is concretamente o mesmo Confucio, compilaran e sistematizaran de forma sublime.\nTam\u00e9n, atrib\u00faense a Confucio os \u00abCinco Cl\u00e1sicos\u00bb, que apareceron ap\u00f3s a morte do mestre. Tras esta, a s\u00faa obra e a s\u00faa vida convert\u00e9ronse en obxecto de culto e xeraron todo un paradigma en torno aos seus ensinos, os cales alcanzan os nosos d\u00edas.\nLegado.\nDurante a segunda metade da \u00e9poca na que a China estivo rexida pola dinast\u00eda Chou, antes de Confucio, o goberno central sufriu un proceso de dexeneraci\u00f3n e decadencia, e as intrigas e a relaxaci\u00f3n de costumes xeneraliz\u00e1ronse. Confucio lamentaba a desorde caracter\u00edstica daqueles tempos, as\u00ed como a ausencia de modelos morais que reverteran tal situaci\u00f3n. Por iso, chegou \u00e1 conclusi\u00f3n de que o \u00fanico remedio era recuperar e difundir entre a poboaci\u00f3n os principios e preceptos dos sabios da antig\u00fcidade. Por este motivo instru\u00eda aos seus estudantes nos cl\u00e1sicos da literatura chinesa. Tam\u00e9n subli\u00f1ou a importancia da m\u00fasica chinesa, que naquela \u00e9poca ti\u00f1a funci\u00f3ns cerimoniais e relixiosas nas pr\u00e1cticas do estado e do culto. Propugnou o gran valor do poder do exemplo. Os gobernantes, dic\u00eda, s\u00f3 poden ser grandes se levan vidas exemplares e gu\u00edanse por principios morais. Desta forma, os cidad\u00e1ns dos seus estados ter\u00edan o necesario est\u00edmulo para alcanzar a prosperidade e a felicidade.\nAs ensinanzas de Confucio foron m\u00e1is tarde convertidas nun elaborado conxunto de regras e pr\u00e1cticas polos seus numerosos disc\u00edpulos e seguidores, que organizaron as s\u00faas ensinanzas nas Analectas. Os disc\u00edpulos de Confucio e o seu \u00fanico neto, Zisi, continuaron a s\u00faa escola filos\u00f3fica despois da s\u00faa morte. Estes esforzos difundiron os ideais confucianos entre os estudantes que logo se converteron en funcionarios de moitas das cortes reais da China, dando as\u00ed ao confucianismo a primeira proba a grande escala do seu dogma.\nDous dos m\u00e1is famosos seguidores posteriores de Confucio fixeron fincap\u00e9 en aspectos radicalmente diferentes das s\u00faas ensinanzas. Nos s\u00e9culos posteriores \u00e1 s\u00faa morte, Mencio () e Xunzi () ambos compuxeron importantes ensinanzas que elaboraban de diferentes xeitos as ideas fundamentais asociadas a Confucio. Mencio (s\u00e9culo IV a. C.) articulaba a bondade innata no ser humano como fonte das intuici\u00f3ns \u00e9ticas que orientan as persoas cara o \"r\u00e9n\", o \"y\u00ec\", e o \"l\u01d0\", mentres Xunzi (s\u00e9culo III a. C.) salientou os aspectos realistas e materialistas do pensamento confuciano, sinalando que a moral foi inculcada na sociedade a trav\u00e9s da tradici\u00f3n e nos individuos a trav\u00e9s da formaci\u00f3n. Co paso do tempo, os seus escritos, xunto coas Analectas e outros textos fundamentais, chegaron a constitu\u00edr o corpus filos\u00f3fico do confucianismo.\nEste reaxuste no pensamento confuciano foi paralelo ao desenvolvemento do legalismo, que v\u00eda a piedade filial como un interese propio e non como unha ferramenta \u00fatil para que un gobernante crease un Estado eficaz. Li Si, primeiro ministro da dinast\u00eda Qin, convenceu a Qin Shihuang para que abandonase a recomendaci\u00f3n dos confucianos de conceder feudos similares aos da dinast\u00eda Chou, que el consideraba contrarios \u00e1 idea legalista de centralizar o Estado en torno ao gobernante. Cando os conselleiros confucianos insistiron, Li Si mandou matar a moitos eruditos confucianos e queimar os seus libros, o que supuxo un duro golpe para a filosof\u00eda e a erudici\u00f3n chinesas.\nBaixo as dinast\u00edas Han e Tang, as ideas de Confucio adquiriron a\u00ednda m\u00e1is importancia. Baixo o mandato do emperador Han Wudi, as obras de Confucio convert\u00e9ronse na filosof\u00eda imperial oficial e en lectura obrigatoria para os exames da funci\u00f3n p\u00fablica no 140 a.C., o que se mantivo case ininterrompidamente ata finais do s\u00e9culo XIX. A medida que o moh\u00edsmo perd\u00eda apoio na \u00e9poca dos hans, os principais contendentes filos\u00f3ficos foron o legalismo, que o pensamento confuciano absorbeu en certa medida, os ensinos de Laozi, cuxo enfoque en ideas m\u00e1is espirituais afast\u00e1rono do conflito directo co confucianismo, e a nova relixi\u00f3n budista, que ga\u00f1ou aceptaci\u00f3n durante a \u00e9poca das dinast\u00edas do Norte e do Sur. Na dinast\u00eda Ming e mesmo na dinast\u00eda Yuan confi\u00e1base tanto nas ideas confucianas como nos funcionarios formados por Confucio, a\u00ednda que Khublai Khan desconfiaba de entregarlles o control provincial.\nDurante a dinast\u00eda Song, o erudito Zhu Xi (1130-1200) incorporou ideas do tao\u00edsmo e o budismo ao confucianismo. En vida, Zhu Xi foi ignorado en gran medida, pero pouco despois da s\u00faa morte, as s\u00faas ideas convert\u00e9ronse na nova visi\u00f3n ortodoxa do que significaban realmente os textos confucianos. Os historiadores modernos consideran que Zhu Xi creou algo bastante diferente e chaman \u00e1 s\u00faa forma de pensar \"neoconfucianismo\". O neoconfucianismo prevaleceu na China, Xap\u00f3n, Corea e Vietnam ata o s\u00e9culo XIX.\n.Na era moderna seguen existindo movementos confucianos, como o Novo Confucianismo, pero durante a Revoluci\u00f3n Cultural, o confucianismo foi atacado con frecuencia por figuras destacadas do Partido Comunista da China. Isto foi en parte unha continuaci\u00f3n das condenas do confucianismo por parte de intelectuais e activistas a principios do s\u00e9culo XX como causa da cerraz\u00f3n etnoc\u00e9ntrica e a negativa da Dinast\u00eda Qing a modernizarse que conduciron \u00e1s traxedias que arrasaron China no s\u00e9culo XIX.\nAs obras de Confucio foron traducidas por primeira vez a linguas europeas por misioneiros xesu\u00edtas no s\u00e9culo XVI, a finais da dinast\u00eda Ming. O primeiro esforzo co\u00f1ecido foi o de Michele Ruggieri, que regresou a Italia en 1588 e levou a cabo as s\u00faas traduci\u00f3ns mentres resid\u00eda en Salerno. Matteo Ricci comezou a informar sobre o pensamento de Confucio, e un equipo de xesu\u00edtas -Prospero Intorcetta, Philippe Couplet e outros dous- publicou en Par\u00eds, en 1687, unha traduci\u00f3n de varias obras confucianas e unha visi\u00f3n xeral da historia chinesa. Fran\u00e7ois No\u00ebl, tras fracasar no seu intento de persuadir ao ClementeXI de que a veneraci\u00f3n chinesa dos antepasados a Confucio non constitu\u00edan idolatr\u00eda, completou o canon confuciano en Praga en 1711, con tratamentos m\u00e1is eruditos das demais obras e a primeira traduci\u00f3n das obras reunidas de Mencio. Crese que ditas obras tiveron unha importancia considerable nos pensadores europeos da \u00e9poca, en particular entre os de\u00edstas e outros grupos filos\u00f3ficos da Ilustraci\u00f3n interesados pola integraci\u00f3n do sistema de moral de Confucio na civilizaci\u00f3n occidental.\nNa era moderna seguen existindo movementos confucianos, como o Novo Confucianismo, pero durante a Revoluci\u00f3n Cultural, o confucianismo foi atacado con frecuencia por figuras destacadas do Partido Comunista da China. Isto foi en parte unha continuaci\u00f3n das condenas do confucianismo por parte de intelectuais e activistas a principios do s\u00e9culo XX como causa da cerraz\u00f3n etnoc\u00e9ntrica e o rexeitamento da Dinast\u00eda Qing a modernizarse que conduciron \u00e1s traxedias que arrasaron China no s\u00e9culo XIX.\nUnha popular tradici\u00f3n sobre a s\u00faa vida establece que aos 50 anos de idade converteuse en maxistrado de Zhongdu e un ano despois foi nomeado para exercer en Lu un cargo equivalente ao de ministro de xustiza. Confucio establecer\u00eda numerosas reformas que conduciron a unha administraci\u00f3n de xustiza caracterizada pola s\u00faa imparcialidade e \u00e1 pr\u00e1ctica erradicaci\u00f3n do crime. Lu chegou a ser tan poderoso que o gobernante dun estado veci\u00f1o intrigou para conseguir a destituci\u00f3n do ministro. \u00c9 m\u00e1is probable, con todo, que s\u00f3 fora un funcionario menor. En calquera caso, Confucio deixou o seu cargo no 496 a.C."}
{"id": "13402", "revid": "32797", "url": "https://gl.wikipedia.org/wiki?curid=13402", "title": "Gran Conurbaci\u00f3n Europea", "text": "A Gran Conurbaci\u00f3n Europea \u00e9 unha rexi\u00f3n urbanizada do centro de Europa, a maior concentraci\u00f3n urbana do continente. Est\u00e9ndese por catro pa\u00edses dende Lille en Francia ata Colonia e a conca do r\u00edo Rhur en Alema\u00f1a e ata \u00c1msterdam nos Pa\u00edses Baixos. O centro natural deste vasto tri\u00e1ngulo \u00e9 Bruxelas, a capital de B\u00e9lxica e da Uni\u00f3n Europea.\nEnglobar\u00eda un conxunto heterox\u00e9neo de configuraci\u00f3ns urbanas: grandes conurbaci\u00f3ns coma a citada do Rhin-Rhur e a do Randstad holand\u00e9s; conurbaci\u00f3ns m\u00e1is pequenas coma a de Lille-Lens-Courtrai, a propia de Bruxelas-Antuerpen-Gante e a de Aquisgr\u00e1n-Liexa-Maastricht; continuos urbanos apoiados en cidades medias coma o que vai dende Breda ata Arnhem pasando por Tilburgo, \u00b4s-Hertogenbosh e Nimega na Holanda; ou coma o que abrangue dende Valenciennes en Francia, pasando por Mons, La Louvi\u00e8re e Charleroi ata Namur en B\u00e9lxica; \u00e1reas metropolitanas tradicionais en torno a centros menores coma a de Eindhoven nos Pa\u00edses Baixos, a de Bruxas e Hasselt en B\u00e9lxica ou Dunkerque en Francia; e finalmente, satisfacendo todos os intersticios entre estes grandes e medianos aglomerados urbanos, unha infinidade de pequenas cidades, vilas e aldeas. Na pr\u00e1ctica, a metade norte da B\u00e9lxica (toda a rexi\u00f3n de Flandres) e o sur dos Pa\u00edses Baixos (as m\u00e1is poboadas con diferenza) quedar\u00edan englobadas na megal\u00f3pole.\nAs cidades de maior importancia inclu\u00eddas na rexi\u00f3n representan un extenso conxunto da mellor tradici\u00f3n hist\u00f3rica urbana da vella Europa:\nBruxelas, \u00c1msterdan (ver historia urbana), Colonia, Antuerpen, Rotterdam, D\u00fcsseldorf, Dortmund, Essen, Lille, Aquisgr\u00e1n, A Haia, Utrecht, Gante, Duisburgo, Liexa, Bonn, Bruxas...\nAlg\u00fans estudos inda van m\u00e1is al\u00f3 ao inclu\u00edren esta gran rexi\u00f3n urbana dentro dunha xigantesca megal\u00f3pole europea que se ampliar\u00eda ao trav\u00e9s do Canal da Mancha ata Inglaterra coa Rexi\u00f3n de Londres e a \"Conurbaci\u00f3n Central\", e polo sur, seguindo o val do Rhin, \u00e1rea de Frankfurt (Conurbaci\u00f3n do Main-Rhin), \u00e1rea de Stuttgart, ata Su\u00edza (Basilea, Z\u00faric) e finalmente, atravesar os Alpes ata ao val do Po (Mil\u00e1n, Tur\u00edn, Venecia, Bolo\u00f1a) ou polo val do R\u00f3dano at\u00e9 Li\u00f3n. As\u00ed mesmo incl\u00faen a \u00e1rea de Par\u00eds. Ch\u00e1mana \"a Banana Dourada\" (the Golden Banana) pola forma e m\u00e1is o brillo das luminarias nocturnas coa que se percibe dende os avi\u00f3ns ou as imaxes de sat\u00e9lite. Tratar\u00edase do verdadeiro coraz\u00f3n, m\u00fasculo e cerebro do continente."}
{"id": "13404", "revid": "89787", "url": "https://gl.wikipedia.org/wiki?curid=13404", "title": "Racismo", "text": "O racismo \u00e9 a crenza segundo a cal os grupos humanos pos\u00faen diferentes trazos de comportamento correspondentes a atributos herdados e poden dividirse en funci\u00f3n da superioridade dunha raza sobre as outras. O racismo tam\u00e9n implica prexu\u00edzos, discriminaci\u00f3n ou antagonismo dirixido cara a outras persoas porque son dunha raza ou etnia diferente. As variantes modernas do racismo est\u00e1n baseadas moitas veces nas percepci\u00f3ns sociais das diferenzas biol\u00f3xicas entre os pobos. Estes puntos de vista poden adoptar a forma de acci\u00f3ns sociais, pr\u00e1cticas, crenzas ou sistemas pol\u00edticos nos que as diferentes razas se clasifican como inherentemente superiores ou inferiores entre si, en funci\u00f3n de presuntos trazos, habilidades ou caracter\u00edsticas herdables compartidas. Houbo intentos de lexitimar as crenzas racistas a trav\u00e9s de medios cient\u00edficos, como o racismo cient\u00edfico, que se demostraron de forma abafante como infundadas. En termos de sistemas pol\u00edticos (por exemplo o apartheid) que apoian a expresi\u00f3n de prexu\u00edzos ou aversi\u00f3n en pr\u00e1cticas ou leis discriminatorias, a ideolox\u00eda racista pode inclu\u00edr aspectos sociais asociados como o nativismo, a xenofobia, a alteridade, a segregaci\u00f3n, a clasificaci\u00f3n xer\u00e1rquica e o supremacismo.\nA\u00ednda que os conceptos de raza e etnia consid\u00e9ranse separados na ciencia social contempor\u00e1nea, os dous termos te\u00f1en unha longa historia de equivalencia no uso popular e na literatura m\u00e1is antiga das ciencias sociais. A \"etnia\" util\u00edzase a mi\u00fado nun sentido pr\u00f3ximo ao tradicionalmente atribu\u00eddo \u00e1 \"raza\", a divisi\u00f3n de grupos humanos baseada en calidades que se asume que son esenciais ou innatas ao grupo (por exemplo, devanceiros com\u00fans ou comportamentos compartidos). Racismo e discriminaci\u00f3n racial \u00fasanse a mi\u00fado para describir a discriminaci\u00f3n por motivos \u00e9tnicos ou culturais, independentemente de que estas diferenzas sexan descritas como raciais. Segundo a Convenci\u00f3n Internacional sobre a Eliminaci\u00f3n de todas as Formas de Discriminaci\u00f3n Racial das Naci\u00f3ns Unidas, non hai distinci\u00f3n entre os termos discriminaci\u00f3n \"racial\" e \"\u00e9tnica\". Concl\u00fae ademais que a superioridade baseada na diferenciaci\u00f3n racial \u00e9 cientificamente falsa, moralmente condenable, socialmente inxusta e perigosa. A convenci\u00f3n tam\u00e9n declarou que non hai ningunha xustificaci\u00f3n para a discriminaci\u00f3n racial, en ning\u00fan lugar, na teor\u00eda ou na pr\u00e1ctica.\nO racismo \u00e9 un concepto relativamente moderno, que xurdiu na era do imperialismo europeo, no posterior crecemento do capitalismo e, especialmente, no comercio atl\u00e1ntico de escravos, dos cales foi un importante motor. Tam\u00e9n foi unha das principais forzas detr\u00e1s da segregaci\u00f3n racial nos Estados Unidos nos s\u00e9culos XIX e comezos do XX, e do apartheid en Sur\u00e1frica; o racismo dos s\u00e9culos XIX e XX na cultura occidental est\u00e1 particularmente ben documentado e constit\u00fae un punto de referencia nos estudos e discursos sobre o racismo. O racismo xogou un papel en xenocidios como o Holocausto, o xenocidio armenio, o xenocidio ruand\u00e9s e o xenocidio dos serbios no Estado Independente de Croacia, as\u00ed como proxectos coloniais inclu\u00edndo a colonizaci\u00f3n europea de Am\u00e9rica, \u00c1frica, Asia, e as deportaci\u00f3ns de pobos na Uni\u00f3n Sovi\u00e9tica inclu\u00edndo as deportaci\u00f3ns de minor\u00edas ind\u00edxenas. Os pobos ind\u00edxenas foron e son suxeitos de actitudes racistas.\nEtimolox\u00eda, definici\u00f3n e uso.\nNo s\u00e9culo XIX, moitos cient\u00edficos subscribiron a crenza de que a poboaci\u00f3n humana pod\u00eda dividirse en razas. O termo \"racismo\" \u00e9 un substantivo que describe o estado de ser racista, \u00e9 dicir, que subscribe a crenza de que a poboaci\u00f3n humana pode ou debe ser clasificada en razas con capacidades e disposici\u00f3ns diferenciais, o que \u00e1 s\u00faa vez pode motivar unha ideolox\u00eda pol\u00edtica na que os dereitos e privilexios se distrib\u00faen de forma diferenciada en funci\u00f3n destas categor\u00edas raciais. O termo \"racista\" pode ser un adxectivo ou un substantivo, este \u00faltimo describindo unha persoa que sost\u00e9n esas crenzas. A orixe da palabra ra\u00edz \"raza\" non est\u00e1 clara. Os ling\u00fcistas en xeral concordan en que chegou \u00e1 lingua inglesa a partir do franc\u00e9s medio, mais non existe tal acordo sobre como chegou \u00e1s linguas baseadas no lat\u00edn. Unha proposta recente \u00e9 que deriva do \u00e1rabe \"ra\", que significa \"cabeza, comezo, orixe\" ou do hebreo \"rosh\", que ten un significado semellante. Os primeiros te\u00f3ricos das razas en xeral consideraban que algunhas razas eran inferiores a outras e, en consecuencia, cr\u00edan que o tratamento diferencial das razas estaba totalmente xustificado. Estas primeiras teor\u00edas guiaron as suposici\u00f3ns da investigaci\u00f3n pseudocient\u00edfica; os esforzos colectivos por definir e formar hip\u00f3teses adecuadamente sobre as diferenzas raciais denom\u00ednanse xeralmente racismo cient\u00edfico, a\u00ednda que este termo \u00e9 un nome err\u00f3neo, debido \u00e1 falta de ciencia real que apoie as afirmaci\u00f3ns.\nA maior\u00eda dos bi\u00f3logos, antrop\u00f3logos e soci\u00f3logos rexeitan unha taxonom\u00eda de razas en favor de criterios m\u00e1is espec\u00edficos e/ou empiricamente verificables, como a xeograf\u00eda, a etnia ou unha historia de endogamia. A investigaci\u00f3n do xenoma humano indica que a raza non \u00e9 unha clasificaci\u00f3n xen\u00e9tica significativa dos humanos.\nComo indica a s\u00faa historia, o uso popular da palabra \"racismo\" \u00e9 relativamente recente. A palabra entrou en uso xeneralizado no mundo occidental na d\u00e9cada de 1930, cando se usaba para describir a ideolox\u00eda social e pol\u00edtica do nazismo, que trataba a \"raza\" como unha unidade pol\u00edtica dada naturalmente. Existe consenso en que o racismo exist\u00eda antes da acu\u00f1aci\u00f3n da palabra, pero non hai un amplo acordo sobre unha \u00fanica definici\u00f3n do que \u00e9 o que non \u00e9 o racismo. No presente, alg\u00fans estudosos do racismo prefiren empregar o concepto en plural \"racismos\", co fin de salientar as s\u00faas m\u00faltiples formas que non cadran facilmente nunha \u00fanica definici\u00f3n. Tam\u00e9n argumentan que diferentes formas de racismo caracterizaron diferentes per\u00edodos hist\u00f3ricos e \u00e1reas xeogr\u00e1ficas. Garner (2009: p.\u00a011) resume diferentes definici\u00f3ns existentes de racismo e identifica tres elementos com\u00fans contidos nesas definici\u00f3ns de racismo. En primeiro lugar, unha relaci\u00f3n hist\u00f3rica e xer\u00e1rquica de poder entre grupos; segundo, un conxunto de ideas (unha ideolox\u00eda) sobre as diferenzas raciais; e, en terceiro lugar, as acci\u00f3ns (pr\u00e1cticas) discriminatorias.\nRacismo e outras discriminaci\u00f3ns de tipo racial.\nRacismo propiamente dito.\nO termo \"racismo\" apl\u00edcase xeralmente \u00e1s acci\u00f3ns dun grupo dominante nunha sociedade sobre os outros, posto que os grupos m\u00e1is d\u00e9biles te\u00f1en menos probabilidades de manifestaren publicamente condutas racistas en contra dun grupo m\u00e1is numeroso por raz\u00f3ns pr\u00e1cticas.\nO racismo comporta as seguintes afirmaci\u00f3ns:\nAmbas as afirmaci\u00f3ns son facilmente refutables:\nDiscriminaci\u00f3n racial.\nPor\u00e9n, co\u00f1ecemos como \"discriminaci\u00f3n racial\" o feito de outorgar ou reter dereitos ou privilexios base\u00e1ndose na raza, ou ben rexeitar o trato ou asociaci\u00f3n con persoas pola raza.\nRacialismo.\nA crenza de que o car\u00e1cter e as habilidades dos individuos est\u00e1n correlacionadas coa s\u00faa raza non ten por que ser necesariamente \"racismo\", pois esta diferenza pode afirmarse sen implicar unha desigualdade de valor.\nHistoria.\nHistoricamente, o racismo serviu para xustificar o imperialismo, o colonialismo, a escravitude, e o xenocidio de pobos enteiros. O racismo acostuma a estar relacionado co etnocentrismo e o chauvinismo cultural.\nAmerindios e negros.\nFoi durante a expansi\u00f3n espa\u00f1ola e portuguesa na Am\u00e9rica cando xurdiu a idea de procurar unha base ideol\u00f3xica, influenciada pola relixi\u00f3n, de que os \"indios\" non eran seres humanos. Estes eran animais e polo tanto era xustificada por Deus a s\u00faa explotaci\u00f3n para o traballo, desta forma eran socialmente aceptados os suplicios a que eran sometidos. Esta crenza estendeuse logo \u00e1 raza negra.\nOs negros foron tra\u00eddos para seren escravos debido \u00e1s dificultades da escravizaci\u00f3n dos amerindios. A Igrexa cat\u00f3lica era contraria a predaci\u00f3n dos amerindios, pois quer\u00eda catequizalos, as\u00ed obter\u00edan novos adeptos \u00e1 relixi\u00f3n cat\u00f3lica. En contrapartida, a igrexa non se opu\u00f1a \u00e1 escravitude negra, pois consider\u00e1baa unha raza inferior (tanto que se chegou a pensar na \u00e9poca, que un fillo de branco cun negro ser\u00eda est\u00e9ril, igual que as mulas, e dese pensamento xurdiu a expresi\u00f3n mulato), consider\u00e1base nun comezo que os negros non ti\u00f1an almas. Isto serviu para xustificar a motivaci\u00f3n financeira, pois o tr\u00e1fico negreiro foi unha importante fonte de renda no per\u00edodo colonial.\nOrixes.\nAs orixes do racismo son controvertidas. O fen\u00f3meno ocorre na maior\u00eda de etnias e pa\u00edses. Un exemplo t\u00edpico de racismo ocorreu cando o Xap\u00f3n, pouco antes da segunda guerra mundial, atinxiu un desenvolvemento econ\u00f3mico social equivalente \u00f3s pa\u00edses m\u00e1is adiantados econ\u00f3mica e tecnoloxicamente. O pobo xapon\u00e9s comezou ent\u00f3n a se comportar de forma extremadamente racista con respecto doutras nacionalidades, os estranxeiros en terras xaponesas non eran benvidos. Da mesma maneira que ocorreu no Extremo Oriente, no mundo occidental tam\u00e9n houbo fen\u00f3menos extremadamente violentos ligados ao racismo. Na Am\u00e9rica, en especial nos Estados Unidos de Am\u00e9rica, o racismo chega \u00f3s extremos en contra dos negros e dos latinos, en especial no sur do pa\u00eds. Ata a d\u00e9cada de 1950, nos EUA acontec\u00eda que se asasinaba a negros, enforc\u00e1ndoos nas \u00e1rbores, sen xu\u00edzos, sen que os autores destes asasinatos fosen castigados. Hab\u00eda, e hai, mesmo unha sociedade secreta, o Ku Klux Klan, co obxectivo de perseguir e \"axustizar\" os negros.\nA tentativa de explicaci\u00f3n da superioridade racial.\nNo s\u00e9culo XIX houbo unha tentativa cient\u00edfica para explicar a superioridade racial a trav\u00e9s da obra do conde de Gobineau, intitulada \"Essai sur l'in\u00e9galit\u00e9 des races humaines (Ensaio sobre a desigualdade das razas humanas)\". Nesta obra o autor sustentou que da raza aria naceu a aristocracia que dominou a civilizaci\u00f3n europea e cuxos descendentes eran os se\u00f1ores naturais das outras razas inferiores.\nO nazismo.\nEn 1899, o ingl\u00e9s Houston Stewart Chamberlain, chamado \"O antrop\u00f3logo do k\u00e1iser\", publicou na Alema\u00f1a a obra \"Die Grundlagen des neunzehnten Jahrhunderts\" (Os fundamentos do s\u00e9culo XIX). Esta obra trouxo de volta o mito da raza aria, identific\u00e1ndoa co pobo alem\u00e1n.\nAlfred Rosenberg tam\u00e9n creou obras que reforzaron a teor\u00eda da superioridade racial. Estas foron aproveitadas polo programa pol\u00edtico nazi de cara \u00e1 uni\u00f3n dos alem\u00e1ns utilizando a identificaci\u00f3n dos trazos raciais espec\u00edficos. Como a \"raza alem\u00e1\" estaba bastante mesturada, isto \u00e9, non hab\u00eda unha normalidade de trazos fision\u00f3micos, defin\u00edronse ent\u00f3n \"razas\" inimigas, reforzando desta forma un sentimento de hostilidade e aversi\u00f3n dirixido a persoas e cousas estranxeiras. Deste xeito, os nazis usaron a xenofobia asociada \u00f3 racismo, atribu\u00edndo a individuos e grupos sociais actos de discriminaci\u00f3n para amalgamar o pobo alem\u00e1n contra o que era diferente. A escravizaci\u00f3n dos pobos da Europa oriental e a persecuci\u00f3n \u00f3s xudeus eran as probas pretendidas polos nazis da superioridade da raza aria sobre os demais \u2018\u2018grupos diferentes\u2019\u2018 e raciais.\nO apartheid.\nUnha demostraci\u00f3n vergo\u00f1osa sobre o racismo ocorreu en pleno s\u00e9culo XX, a partir de 1948 en Sur\u00e1frica, cando o apartheid mantivo a poboaci\u00f3n africana so o dominio dun pobo de orixe europea. Este r\u00e9xime pol\u00edtico racista acabou cando por presi\u00f3n mundial se convocaron as primeiras elecci\u00f3ns para un goberno multirracial de transici\u00f3n, en abril de 1994.\nIsrael.\nEn 1975, por presi\u00f3n dos pa\u00edses \u00e1rabes e co apoio dos sovi\u00e9ticos, o sionismo foi considerado unha forma de racismo pola Resoluci\u00f3n 3379 da Asemblea Xeral das Naci\u00f3ns Unidas. Por\u00e9n, en 1991, esa acusaci\u00f3n eliminouse pola Resoluci\u00f3n 4686 da Asemblea Xeral das Naci\u00f3ns Unidas.\nEn 2002, o Parlamento israel\u00ed aprobou unha lei que nega os cidad\u00e1ns de orixe \u00e1rabe do pa\u00eds o dereito de conviviren cos seus c\u00f3nxuxes en caso de contraeren matrimonio con palestinos, pois a estes ser\u00e1 recusada a permisi\u00f3n de residencia no pa\u00eds. A lei foi levada a xu\u00edzo por diversas entidades de dereitos humanos, a\u00ednda que o 15 de maio de 2006 foi confirmada pola \"Suprema Corte de Israel\".\nA Asociaci\u00f3n polos dereitos civ\u00eds no Israel alega un \"plan de pr\u00e1cticas discriminatorias do Israel\", a \"flagrante e sist\u00e9mica discriminaci\u00f3n dos palestinos coa \u00fanica base na s\u00faa orixe nacional ... reminiscencia de pol\u00edticas caracter\u00edsticas do r\u00e9xime do Apartheid.\"\nRacismo e xenofobia.\nMoitas veces o racismo e a xenofobia, malia seren fen\u00f3menos distintos, poden considerarse paralelos e dunha mesma ra\u00edz, isto \u00e9, acontece cando un determinado grupo social comeza a hostilizar a outro por calquera motivo. Esta antipat\u00eda xera un movemento polo que o grupo m\u00e1is poderoso e homox\u00e9neo hostiliza o grupo m\u00e1is feble, ou diferente, pois o segundo non acepta seguir as mesmas regras e principios ditados polo primeiro.\nD\u00eda internacional.\nO \"D\u00eda Internacional pola abolici\u00f3n da discriminaci\u00f3n racial\" \u00e9 o 21 de marzo."}
{"id": "13410", "revid": "98629", "url": "https://gl.wikipedia.org/wiki?curid=13410", "title": "Reino (biolox\u00eda)", "text": "En biolox\u00eda, reino \u00e9 cada unha das grandes subdivisi\u00f3ns en que se consideran distribu\u00eddos os seres naturais, por raz\u00f3n dos seus caracteres com\u00fans.\nFoi Arist\u00f3teles quen deu en facer a primeira clasificaci\u00f3n en Reinos de t\u00f3dalas entidades que se manifestan na Natureza. En base \u00e1s diferenzas entre estas entidades establ\u00e9cese a cl\u00e1sica distinci\u00f3n entre os reinos \"animal\", \"vexetal\" e \"mineral\". Na actualidade, case t\u00f3dalas clasificaci\u00f3ns deixan \u00e1 parte \u00f3s minerais. Isto non simplificou a taxonom\u00eda dos entes naturais, sen\u00f3n que propiciou para os virus unha especie de non clasificaci\u00f3n, xa que non se consideran seres vivos en sentido estrito, a pesar de que \u00abparadoxalmente, todo o mundo quere matalos\u00bb. As\u00ed pois, a primeira subdivisi\u00f3n dos entes da natureza debe distinguir entre seres vivos, virus e minerais. En biolox\u00eda, a clasificaci\u00f3n en reinos c\u00e9ntrase nos seres vivos.\nA seguinte \u00e9 unha comparativa dos sistemas de clasificaci\u00f3n en reinos biol\u00f3xicos m\u00e1is salientables:\nDebido \u00e1 enorme variedade da vida establec\u00e9ronse numerosos niveis de clasificaci\u00f3n denominados tax\u00f3ns. O nivel de Reino era ata hai pouco o nivel superior da clasificaci\u00f3n biol\u00f3xica. Nas clasificaci\u00f3ns modernas o nivel superior \u00e9 o Dominio. Cada un dos Dominios subdiv\u00eddense en Reinos; os Reinos, \u00e1 s\u00faa vez, poden organizarse en Subreinos etc. Os niveis superiores da clasificaci\u00f3n biol\u00f3xica am\u00f3sanse a continuaci\u00f3n (de xeral a concreto, os niveis obrigatorios marc\u00e1ronse con fondo rosa):\nAs diferenzas b\u00e1sicas dos seres vivos danse a nivel molecular (estrutura dos l\u00edpidos, prote\u00ednas e xenoma) e permiten distinguir os dominios Archaea, Bacteria e Eukarya (dende este punto de vista, unha planta e un animal son m\u00e1is semellantes entre si ca unha archaea e unha bacteria). Os dominios Archaea e Bacteria incl\u00faen s\u00f3 organismos unicelulares procariotas (organismos con c\u00e9lulas sen n\u00facleo). O dominio Eukarya incl\u00fae t\u00f3dalas eucariotas (organismos con c\u00e9lulas con n\u00facleo) e comprende numerosos reinos, entre os cales se atopan os protozoos (clasificados en varios reinos), plantas, fungos e animais.\nA continuaci\u00f3n am\u00f3sase a clasificaci\u00f3n en reinos dos seres vivos segundo os \u00faltimos datos moleculares. Os virus clasif\u00edcanse \u00e1 parte."}
{"id": "13413", "revid": "5312", "url": "https://gl.wikipedia.org/wiki?curid=13413", "title": "Centro Democr\u00e1tico y Social", "text": "O Centro Democr\u00e1tico y Social (CDS) foi un partido espa\u00f1ol de centro promovido por Adolfo Su\u00e1rez trala s\u00faa marcha da UCD en xu\u00f1o de 1982 para concorrer \u00e1s elecci\u00f3ns xerais dese mesmo ano, conseguindo s\u00f3 2 escanos. En 1991 Adolfo Su\u00e1rez deixou a presidencia do partido e acabou convert\u00e9ndose nun partido residual que entre 1995 e 2002 mudou a s\u00faa denominaci\u00f3n pola de Uni\u00f3n Centrista.\nEn novembro de 2005 o CDS decidiu integrarse no Partido Popular, un sector descontento con esta decisi\u00f3n constitu\u00edu o Centro Democr\u00e1tico Liberal o 14 de febreiro de 2006 e outro sector alegando defectos de forma refundou o partido en febreiro de 2007."}
{"id": "13414", "revid": "3054", "url": "https://gl.wikipedia.org/wiki?curid=13414", "title": "El Salvador", "text": ""}
{"id": "13416", "revid": "98629", "url": "https://gl.wikipedia.org/wiki?curid=13416", "title": "P\u0101\u1e47ini", "text": "P\u0101\u1e47ini (en devan\u00e1gari \u092a\u093e\u0923\u093f\u0928\u093f), probablemente do s\u00e9culo V a.C., foi un gram\u00e1tico da India antiga c\u00e9lebre por formular os 3\u00a0959 s\u016btras ou regras da morfolox\u00eda do s\u00e1nscrito co\u00f1ecidas polo nome de \"A\u1e63\u1e6d\u0101dhy\u0101y\u012b\", tam\u00e9n chamadas \"P\u0101\u1e47in\u012bya\", e que fican a\u00ednda hoxe como a obra m\u00e1is co\u00f1ecida sobre a gram\u00e1tica desta lingua. \u00c9 considerado como o fundador da literatura e da lingua s\u00e1nscrita.\nGram\u00e1tica de P\u0101\u1e47ini.\nA gram\u00e1tica de P\u0101\u1e47ini \u00e9 fortemente sistem\u00e1tica e t\u00e9cnica. Os conceptos de fonema, de morfema e de ra\u00edz, inherentes \u00e1 s\u00faa concepci\u00f3n anal\u00edtica non ser\u00e1n tidos en consideraci\u00f3n polos ling\u00fcistas occidentais ata dous milenios despois. As regras definidas por P\u0101\u1e47ini te\u00f1en a reputaci\u00f3n de seren perfectas, \u00e9 dicir que describen perfectamente a morfolox\u00eda do s\u00e1nscrito, e son consideradas tan claras que os inform\u00e1ticos as utilizaron para aprenderlles aos ordenadores a comprensi\u00f3n do s\u00e1nscrito. P\u0101\u1e47ini emprega metaregras, transformaci\u00f3ns e a recursividade, as\u00ed como un sistema elaborado de abreviaturas. A forma de Backus-Naur, ou gram\u00e1tica BNF, utilizada para describir as linguaxes de programaci\u00f3n modernas ten similitudes importantes coas regras da gram\u00e1tica de P\u0101\u1e47ini que pode ser tam\u00e9n considerado como un dos pais da inform\u00e1tica.\nNon se co\u00f1ece nada consistente a prop\u00f3sito da s\u00faa vida, nin sequera o s\u00e9culo no que viviu (con certeza despois do s\u00e9culo VII a.C. e antes do s\u00e9culo III a.C.). Segundo a tradici\u00f3n india, P\u0101\u1e47ini nacer\u00eda en Sh\u00e2l\u00e2tula, preto do Indo, hoxe no territorio de Paquist\u00e1n, e vivir\u00eda do 520 ao 460 a.C., durante o per\u00edodo v\u00e9dico tard\u00edo. P\u0101\u1e47ini institu\u00edu algunhas regras especiais, chamadas \"chandasi\" (\u00abnos himnos\u00bb) para dar conta das formas das escrituras v\u00e9dicas ca\u00eddas en desuso na lingua falada do seu tempo, indicando que o s\u00e1nscrito v\u00e9dico era xa un dialecto arcaico, pero a\u00ednda comprens\u00edbel. \nO concepto de \"dharma\" est\u00e1 testemu\u00f1ado na s\u00faa frase de exemplo (4.4.41) \"dharmam carati\", \u00ab el respecta a lei \u00bb. Un indicio importante para a dataci\u00f3n de P\u0101\u1e47ini \u00e9 a ocorrencia do \"yavan-\", \u00ab xonio, grego \u00bb en 4.1.49, onde se discute a formaci\u00f3n da palabra \"yavan\u0101n\u012b\" (\u00ab muller grega \u00bb ou \u00ab escritura grega \u00bb). Non se sabe se o traballo orixinal de P\u0101\u1e47ini era en forma escrita, alg\u00fans pretenden que un traballo de tal complexidade ser\u00eda impos\u00edbel de compilar sen notas escritas. Outros enxergan a posibilidade de que P\u0101\u1e47ini puidese telo composto coa axuda dun grupo de estudantes cuxos traballos lle serviron de caderno de notas. Non obstante, como a escritura aparece na India baixo a s\u00faa forma brahmi no s\u00e9culo V a.C., \u00e9 pos\u00edbel que P\u0101\u1e47ini co\u00f1ecese e utilizase un sistema de escritura."}
{"id": "13418", "revid": "98629", "url": "https://gl.wikipedia.org/wiki?curid=13418", "title": "Madrigal", "text": "O madrigal \u00e9 un x\u00e9nero vocal propio da Italia renacentista, escrito a catro ou m\u00e1is voces, baseado nun poema de alta calidade literaria. C\u00f3mpre diferencialo do madrigal do Trecento. Bas\u00e9ase nun texto libre que non responde ao esquema tradicional retrouso-estrofa, e empreg\u00e1ronse poemas de autores coma Petrarca, Tasso ou Ariosto e a m\u00fasica trata de adaptarse ao sentido do texto, de ser posible frase por frase e palabra por palabra tratando de po\u00f1er en evidencia todo o seu contido descritivo e sentimental.\nDada a liberdade formal da que gozaba, este x\u00e9nero converteuse nun campo experimental da m\u00fasica do XVI influenciando \u00e1 chanson francesa. Podemos falar basicamente de tres per\u00edodos na evoluci\u00f3n do madrigal renacentista:\na) Etapa primitiva (1530-1550). \u00c9 a\u00ednda sinxelo, alterna secci\u00f3ns homof\u00f3nicas e polif\u00f3nicas, escr\u00edbese a catro voces sendo a superior a condutora da melod\u00eda. As partes vocais pod\u00edan ser interpretadas ou dobradas por instrumentos. Salientan as composici\u00f3ns de Jacques Arcadelt e de Philippe Verdelot.\nb) Etapa de esplendor (1550-1580). Est\u00e1 escrito xeralmente a cinco ou seis voces. Hai un claro predominio da polifon\u00eda sobre a homofon\u00eda, introd\u00facese unha maior variedade r\u00edtmica e harm\u00f3nica, as\u00ed coma elementos descritivos de sons da natureza. \u00c9 a etapa de Orlando di Lasso, Palestrina ou Adrian Willaert.\nc) Etapa serodia (1580-1620). De transici\u00f3n cara ao Barroco. Aumenta o virtuosismo e o cromatismo, b\u00fascanse efectos dram\u00e1ticos ou emocionais de grande intensidade. Estes elementos chamaranse \u201cmadrigalismos\u201d. Pertencen a este per\u00edodo as obras de Carlo Gesualdo, Claudio Monteverdi ou Luca Marenzio.\nO madrigal foi moi imitado noutros pa\u00edses europeos, particularmente na Inglaterra do XVI e do XVII por compositores coma William Byrd ou Thomas Morley."}
{"id": "13419", "revid": "6505150", "url": "https://gl.wikipedia.org/wiki?curid=13419", "title": "Rei Artur", "text": "O rei Artur \u00e9 unha importante figura da mitolox\u00eda de Gran Breta\u00f1a orixinada na mitolox\u00eda celta, representa o ideal do cabaleiro na guerra e na paz. \u00c9 o personaxe principal no ciclo de lendas co\u00f1ecido como Materia de Breta\u00f1a. Os investigadores non concordan sobre se realmente existiu, nas m\u00e1is antigas referencias dos textos galeses non se lle d\u00e1 o t\u00edtulo de rei, sen\u00f3n dux bellorum. O seu nome procede de arz (oso) s\u00edmbolo da forza, da estabilidade e da protecci\u00f3n\nA m\u00e1is antiga referencia dun historiador \u00e9 do monxe e historiador gal\u00e9s Nennio, por volta do ano 826, en \"Historia Brittonum\", narrou unha ducia de batallas \u00e9picas de Artur contra dos b\u00e1rbaros (xutos, anglos, sax\u00f3ns...). Segundo Nennio, Artur viviu entre fins do s\u00e9culo V e comezos do s\u00e9culo VI, e datou a s\u00faa morte no ano 542 da man do seu sobri\u00f1o Mordred.\nNo s\u00e9culo X aparece nos \"Annales Cambriae\" que no ano 516 rexistra a vitoria de Artur contra dos sax\u00f3ns e no 537 a s\u00faa morte nunha batalla.\nHistoria.\nO centro desta historia \u00e9 a procura do Santo Graal, aquela copa da que bebera Xes\u00fas na derradeira cea, da que se dic\u00eda que ti\u00f1a poderes m\u00e1xicos curativos e rexenerativos. Esta copa ser\u00eda doada a Xos\u00e9 de Arimatea, e os seus descendentes levar\u00edana a Britania. Merl\u00edn solicitar\u00edalle a Artur que procurara o Santo Graal e este mandou os seus cabaleiros para o encontrar.\nO Artur literario \u00e9 fillo dun rei dunha pequena comarca, Uther Pendragon (en gal\u00e9s, 'Uther fillo do Drag\u00f3n'), quen desexaba a Igrayne, esposa de Gorlois, duque de Cornualla. Uther fai que o mago Merl\u00edn embruxe a muller para que, cando el ingresase aos seus apousentos, ela crese que se trataba do seu esposo. Uther, aproveitando o engano, mant\u00e9n relaci\u00f3ns sexuais con Igrayne, xerando con ela un fillo: Artur. Cando Gorlois morre en combate, os sabios de Cornualla aconsellan a Igraine que case co rei Uther.\nCando o neno nace, o Merl\u00edn c\u00f3lleo e entr\u00e9gallo a sir H\u00e9itor para que o coide e o cr\u00ede como o seu propio fillo, Kay. Igrayne e Gorlois xa tiveran a Morgause (ou Enna), Elaine (ou Blasina) e Morgana (ou Morgian), irm\u00e1s m\u00e1is vellas de Artur. As d\u00faas m\u00e1is vellas casan e a pequena Morgana \u00e9 enviada \u00e1 Illa de \u00c1valon con Merl\u00edn e a Dama do Lago (t\u00eda de Morgana), onde se converter\u00eda en sacerdotisa, maga e, despois, sucesora da Dona. Outras versi\u00f3ns contan que Morgana foi pechada nun convento polo seu novo padrasto, Uther. De a\u00ed, poder\u00eda ter nado o seu odio por Artur.\nAos 16 anos, Artur dir\u00edxese co seu padrastro e o fillo deste a Londres, onde cabaleiros de toda Britania intentan sacar unha espada que est\u00e1 chantada nunha zafra, a cal \u2013\u00e1 s\u00faa vez- estaba prisioneira nun anaco de m\u00e1rmore. A lenda contaba que quen a liberase ser\u00eda o rei de Britania e o encargado de unificar todos os reinos da illa (Uther xa morrera uns poucos anos antes). Infrutuosamente, todos os cabaleiros intentaron tirar a espada, mais \u00e9 Artur -sen ser cabaleiro a\u00ednda- quen logra liberala, e \u00e9lle revelada a s\u00faa verdadeira identidade. Coa resistencia de todos os presentes, \u00e9 proclamado rei; por\u00e9n, aos poucos todos o aceptan e Artur xura impartir xustiza a todos os homes de Inglaterra sen ter en conta a s\u00faa posici\u00f3n social.\nNalgunhas versi\u00f3ns a lendaria espada Excalibur e esta son a mesma, mentres que noutras, Excalibur foille entregada posteriormente pola Dama do Lago. Uns d\u00edas antes Artur consumara o amor conha fermosa rapaza, Morgana, a s\u00faa media irm\u00e1. Cando souberon do que fixeran, Morgana fuxiu e tivo o seu fillo en segredo (ao que lle chamar\u00eda Mordred).\nPouco despois Artur perde a s\u00faa espada durante unha batalla. O mago Merl\u00edn acompa\u00f1ouno a un lago en cuxo fondo hab\u00eda un castelo onde viv\u00eda a feiticeira chamada Viviane, a Dama do Lago. Esta muller gardaba unha espada marabillosa, Excalibur. Artur pediulle a espada, e Viviane regalouolla. Merl\u00edn observou a va\u00ed\u00f1a m\u00e1xica de Excalibur: \"Gardade ben esta va\u00ed\u00f1a\" lle advertiu ao rei, \"pois mentres a levedes non perderedes nada de sangue, mais un d\u00eda chegar\u00e1 unha muller en quen confiades e roubar\u00e1vola.\"\nXa no seu castelo de Camelot, Artur arrod\u00e9ase dos cabaleiros m\u00e1is valentes e honestos: Lanzarote (fillo adoptivo de Viviane), Perceval (fillo de Pellinore), Gawain (fillo do rei Lot e Morgause) e outros, e xunto con eles funda a Orde da Mesa Redonda. Breta\u00f1a goza, ent\u00f3n, de 12 anos de paz. Casa con Xenebra, filla do rei de Cameliard, e foron felices at\u00e9 que Lanzarote chegou a Camelot e se namora da ra\u00ed\u00f1a (nun amor correspondido e secreto)\nOs cabaleiros de Artur, na procura do Santo Graal, combateron en escuras fragas e castelos contra trasnos, drag\u00f3ns e outras bestas, e volv\u00edan a Camelot para contar as s\u00faas aventuras na mesa redonda onde se reun\u00edan.\nArturo contou coa axuda de Merl\u00edn at\u00e9 que este desapareceu xunto coa su amada Viviane e foi pechado por ela nun outeiro oco. A media irm\u00e1 de Artur, Morgana, aproveitou esta desprotecci\u00f3n do rei para roubar a va\u00ed\u00f1a encantada de Excalibur e arrebolala ao mar. Morgana actuou as\u00ed con Artur debido a que o seu irm\u00e1n obrig\u00e1raa a contraer matrimonio co rei Uriens, e porque Xenebra, noutrora a prometida de Artur, expulsara da corte a Guiamor, o amante de Morgana.\nDurante a busca do Santo Graal, todo apuntaba a que Sir Lanzarote \u00eda encontrar o m\u00e1xico obxecto, pero o seu amor pola ra\u00ed\u00f1a non o fixo digno de tal premio. Cando pasou unha noite no castelo de Corbenic, onde viv\u00eda o Rei que custodiaba o Graal, a filla deste rei, Elaine, namorouse de Lanzarote, e mediante a maxia, adquiriu o aspecto de Xenebra para xacer con el. Desta uni\u00f3n nacer\u00eda Galahad, un dos cabaleiros destinado a encontrar o Graal.\nMordred, fillo de Artur e Morgana, irm\u00e1 do Artur (segundo as versi\u00f3ns m\u00e1is antigas, Mordred era fillo de Morgause, unha das t\u00edas de Morgana e Artur), acaba sabendo do idilio entre Xenebra e Lanzarote e den\u00fanciao ante Artur, que se ve obrigado a mandar a s\u00faa esposa para a fogueira, segundo as leis da \u00e9poca. Lanzarote salva a ra\u00ed\u00f1a e foxe con ela a Francia, mais despois vese obrigado a devolverlla ao rei Artur.\nArtur sae en persecuci\u00f3n de Lanzarote e d\u00e9ixalle encargado o reino ao seu fillo Mordred, quen se apodera do trono e tenta seducir a ra\u00ed\u00f1a Xenebra. Ao regreso de Artur, el e os seus cabaleiros deben loitar para recuperar o trono, na Batalla de Camlann. Arturo enfr\u00f3ntase ao seu fillo, a quen atravesa coa s\u00faa lanza. Mais Mordred, antes de morrer, fere fatalmente a Artur, e morren pai e fillo.\nA historia conta que a s\u00faa irm\u00e1 Morgana levou o corpo de Artur nunha barca at\u00e9 as marxes de \u00c1valon, xunto con outras ra\u00ed\u00f1as-fadas m\u00e1is, que puideron ser Igraine, Elaine, a Dama do Lago (\u00e1 call se lle devolve a espada Excalibur), a ra\u00ed\u00f1a de Gales do Norte, a ra\u00ed\u00f1a das Terras Bald\u00edas ou a Ra\u00ed\u00f1a de Al\u00e9nmar. Por\u00e9n, outras versi\u00f3ns soste\u00f1en que foi enterrado xunto a unha pequena ermida nunha fraga, polo que se desco\u00f1ece o seu paradoiro; e outras que o enterraron en Glastonbury. Posteriormente, cando Xenebra morre, Lanzarote sep\u00faltaa xunto \u00e1 tumba do Rei Artur.\nPresenza na cultura galega.\nO rei Artur e os seus cabaleiros \u00e9 un tema destacado da literatura galega desde a Idade Media, recreado por, entre outros, Ram\u00f3n Cabanillas en \"Na noite estrelecida\" e Xos\u00e9 Lu\u00eds M\u00e9ndez Ferr\u00edn en \"Amor de Artur\"."}
{"id": "13420", "revid": "1987", "url": "https://gl.wikipedia.org/wiki?curid=13420", "title": "Roy Acuff", "text": "Roy Claxton Acuff (Maynardville, Tennessee 1903 - 1992) foi un m\u00fasico americano de \"country\".\nRoy comezou xogando de forma semiprofesional ao b\u00e9isbol, pero en 1929 unha insolaci\u00f3n impediu que xogara cos New York Yankees. En 1933 forma o grupo Tennessee Crackerjacks co que participa en programas de radio de Knoxville. En 1934 o grupo pasouse a denominar Crazy Tennesseans, co que en 1936 grava os seus primeiros temas, que axi\u00f1a se converteron en \u00e9xitos, \"Great Speckled Bird\" e \"Wabash Cannonball\". En 1938 o grupo cambia de novo o seu nome para se denominar Smoky Mountain Boys cos que grava temas como \"Night Train to Memphis\", \"Fire Ball Mail\" ou \"Wreck on the Highway\".\nCon Fred Rose funda a s\u00faa propia discogr\u00e1fica en 1942, Acuff-Rose Music Publishing Company, que se converteu na primeira discogr\u00e1fica de m\u00fasica \"country\" do mundo. En 1974 gravou o seu derradeiro sinxelo."}
{"id": "13423", "revid": "107056", "url": "https://gl.wikipedia.org/wiki?curid=13423", "title": "Alabama (grupo musical)", "text": "Alabama \u00e9 un grupo de m\u00fasica country fundado en 1969, a\u00ednda que non gravou ata 1977. Foi o primeiro grupo de country de \u00e9xito nos tempos modernos e grupo musical que conseguiu colocar m\u00e1is singles como n\u00famero un nos Estados Unidos. Na actualidade a banda est\u00e1 formada por Randy Owen (voces, guitarra r\u00edtmica), Teddy Gentry (baixo, coros) e Jeff Cook (guitarra solista, fiddle, teclados). Ata a data levan publicados 22 \u00e1lbums de estudio.\n\u200e== \u00c1lbums =="}
{"id": "13424", "revid": "98629", "url": "https://gl.wikipedia.org/wiki?curid=13424", "title": "Andr\u00e9 Breton", "text": "Andr\u00e9 Breton, nado en Tinchebray o 19 de febreiro de 1896 e finado en Par\u00eds o 28 de setembro de 1966, foi un escritor franc\u00e9s, co\u00f1ecido como o principal impulsor do movemento surrealista.\nTraxectoria.\nDe orixe modesta, comezou a estudar medicina por presi\u00f3ns familiares. Mobilizado en Nantes, durante a primeira guerra mundial, en 1916, co\u00f1eceu a Jacques Vach\u00e9, que exerceu sobre el unha grande influencia, a pesar de escribir unicamente cartas de guerra. Nese ano entrou en contacto co mundo da arte a trav\u00e9s do grupo dada\u00edsta. Durante a guerra traballou en hospitais psiqui\u00e1tricos, onde estudou as obras de Sigmund Freud e os seus experimentos coa escritura autom\u00e1tica (escritura libre de todo control da raz\u00f3n e de preocupaci\u00f3ns est\u00e9ticas ou morais), o que influ\u00edu na s\u00faa formulaci\u00f3n da teor\u00eda surrealista. Converteuse en pioneiro dos movementos antirracionalistas co\u00f1ecidos como dada\u00edsmo e surrealismo. En 1919 Breton fundou con Louis Aragon e Philippe Soupault a revista \"Litt\u00e9rature\" e en 1920 publicou a s\u00faa primeira obra \"Os campos magn\u00e9ticos\", na que exploraba as posibilidades da escritura autom\u00e1tica. O ano seguinte rompeu a relaci\u00f3n con Tristan Tzara, o fundador do dada\u00edsmo, ao que acusaba de conservadorismo.\nEn 1924 escribiu o \"Manifesto surrealista\" e \u00f3 seu redor formouse un grupo composto por Philippe Soupault, Louis Aragon, Paul \u00c9luard, Ren\u00e9 Crevel, Michel Leiris, Robert Desnos ou Benjamin P\u00e9ret, desexosos de chegar \u00f3 \u00abCambiar a vida\u00bb de Rimbaud e \u00abTransformar o mundo\u00bb de Marx. \u00abO surrealismo bas\u00e9ase na crenza na realidade superior de certas formas de asociaci\u00f3n desde\u00f1adas ata a aparici\u00f3n do mesmo e no libre exercicio do pensamento. Tende a destru\u00edr definitivamente t\u00f3dolos restantes mecanismos ps\u00edquicos e a substitu\u00edlos na resoluci\u00f3n dos principais problemas da vida\u00bb. Neste manifesto ademais as\u00e9ntanse as bases do automatismo ps\u00edquico como medio de expresi\u00f3n art\u00edstica que xorde sen a intervenci\u00f3n do intelecto. Moi pronto o movemento ac\u00e9rcase \u00e1 pol\u00edtica e en 1927 Aragon, \u00c9luard e Breton af\u00edlianse \u00f3 Partido Comunista Franc\u00e9s, a\u00ednda que a idea surrealista afastar\u00edase moi pronto do comunismo oficial. En 1928 publica en Par\u00eds \"Le surr\u00e9alisme et la peinture\". Coa publicaci\u00f3n do \"Segundo manifesto surrealista\" (1929) chegou a pol\u00e9mica: Breton, l\u00edder, ou m\u00e1is ben \"papa negro\" do movemento surrealista, concretaba a noci\u00f3n de surrealismo e afirmaba que deb\u00eda cami\u00f1ar xunto \u00e1 revoluci\u00f3n marxista e, xa que logo, excomungou, condenou e expulsou do grupo a todos aqueles que non coincid\u00edan coas s\u00faas ideas; entre os expulsados encontr\u00e1banse Roger Vitrac, Philippe Soupault, Antonin Artaud, Salvador Dal\u00ed ou Robert Desnos. El mesmo ser\u00eda expulsado do Partido en 1933.\nEscribe o libro de poes\u00edas \"A Inmaculada Concepci\u00f3n\" (1930) e \"Os vasos comunicantes\", este xunto \u00f3 tam\u00e9n escritor Paul \u00c9luard (1932).\nA vangarda espa\u00f1ola citouno en revistas como \"Alfar\", \"Grecia\", \"H\u00e9lix\", \"Terramar\", \"Art\" etc. e en 1922, con motivo da exposici\u00f3n de Francis Picabia nas Galer\u00edas Dalmau, estivo en Barcelona. En 1935 visitou Tenerife para asistir \u00e1 Exposici\u00f3n Surrealista organizada pola revista \"Gaceta de Arte\", dirixida por Eduardo Westerdahl, o que supuxo un fito na historia da creaci\u00f3n cultural nas Canarias. Sobre esta experiencia escribiu \"A viaxe a Tenerife\" (1935), ensaio, e o poema \"Le ch\u00e2teau \u00e9toil\u00e9\".\nEn 1934 contraeu matrimonio con Jacqueline Lamba, inspiradora de \"O amor tolo\". Dous anos despois nace a s\u00faa filla Aube. A s\u00faa obra m\u00e1is creativa \u00e9 \"Nadja\", en parte autobiogr\u00e1fica. En 1937 inaugura a galer\u00eda \"Gradiva\" na r\u00faa de Seine, viaxa a M\u00e9xico, onde co\u00f1ece a Trotski, e influ\u00eddo polo trotskismo, redacta unha nova toma de posici\u00f3n, co t\u00edtulo de \"Manifesto por unha arte revolucionaria independente\".\nEn 1941 embarca no Capitaine-Paul-Lemerle cara a Martinica, onde \u00e9 internado nun campo. Liberado baixo fianza chega a Nova York para un exilio que durar\u00e1 cinco anos, e publica os \"Proleg\u00f3menos a un terceiro manifesto ou non\", co\u00f1ecido tam\u00e9n como \"Terceiro manifesto surrealista\". Escribe \"La lanterne sourde\" (A lanterna xorda). Un ano despois funda na cidade estadounidense a revista \"VVV\". \u00c9 al\u00ed onde co\u00f1ecer\u00e1 \u00e1 s\u00faa nova esposa, Elisa.\nVolveu a Par\u00eds en 1946. En 1956 fundou unha nova publicaci\u00f3n, \"Le Surrealisme M\u00eame\", seguindo ata morrer en 1966 animando o grupo surrealista. Pouco antes de falecer, dic\u00edalle a Luis Bu\u00f1uel, \"hoxe ningu\u00e9n se escandaliza, a sociedade atopou maneiras de anular o potencial provocador dunha obra de arte, adoptando ante ela unha actitude de pracer consumista\". Morreu na ma\u00f1\u00e1 do 28 de setembro de 1966, no hospital Lariboisi\u00e8re (Par\u00eds). Foi enterrado no camposanto de Batignolles, a poucos metros da tumba do seu amigo Benjamin P\u00e9ret. A s\u00faa poes\u00eda, recompilada en \"Poemas\" (1948), reflicte a influencia dos poetas Paul Val\u00e9ry e Arthur Rimbaud."}
{"id": "13425", "revid": "1987", "url": "https://gl.wikipedia.org/wiki?curid=13425", "title": "Cr\u00edcket", "text": "O cr\u00edcket \u00e9 un xogo de equipo que se xoga entre dous grupos de once xogadores cada un. Orixinouse, na s\u00faa forma moderna, en Inglaterra no s\u00e9culo XVI e xa a fins do XVIII era o deporte nacional, e \u00e9 popular principalmente nos pa\u00edses pertencentes \u00e1 Commonwealth realiz\u00e1ndose competici\u00f3ns internacionais a partir de mediados do XIX, form\u00e1ndose o International Cricket Council en 1909.\nO cr\u00edcket tal e como o co\u00f1ecemos hoxe orixinouse no sur de Inglaterra. \u00c9 por iso que os lugares onde \u00e9 m\u00e1is benvido e m\u00e1is popular son os pa\u00edses da Comunidade Brit\u00e1nica de Naci\u00f3ns. Nos pa\u00edses do subcontinente indio, como a India e Paquist\u00e1n, ou no Caribe de fala inglesa, \u00e9 un deporte de masas; en pa\u00edses como Gran Breta\u00f1a e Australia, \u00e9 o deporte de ver\u00e1n m\u00e1is importante. O campionato mundial de cr\u00edcket disputase cada 4 anos, en formato ODI, desde 1975. A \u00faltima disputouse no ano 2019 e ga\u00f1ouna Inglaterra. Desde 1973 hai un Campionato Feminino, o \u00faltimo dos cales disputouse en 2022 e ga\u00f1ouno Australia. A complexidade da terminolox\u00eda e a duraci\u00f3n dos partidos (que no caso da modalidade \"Test\", a m\u00e1is alta forma de cr\u00edcket reco\u00f1ecida polo International Cricket Council, pode chegar aos cinco d\u00edas) non favoreceu a s\u00faa popularizaci\u00f3n. \nNalg\u00fans pa\u00edses do sur de Asia, como a India, Paquist\u00e1n, Bangladesh e Sri Lanka, o cr\u00edcket \u00e9 o deporte m\u00e1is popular. Polo n\u00famero de espectadores o cr\u00edcket, en especial na forma \"test cricket\", \u00e9 o segundo deporte m\u00e1is visto logo do f\u00fatbol.\nHistoria.\nO cr\u00edcket \u00e9 un dos moitos xogos na esfera dos \"xogos de bate e pelota\" que basicamente implican golpear unha pelota cun implemento de man; outros incl\u00faen o b\u00e9isbol (que comparte moitas similitudes co cr\u00edcket, ambos os dous pertencentes \u00e1 m\u00e1is espec\u00edfica categor\u00eda de xogos do pau-e-pelota), golf, h\u00f3ckey, tenis, squash, b\u00e1dminton e tenis de mesa. No caso do cr\u00edcket, unha diferenza clave \u00e9 a existencia dunha estrutura de obxectivo s\u00f3lida, o wicket (orixinalmente, crese, unha \"porta de wicket\" a trav\u00e9s da cal se pastoreaban as ovellas), que o bateador debe defender. O historiador do cr\u00edcket Harry Altham identificou tres \"grupos\" de xogos de \"pelota de pau\": o \"grupo de h\u00f3ckey\", no que a pelota se move dun lado a outro entre dous obxectivos (os goles); o \"grupo de golf\", no que a b\u00f3la \u00e9 impulsada cara a un obxectivo indefenso (o buraco); e o \"grupo de cr\u00edquet\", no que \"a pelota se dirixe a unha marca (o portillo) e af\u00e1stase dela\". \nEn xeral, crese que o cr\u00edcket se orixinou como un xogo de nenos nos condados do sueste de Inglaterra, nalg\u00fan momento durante o per\u00edodo medieval. Tam\u00e9n se te\u00f1en datos dun deporte similar, chamado \"creag\", que practicaba o pr\u00edncipe Edward de Nawenden en 1300. A\u00ednda que hai afirmaci\u00f3ns de datas anteriores, a referencia definitiva m\u00e1is temper\u00e1 ao cr\u00edcket que se xoga prov\u00e9n da evidencia presentada nun caso xudicial en Guildford o luns 17 de xaneiro de 1597 (calendario xuliano; equivalente ao 30 de xaneiro de 1598 no calendario gregoriano). O caso refer\u00edase \u00e1 propiedade dunha determinada parcela de terra e o tribunal escoitou o testemu\u00f1o dun forense de 59 anos, John Derrick, quen deu testemu\u00f1o de que: \nDada a idade de Derrick, foi aproximadamente medio s\u00e9culo antes cando estaba na escola, polo que \u00e9 seguro que se xogaba ao cr\u00edcket c. 1550 por nenos en Surrey. A opini\u00f3n de que orixinalmente era un xogo de nenos vese reforzada polo dicionario ingl\u00e9s-franc\u00e9s de 1611 de Randle Cotgrave no que definiu o substantivo \"crosse\" como \"o bast\u00f3n torcido co que os nenos xogan ao cricket\" e a forma verbal \"crosser\", \"como para xogar ao cr\u00edcket.\nUnha posible orixe para o nome do deporte \u00e9 a palabra en ingl\u00e9s antigo \"cryce\" (ou \"cricc\" ) que significa muleta ou bast\u00f3n. No Dicionario de Samuel Johnson , derivou o cr\u00edcket de \"cryce, Saxon, un pau\". En franc\u00e9s antigo a palabra \"cr\u00edquet\" parece significar unha especie de garrote ou pau. Dadas as fortes conexi\u00f3ns comerciais medievais entre o sueste de Inglaterra e o condado de Flandres cando este \u00faltimo pertenc\u00eda ao ducado de Borgo\u00f1a (en uso en Flandres nese momento) \"krick\" (-e), que significa un pau (ladr\u00f3n). Outra posible fonte \u00e9 a palabra en neerland\u00e9s medio \" krickstoel \" , o que significa un tallo baixo utilizado durante moito tempo para axeonllarse na igrexa e que se asemellaba ao portillo longo e baixo con dous tocos que se usaba nos primeiros tempos do cr\u00edcket. Segundo Heiner Gillmeister, un experto en idiomas europeos da Universidade de Bonn, \"cricket\" der\u00edvase da frase en neerland\u00e9s medio para h\u00f3ckey, \"met de (krik ket) sen\" (\u00e9 dicir, \"coa persecuci\u00f3n do pau\"). Gillmeister suxeriu que non s\u00f3 o nome, sen\u00f3n tam\u00e9n o deporte en si pode ser de orixe flamenga.\nOutra frecuente reivindicaci\u00f3n foi a influencia flamenga. Paul Campbell, profesor do Departamento de Ingl\u00e9s e Teatro da Australian National University de Camberra, descubriu un poema que data de 1533, atribu\u00eddo a John Skelton, un co\u00f1ecido poeta e dramaturgo da \u00e9poca, que \u00e9 a primeira referencia co\u00f1ecida ao xogo do cr\u00edcket. Nel, Skelton ref\u00edrese aos flamengos como os reis dos \"crekettes\", os paus curvados que utilizaban os pastores e utilizaban os tecedores para golpear unha b\u00f3la.\nPor 1550 xa se xogaba nalgunhas escolas e m\u00e1is tarde, no s\u00e9culo XVII, o cr\u00edcket expandiuse polo sur de Inglaterra onde se xogaban partidos organizados con 11 xogadores por lado. A fins do s\u00e9culo XVIII xa era o deporte nacional do pa\u00eds. Coa creaci\u00f3n do Marylebone Cricket Club (MCC) fix\u00e1ronse as regras e supervisouse o xogo ata 1959. M\u00e1is tarde fix\u00e9ronse alg\u00fans cambios e realizouse a primeira Copa do Mundo en 1975. Hoxe \u00e9 un xogo extremadamente popular nos pa\u00edses que o adoptaron.\nCr\u00edcket ingl\u00e9s nos s\u00e9culos XVIII e XIX.\nO xogo experimentou un gran desenvolvemento no s\u00e9culo XVIII para converterse no deporte nacional de Inglaterra. O seu \u00e9xito foi apoiado pola doble necesidade do patrocinio e das apostas. O cr\u00edcket era prominente en Londres xa en 1707 e, a mediados de s\u00e9culo, grandes multitudes acud\u00edan en masa aos partidos no Artillery Ground en Finsbury. A modalidade dun s\u00f3 wicket atraeu a grandes multitudes e apostas, e a s\u00faa popularidade alcanzou o seu punto \u00e1lxido na tempada de 1748. As pelotas experimentaron unha evoluci\u00f3n ao redor de 1760 cando os xogadores de pelota comezaron a lanzar a pelota no canto de rodala ou rozala cara ao bateador. Isto provocou unha revoluci\u00f3n no dese\u00f1o do bate porque, para lidar coa pelota que rebota, era necesario introducir o moderno bate recto en lugar da antiga forma de \"pau de h\u00f3ckey\". \nO Hambledon Club fundouse na d\u00e9cada de 1760 e, durante os seguintes vinte anos ata a formaci\u00f3n de Marylebone Cricket Club (MCC) e a apertura do Lord's Old Ground en 1787, Hambledon foi tanto o club m\u00e1is grande do xogo como o seu punto focal. MCC converteuse rapidamente no club principal do deporte e o custodio das Leis do Cr\u00edcket. As novas leis introducidas na \u00faltima parte do s\u00e9culo XVIII inclu\u00edan o wicket de tres tocos e a perna antes do wicket (lbw).\nNo s\u00e9culo XIX, os birlos debaixo do brazo foron substitu\u00eddos primeiro polos birlos redondos e despois polos birlos sobre o brazo. Ambos os desenvolvementos foron controvertidos. A organizaci\u00f3n do xogo a nivel de condado levou \u00e1 creaci\u00f3n dos clubs do condado, comezando con Sussex en 1839. En decembro de 1889, os oito clubs principais do condado formaron o Campionato do condado oficial, que comezou en 1890.\nO xogador m\u00e1is famoso do s\u00e9culo XIX foi W.G. Grace, quen iniciou a s\u00faa longa e influente carreira en 1865. Foi especialmente durante a carreira de Grace cando a distinci\u00f3n entre afeccionados e profesionais volveuse borrosa pola existencia de xogadores como el que eran nominalmente afeccionados pero, en termos do seu beneficio econ\u00f3mico, profesional de facto. Dic\u00edase que o propio Grace recibira m\u00e1is di\u00f1eiro por xogar ao cr\u00edcket que calquera outro profesional. \nAs d\u00faas \u00faltimas d\u00e9cadas antes da primeira guerra mundial denomin\u00e1ronse a \"Idade de ouro do cr\u00edquet\". \u00c9 un nome nost\u00e1lxico impulsado polo sentido colectivo de perda resultante da guerra, pero o per\u00edodo produciu alg\u00fans grandes xogadores e partidos memorables, especialmente a medida que se desenvolveu a competencia organizada a nivel de condado.\nO cr\u00edcket conv\u00e9rtese en deporte internacional.\n.En 1844, o primeiro partido internacional da historia tivo lugar entre o que eran esencialmente equipos de club, dos Estados Unidos e do Canad\u00e1, en Toronto; Canad\u00e1 ga\u00f1ou. En 1859, un equipo de xogadores ingleses viaxou a Am\u00e9rica do Norte na s\u00faa primeira xira ao estranxeiro. Mentres tanto, o Imperio Brit\u00e1nico contribu\u00edra decisivamente a difundir o xogo no estranxeiro e, a mediados do s\u00e9culo XIX, xa estaba ben establecido en Australia, o Caribe, a India brit\u00e1nica (que incl\u00fae os actuais Paquist\u00e1n e Bangladesh), Nova Zelandia, Am\u00e9rica do Norte e Sur\u00e1frica. \nEn 1862, un equipo ingl\u00e9s realizou a primeira xira por Australia. O primeiro equipo australiano que viaxou ao estranxeiro estaba formado por aborixes stockmen (gandeiro) que realizaron unha xira por Inglaterra en 1868.\nEn 1876-77, un equipo de Inglaterra participou, contra Australia no Melbourne Cricket Ground no que se reco\u00f1eceu retrospectivamente como o primeiro partido de proba da historia. A rivalidade entre Inglaterra e Australia deu orixe a The Ashes en 1882, e esta seguiu sendo a competici\u00f3n m\u00e1is famosa do cr\u00edcket a proba. O cr\u00edcket de proba comezou a expandirse en 1888-89, cando Sur\u00e1frica xogou contra Inglaterra.\nO cr\u00edcket no mundo no s\u00e9culo XX.\n.Os anos de entreguerras estiveron dominados por Australia con Don Bradman, estatisticamente como o mellor bateador de cr\u00edcket de todos os tempos. O cr\u00edcket de proba continuou expand\u00edndose durante o s\u00e9culo XX coa incorporaci\u00f3n das Indias Occidentais (1928), Nova Zelandia (1930) e India (1932) antes da segunda guerra mundial e logo Paquist\u00e1n (1952), Sri Lanka (1982), Zimbabue (1992), Bangladesh (2000), Irlanda e Afganist\u00e1n (ambas as d\u00faas en 2018) na posguerra. O equipo de Sur\u00e1frica foi vetado do cr\u00edcket internacional desde 1970 a 1992 como parte do boicot do apartheid.\nAscenso do cr\u00edcket dun so d\u00eda.\nO cr\u00edcket entrou nunha nova era en 1963 cando os condados ingleses introduciron a variante do cr\u00edcket dun so d\u00eda. Como se produciu unha boa demanda, o cr\u00edcket dun so d\u00eda fixose lucrativo e o n\u00famero de partidos aumentou. O primeiro Limited Overs International xogouse en 1971 e o International Cricket Council (ICC), vendo o seu potencial, organizou a primeira Copa Mundial de Cr\u00edcket en 1975. No s\u00e9culo XXI, unha nova modalidade do cr\u00edcket dun so d\u00eda, o Twenty20, tivo un impacto inmediato. O 22 de xu\u00f1o de 2017, Afganist\u00e1n e Irlanda convert\u00e9ronse nos membros de pleno dereito 11\u00ba e 12\u00ba do ICC, o que lles permitiu xogar no Test cr\u00edcket.\nRegras e xogo.\nNo cr\u00edcket, as regras do xogo especif\u00edcanse nun c\u00f3digo chamado \"As Leis do Cr\u00edcket\" (en diante, \"as Leis\") que ten un \u00e1mbito global. Hai 42 Leis (sempre escritas con \"L\" mai\u00fascula). A primeira versi\u00f3n co\u00f1ecida do c\u00f3digo redactouse en 1744 e, desde 1788, \u00e9 propiedade e est\u00e1 en posesi\u00f3n do seu custodio, o Marylebone Cricket Club (MCC) de Londres.\nZona de xogo.\nO cr\u00edcket \u00e9 un xogo de bate e pelota que se xoga nun campo de cr\u00edcket (ver imaxe \u00e1 dereita) entre dous equipos de once xogadores cada un. O campo adoita ser de forma circular ou ovalada e o bordo da \u00e1rea de xogo est\u00e1 marcado por un l\u00edmite, que pode ser un valado, parte das bancadas, unha corda, unha li\u00f1a pintada ou un combinaci\u00f3n destes; o l\u00edmite deber\u00e1 estar marcado se \u00e9 posible en toda a s\u00faa lonxitude.\nNo centro aproximado do campo hai un pitch rectangular (v\u00e9xase a imaxe, abaixo) no que se coloca unha diana de madeira chamada wicket en cada extremo; as wickets col\u00f3canse a 22 iardas (20 m) de distancia. O terreo de xogo \u00e9 unha superficie plana 10 p\u00e9s (3,0 m) de ancho, con herba moi curta que tende a desgastarse a medida que avanza o partido (o cr\u00edquet tam\u00e9n pode xogarse sobre superficies artificiais, en particular sobre esteiras). Cada wicket est\u00e1 formado por tres stumps de madeira coroados por d\u00faas bails.\nComo se ilustra arriba, o terreo de xogo est\u00e1 marcado en cada extremo con catro li\u00f1as pintadas de branco: un bowling crease, un popping crease e dous return creases. Os tres paus al\u00ed\u00f1anse no centro do bowling crease, que mide 2,5 metros de longo. O popping crease deb\u00faxase catro p\u00e9s por diante do bowling crease e paralelo a el; a\u00ednda que se debuxa como unha li\u00f1a de doce p\u00e9s (seis p\u00e9s a cada lado do wicket), \u00e9, de feito, de lonxitude ilimitada. Os return creases tr\u00e1zanse perpendicularmente ao popping crease, de forma que se crucen cos extremos do bowling crease; cada eturn creaseo tr\u00e1zase como unha li\u00f1a de oito p\u00e9s, de forma que se estenda catro p\u00e9s por detr\u00e1s do bowling crease, pero, de feito, a s\u00faa lonxitude tam\u00e9n \u00e9 ilimitada.\nEstrutura do xogo e peche.\nAntes de que comece un partido, os capit\u00e1ns dos equipos (que tam\u00e9n son xogadores) lanzan unha moeda para decidir que equipo batear\u00e1 primeiro e, xa que logo, realizar\u00e1 a primeira entrada. Entrada \u00e9 o termo utilizado para cada fase do partido. En cada entrada, un equipo batea, intentando marcar carreiras, mentres que o outro equipo xoga e bota a pelota, intentando restrinxir a puntuaci\u00f3n e expulsar aos bateadores. Cando rematan as primeiras entradas, os equipos cambian de papeis; pode haber de d\u00faas a catro entradas dependendo do tipo de partido. Un partido con catro entradas programadas x\u00f3gase durante tres ou cinco d\u00edas; un partido con d\u00faas entradas programadas adoita completarse nun s\u00f3 d\u00eda Durante unha entrada, os once membros do equipo de campo saen ao campo, pero normalmente s\u00f3 dous membros do equipo de bateo est\u00e1n no campo nun momento dado. A excepci\u00f3n a isto \u00e9 se un bateador ten alg\u00fan tipo de enfermidade ou lesi\u00f3n que restrinxa a s\u00faa capacidade para correr, neste caso ao bateador perm\u00edteselle un corredor que pode correr entre os wickets cando o bateador anota unha ou varias carreiras, a\u00ednda que isto non se aplica no cricket internacional. A orde dos bateadores adoita anunciarse xusto antes do partido, pero pode variar.\nO obxectivo principal de cada equipo \u00e9 anotar m\u00e1is carreiras que os seus opo\u00f1entes, pero, nalgunhas modalidades de cr\u00edquet, tam\u00e9n \u00e9 necesario eliminar a todos os bateadores rivais na s\u00faa \u00faltima entrada para ga\u00f1ar o partido, que, pola contra, ser\u00eda empate.. Se o equipo que batea en \u00faltimo lugar perde por anotar menos carreiras que os seus opo\u00f1entes, dise que perdeu \" por \"n\" carreiras\" (onde \"n\" \u00e9 a diferenza entre o n\u00famero total de carreiras anotadas polos equipos). Se o equipo que batea en \u00faltimo lugar marca suficientes carreiras para ga\u00f1ar, dise que ga\u00f1ou \" por \"n\" wickets\", onde \"n\" \u00e9 o n\u00famero de wickets que quedan por caer. Por exemplo, un equipo que supera o total dos seus opo\u00f1entes perdendo seis wickets (\u00e9 dicir, seis dos seus bateadores foron eliminados) ga\u00f1ou o partido \"por catro wickets\"..\nNun xogo de d\u00faas entradas, o total combinado das primeiras e segundas entradas dun equipo pode ser menor que o total das primeiras entradas do outro equipo. Nese caso, dise que o equipo con maior puntuaci\u00f3n \"ga\u00f1ou por unha entrada e 'n' carreiras\", e non necesita batear de novo: 'n' \u00e9 a diferenza entre as puntuaci\u00f3ns totais dos dous equipos. . Se o \u00faltimo equipo que batea est\u00e1 f\u00f3ra e ambos os equipos marcaron o mesmo n\u00famero de carreiras, ent\u00f3n o partido ser\u00e1 un empate; Este resultado \u00e9 bastante raro nos partidos de d\u00faas entradas, con s\u00f3 62 casos en partidos de primeira clase desde o primeiro caso co\u00f1ecido en 1741 ata xaneiro de 2017. Na forma tradicional do xogo, se o tempo asignado para o partido expira antes de que calquera dos equipos poida ga\u00f1ar, ent\u00f3n o partido decl\u00e1rase empate.\nSe o partido ten unha soa entrada por bando, normalmente apl\u00edcase un n\u00famero m\u00e1ximo de overs a cada entrada. Este tipo de partido denom\u00ednase \"overs limitados\" ou partido de \"un d\u00eda\", e ga\u00f1a o equipo que anota m\u00e1is carreiras, independentemente do n\u00famero de wickets perdidos, de modo que non se pode producir un empate. Nalg\u00fans casos, os empates desfanse facendo que cada equipo batee durante unha entrada dunha volta co\u00f1ecida como Super Over; p\u00f3dense xogar Super Overs posteriores se o primeiro Super Over termina en empate. Se este tipo de partido interr\u00f3mpese temporalmente debido ao mal tempo, a mi\u00fado util\u00edzase unha complexa f\u00f3rmula matem\u00e1tica, co\u00f1ecida como m\u00e9todo Duckworth-Lewis-Stern en honra aos seus creadores, para recalcular unha nova puntuaci\u00f3n obxectivo (n\u00famero de carreiras necesarias para ga\u00f1ar). Un partido dun d\u00eda tam\u00e9n pode declararse \"sen resultado\" se calquera dos dous equipos lanzou menos overs dos previamente acordados, en circunstancias que fan imposible a continuaci\u00f3n normal do xogo; por exemplo, tempo h\u00famido.\nDin\u00e1mica do xogo.\nX\u00f3gase nun campo de herba, de tama\u00f1o e forma variable pero o normal \u00e9 que sexa oval e te\u00f1a un di\u00e1metro de entre 137 e 150 metros, o seu per\u00edmetro co\u00f1\u00e9cese como \"boundary\" (fronteira), claramente marcado habitualmente con pintura, cordas ou incluso conos nos partidos de afeccionados. Antes do partido comezar os dous capit\u00e1ns lanzan unha moeda a cara ou cruz para decidir quen batea ou quen lanza primeiro. O capit\u00e1n que ga\u00f1a a cara ou cruz fai a s\u00faa decisi\u00f3n segundo consideraci\u00f3ns t\u00e1cticas que te\u00f1en en conta o campo e o tempo que vai. A acci\u00f3n principal desenv\u00f3lvese nunha \u00e1rea especialmente preparada do campo que xeralmente est\u00e1 no seu centro, denom\u00ednase \"pitch\". A cada lado do pitch a vinte metros sit\u00faanse os \"wickets\" que \u00e9 cara onde debe tirar o lanzador e que defende un bateador. Un partido div\u00eddese en entradas (\"innings\"), nunha entrada, un equipo batea, mentres o outro lanza a b\u00f3la (\"bowling\") e garda o campo (\"field\"). O equipo bateador \u00e9 o que anota as carreiras. Os bateadores xogan por parellas, un nun extremo da cancha, dende onde se batea (\"striker end\"), e o outro dende onde se lanza a b\u00f3la. O bateador que se atopa nese momento no \"striker end\" debe batear a b\u00f3la o m\u00e1is lonxe posible para que lles dea tempo, a \u00e1mbolos dous bateadores, correr ao outro extremo antes de que se devolva a b\u00f3la. O obxectivo \u00faltimo de cada equipo \u00e9 eliminar os 10 wickets adversarios, ou se isto \u00e9 imposible anotar m\u00e1is carreiras que o seu rival.\nNos encontros profesionais hai 15 persoas no campo mentres se xoga o partido, d\u00faas son os \u00e1rbitros (\"umpire\"), que regulan toda a actividade no campo de xogo, o equipo que debe marcar os puntos disp\u00f3n de dous xogadores, os bateadores, o que fai fronte ao lanzamento denom\u00ednase \"striker\", os seus postos p\u00f3dense intercambiar; o equipo contrario conta con once xogadores, un \u00e9 o lanzador, outro o \"wicket-keeper\" e os outros nove son os xogadores de campo (\"fielders\").\nO bate.\nSegundo o regulamento o bate ten que estar feito de madeira (tipicamente de salgueiro branco) ag\u00e1s o seu mango, que pode ser de cana e madeira. A s\u00faa lonxitude non poder\u00e1 exceder os 965\u00a0mm cunha largura m\u00e1xima de 108\u00a0mm. Non est\u00e1 estipulado o seu peso, a\u00ednda que adoita ser de 1,1 a 1,4\u00a0kg.\nA pelota.\nA pelota de cr\u00edcket \u00e9 maciza e de tama\u00f1o similar \u00e1 de tenis. Pos\u00fae un n\u00facleo de cortiza recuberto por varias capas de corda, e sobre estas d\u00faas pezas semiesf\u00e9ricas de pel curtida unidas por unha tira do mesmo material, cosida a elas a man.\nTipos de encontros.\nUn partido de cr\u00edcket pode consistir nunha ou d\u00faas entradas por equipo. Os partidos de d\u00faas entradas disp\u00fatanse en varios d\u00edas, tres ou catro para competici\u00f3ns de primeira clase (as ligas nacionais como o County Championship en Inglaterra ou o State Championship en Nova Zelandia) e cinco para un partido internacional (Test Match). Se transcorrido ese tempo non se completaron as catro entradas o partido acaba en empate. Cada d\u00eda x\u00f3ganse seis horas repartidas en tres sesi\u00f3ns de d\u00faas horas (aproximadamente 30 \"overs\" por sesi\u00f3n), cun descanso de 40 minutos para a comida (\"lunch\") e outro de 20 minutos para a merenda (\"tea\"). Cada equipo xoga alternativamente d\u00faas entradas, ag\u00e1s que o equipo que batea en segundo lugar non logre situarse a menos de 200 carreiras do seu rival (150 en partidos de catro d\u00edas), caso no que ent\u00f3n o capit\u00e1n contrario pode forzar que batee as d\u00faas entradas seguidas (\"follow on\"). Os equipos visten de branco, a pelota \u00e9 de cor vermello granate e os partidos non se disputan baixo luz artificial.\nOs partidos dunha entrada disp\u00fatanse nun s\u00f3 d\u00eda e est\u00e1n limitados a un certo n\u00famero de \"overs\". Actualmente os partidos internacionais dun d\u00eda (One-Day Internationals ou ODI) est\u00e1n limitados a 50 \"overs\" por equipo. Este sistema de partido \u00e9 o que se empregar para disputar a Copa do Mundo. As competici\u00f3ns dom\u00e9sticas var\u00edan entre 40 e 50, mentres que se est\u00e1 a introducir unha nova modalidade de 20 \"overs\" con moito \u00e9xito en competici\u00f3ns dom\u00e9sticas. As ODI poden disputarse con luz artificial e os equipos poden vestir de cores; a pelota \u00e9 branca.\nOs pa\u00edses declarados con categor\u00eda suficiente para xogar partidos test pola International Cricket Council son: Inglaterra, Australia, Sur\u00e1frica, Nova Zelandia, Antillas (Antiga e Barbuda, Barbados, Dominica, Granada, G\u00fciana, Saint Kitts e Nevis, San Vicente e as Granadinas, Santa Luc\u00eda, Trinidad e Tobago e Xamaica), a India, Paquist\u00e1n, Sri Lanka, Bangladesh, Afganist\u00e1n e Cimbabue.\nC\u00f3mpre salientar que estes encontros adoitan reunir unha gran cantidade de afeccionados, aproxim\u00e1ndose a unhas cifras de m\u00e1is de 50\u00a0000 espectadores."}
{"id": "13426", "revid": "23204", "url": "https://gl.wikipedia.org/wiki?curid=13426", "title": "Theodor Adorno", "text": "Theodor Ludwig Wiesengrund Adorno, nado en Frankfurt o 11 de setembro de 1903 e finado en Visp o 6 de agosto de 1969, foi un soci\u00f3logo, fil\u00f3sofo, music\u00f3logo e compositor alem\u00e1n de orixe xud\u00eda-asquenac\u00ed por li\u00f1a paterna. Membro da Escola de Frankfurt xunto a Max Horkheimer, Walter Benjamin, Herbert Marcuse, J\u00fcrgen Habermas e outros.\nTraxectoria.\nEstudou na Universidade de Frankfurt, e 1933 incorporouse ao Instituto de Investigaci\u00f3ns Sociais de Frankfurt, de inspiraci\u00f3n marxista, a\u00ednda que axi\u00f1a tivo de deixar o pa\u00eds, fuxindo do nazismo. Estabeleceuse en Nova York, onde en colaboraci\u00f3n con Max Horkheimer publica \"A dial\u00e9ctica da ilustraci\u00f3n\" (\"Dialektik der Aufkl\u00e4rung\") (1947), no que pon en d\u00fabida a viabilidade de calquera proxecto emancipador, ao describir as contradici\u00f3ns internas da raz\u00f3n."}
{"id": "13428", "revid": "1987", "url": "https://gl.wikipedia.org/wiki?curid=13428", "title": "Wifredo Lam", "text": "Wifredo \u00d3scar de la Concepci\u00f3n Lam y Castilla, co\u00f1ecido como Wilfredo Lam, nado en Sagua la Grande en 1902 e finado en Par\u00eds en 1982, foi un pintor, escultor e ceramista cubano.\nTraxectoria.\nFillo de chin\u00e9s e afrocubana, a s\u00faa familia mudouse para A Habana en 1916, onde ingresou na Escola de Belas Artes. En 1923 trasl\u00e1dase a Madrid para estudar con Fernando \u00c1lvarez de Sotomayor. A partir de 1930 comeza a se notar a influencia do surrealismo na s\u00faa obra, as\u00ed como de Henry Matisse e Joaqu\u00edn Torres-Garc\u00eda. En 1938 marchou a Par\u00eds, onde entrou en contacto con Pablo Picasso."}
{"id": "13429", "revid": "5863", "url": "https://gl.wikipedia.org/wiki?curid=13429", "title": "Fairchild Republic A-10 Thunderbolt II", "text": "O Fairchild-Republic A-10 Thunderbolt II, co\u00f1ecido tam\u00e9n como Warthog, \u00e9 o primeiro avi\u00f3n de combate norteamericano constru\u00eddo especialmente para dar soporte a\u00e9reo \u00e1s forzas terrestres, \u00e9 un avi\u00f3n sinxelo, s\u00f3lido e eficaz. O prototipo realizou o primeiro voo o 10 de maio de 1972, os primeiros avi\u00f3ns destin\u00e1ronse \u00e1 base militar a\u00e9rea de Davis-Monthan en Arizona en outubro de 1975.\nAs forzas a\u00e9reas non acolleron con entusiasmo os A-10 Thunderbolt II, xa que apostaban polos bombardeiros de grande altitude e os F-15 e F-16, e prefer\u00edan o apoio a\u00e9reo de helic\u00f3pteros. O A-10 Thunderbolt II estaba pensado para misi\u00f3ns lentas de baixa altitude as que se poder\u00edan dar contra tanques sovi\u00e9ticos na Europa Oriental.\nO A-10 est\u00e1 dese\u00f1ado en torno ao GAU-8 Avenger, un potente can\u00f3n autom\u00e1tico que forma o principal armamento do aparato. O casco do avi\u00f3n incorpora uns 540\u00a0kg de blindaxe e o seu dese\u00f1o est\u00e1 pensado para dar prioridade \u00e1 supervivencia do avi\u00f3n, coas medidas de protecci\u00f3n necesarias para permitir \u00e1 aeronave permanecer no aire incluso despois de sufrir danos significativos.\nParticipou en operaci\u00f3ns de combate na Guerra do Golfo, nos conflitos de Bosnia e Kosovo, na Guerra de Afganist\u00e1n e na Guerra de Iraq. Despois de ser modernizado en varias ocasi\u00f3ns, est\u00e1 previsto que o A-10 non sexa substitu\u00eddo polo novo F-35 Lightning II ata o ano 2028 ou incluso despois."}
{"id": "13431", "revid": "85894", "url": "https://gl.wikipedia.org/wiki?curid=13431", "title": "Vlasta Burian", "text": "Josef Vlastimil Burian, co\u00f1ecido como Vlasta Burian, nado en Liberec o 9 de abril de 1891 e finado en Praga o 31 de xaneiro de 1962, foi un actor e cantante checo."}
{"id": "13433", "revid": "23204", "url": "https://gl.wikipedia.org/wiki?curid=13433", "title": "Helsinqui", "text": "Helsinqui (en fin\u00e9s: ', en sueco: ') cuns 628.000 habitantes, \u00e9 a capital da Rep\u00fablica de Finlandia e a maior cidade. Est\u00e1 situada na costa sur do mesmo pa\u00eds, \u00e1 beira do Golfo de Finlandia. Foi fundada no 1550 polos suecos. En 1809 pasou a mans rusas, ata 1917, data da independencia do pa\u00eds.\nDatos xerais.\nEn 1952 foi sede ol\u00edmpica dos Xogos de ver\u00e1n, dos que sa\u00edu reforzada no panorama deportivo mundial. No agosto de 2005 acolleu o Campionato Mundial de Atletismo. Como atracci\u00f3n tur\u00edstica at\u00f3pase a catedral de Uspenski (1868), dese\u00f1ada por Alexander Gornostayev, de grande valor art\u00edstico. Tam\u00e9n \u00e9 digna de ver o conxunto neocl\u00e1sico da Praza do Senado, na parte antiga da cidade.\nEn 2000 foi elixida Cidade Europea da Cultura, e celebrou o seu 450\u00ba aniversario.\nDemograf\u00eda.\nA seguinte t\u00e1boa mostra a evoluci\u00f3n da poboaci\u00f3n da capital finlandesa dende 1980."}
{"id": "13434", "revid": "98629", "url": "https://gl.wikipedia.org/wiki?curid=13434", "title": "Logograma", "text": "Un logograma (do grego \u03bb\u03cc\u03b3\u03bf\u03c2, \u00ab palabra \u00bb e \u03b3\u03c1\u03ac\u03bc\u03bc\u03b1, \u00ab car\u00e1cter, letra \u00bb) \u00e9 un grafema \u00fanico que denota un lema completo e non soamente unha parte dos seus fonemas. Na maior\u00eda dos casos nada indica, nun logograma, o seu significante (como debe ser pronunciado). Noutros termos, \u00e9 un signo \u00fanico escrito que representa unha palabra completa, con independencia da lingua.\nUn logograma que denota un elemento abstracto da realidade (como unha noci\u00f3n, un morfema ou un lema) \u00e9 un ideograma. O que representa directamente, debux\u00e1ndoo, un elemento concreto da realidade \u00e9 un pictograma. \"Logograma\" non debe ser confundido con \"logotipo\".\nLogogramas habituais das linguas occidentais.\nAs linguas occidentais con alfabeto latino te\u00f1en unha parte moi escasa de logogramas na s\u00faa escritura. Por\u00e9n, entre os logogramas empregados, alg\u00fans son de uso moi corrente.\n\u00c9 o caso das cifras chamadas \u00ab \u00e1rabes \u00bb, por exemplo. En efecto, se collemos o logograma \"1\", este corresponde en cada lingua a un significante diferente. Dado que estas cifras se empregan case en todo o mundo, o n\u00famero de significantes que \"1\" pode representar \u00e9 moi importante:\nAdemais, na serie de logogramas como \"10\", \"1\" xa non se le \"un\", \"one\" etc. sen\u00f3n que o conxunto se le, na mesma orde, \"dez\", \"dix\", \"ten\", \"diez\", \u0639\u064e\u0634\u0652\u0631\u064e\u0629 \"\u02bfa\u0161ra\u02b0\", \"j\u016b\" etc.\n\u00c1 parte das cifras, hai outros logogramas co\u00f1ecidos:\nOs logogramas te\u00f1en a caracter\u00edstica de permitiren unha grande intercomprensi\u00f3n escrita: un prezo escrito por un polaco ser\u00e1 comprens\u00edbel a un vasco sen que este poida necesariamente pronuncialo en polaco.\nSinogramas.\nAdemais, os sinogramas (e tam\u00e9n os \"kanji\" e os \"hanja\") bas\u00e9anse principalmente sobre o sistema logogr\u00e1fico: a intercomprensi\u00f3n escrita permanece pos\u00edbel, en graos diversos, entre locutores de linguas moi diferentes como o xapon\u00e9s ou o mandar\u00edn. Un chin\u00e9s ha ler, por exemplo, o car\u00e1cter \u8c93 \"m\u0101o\" mentres que para un xapon\u00e9s representar\u00e1 \"neko\". Os dous han comprender \u00ab gato \u00bb. Conc\u00edbese ademais que unha escritura logogr\u00e1fica implica un gran n\u00famero de grafemas diferentes para representar todos os lemas do l\u00e9xico (por outra banda \u00e9 falso pensar que a cada lema lle corresponde un car\u00e1cter \u00fanico, ver sinograma).\nA principal dificultade destas escrituras \u00e9 que fronte a un car\u00e1cter desco\u00f1ecido, e segundo a s\u00faa complexidade, un lector pode non ser capaz de adivi\u00f1ar o seu senso, a pronunciaci\u00f3n, mesmo \u00e1mbolos dous, mentres que cun alfabeto \u00e9 pos\u00edbel, a trav\u00e9s dun n\u00famero limitado de signos, descifrar a pronunciaci\u00f3n da maior\u00eda das palabras dunha lingua e ligar a s\u00faa graf\u00eda a un significante, que pode chamar polo significado.\nPor exemplo, non hai que aprender especificamente a ler e escribir a palabra francesa \"chat\" (gato) para sabelo pronunciar. En todo caso, a \u00fanica dificultade reside no co\u00f1ecemento ou non do feito de que a consoante final \u00e9 muda: todo franc\u00f3fono pode ler /\u0283a/ (ou /\u0283at/, por error) e ligar estes sons ao significado correcto.\nPara os chineses, pero tam\u00e9n para os xaponeses e os coreanos, a deduci\u00f3n do significante e do significado de \u8c93 vese facilitada polo feito de que a parte dereita se corresponde \u00e1 onomatopea do berro do gato e a parte esquerda \u00e1 clave que representa un animal con poutas. Por\u00e9n, a parte fon\u00e9tica deste ideo-fonograma lese \"mi\u00e1o\" e non \"m\u0101o\" e a clave s\u00f3 de maneira xeral indica que se trata dun animal con poutas, que son moi numerosos. Ser\u00eda xa que logo esaxerado afirmar que tanto o significante como o significado se deducen \u00ab naturalmente \u00bb da lectura."}
{"id": "13435", "revid": "22570", "url": "https://gl.wikipedia.org/wiki?curid=13435", "title": "Ideograma", "text": "Un ideograma \u00e9 un s\u00edmbolo gr\u00e1fico que representa unha palabra ou unha idea utilizado nalgunhas linguas vivas (como o chin\u00e9s e o xapon\u00e9s) ou antigas (como os xerogl\u00edficos do antigo Exipto). Op\u00f3\u00f1ense aos pictogramas. Ver o artigo sobre os logogramas.\nSinogramas.\nContrariamente \u00e1 idea xeral, non todos os sinogramas son ideogramas, nada m\u00e1is incerto: os ideogramas s\u00f3 representan unha pequena parte dos sinogramas, sendo a categor\u00eda m\u00e1is numerosa a representada polos ideo-fonogramas, especie de xerogl\u00edfico que leva unha indicaci\u00f3n fon\u00e9tica e outra sem\u00e1ntica.\nPor exemplo, na seguinte palabra, que significa China, ou sexa \"zh\u014dng gu\u00f3\"\u00a0,\no primeiro sinograma (\"zh\u014dng\") \u00e9 un ideograma que simboliza o medio (cf. O Imperio do Medio) mentres que o segundo (\"gu\u00f3\", \u00ab pa\u00eds \u00bb) \u00e9 un ideo-fonograma composto dun radical fon\u00e9tico, \u6216 (para o final \"-uo\"), e un \"\u00edndice\" visual para o senso, \u56d7 (para a idea de zona limitada no espazo).\nXer\u00f3glifos.\nA\u00ednda que os xerogl\u00edficos te\u00f1an case todos unha orixe pictogr\u00e1fica, alg\u00fans son ideogramas. Sexa como for, a maior\u00eda se empregaba como car\u00e1cter fon\u00e9tico ou simb\u00f3lico. Coa simplificaci\u00f3n dos xerogl\u00edficos lineais, e sobre todo, o paso ao hier\u00e1tico, os caracteres perden definitivamente o seu valor figurativo."}
{"id": "13436", "revid": "15490", "url": "https://gl.wikipedia.org/wiki?curid=13436", "title": "Pictograma", "text": "Un pictograma \u00e9 un signo que representa esquematicamente un s\u00edmbolo, obxecto real ou figura.\n\u00c9 o nome co que se denomina os signos dos sistemas alfab\u00e9ticos baseados en debuxos significativos.\nNa actualidade \u00e9 entendido como un signo claro e esquem\u00e1tico que sintetiza unha mensaxe superando a barreira da linguaxe; co obxectivo de informar, e as\u00ed se usa nos sinais de tr\u00e1fico.\nValen para se orientar no espazo real ou en Internet.\nOs pictogramas son moi empregados nos mapas xeogr\u00e1ficos."}
{"id": "13437", "revid": "98629", "url": "https://gl.wikipedia.org/wiki?curid=13437", "title": "Max Weber", "text": "Maximilian Weber, nado o 21 de abril de 1864 en Erfurt e finado o 14 de xu\u00f1o de 1920 en M\u00fanic, foi un economista e soci\u00f3logo alem\u00e1n, considerado un dos fundadores do estudo moderno antipositivista, da sociolox\u00eda e da administraci\u00f3n p\u00fablica.\nA pesar de ser reco\u00f1ecido como un dos pais da sociolox\u00eda, xunto con Karl Marx, Auguste Comte e \u00c9mile Durkheim, Weber nunca se viu a si mesmo como soci\u00f3logo, sen\u00f3n como historiador; para el, a sociolox\u00eda e a historia eran d\u00faas empresas converxentes. Con todo, sobre o final da s\u00faa vida en 1920, escribiu nunha carta ao economista Robert Liefmann: \"Se me convert\u00edn finalmente en soci\u00f3logo (porque tal \u00e9 oficialmente a mi\u00f1a profesi\u00f3n), \u00e9 sobre todo para exorcizar a pantasma a\u00ednda viva dos conceptos colectivos (...)\".\nOs seus traballos m\u00e1is importantes relaci\u00f3nanse coa sociolox\u00eda da relixi\u00f3n e o goberno, pero tam\u00e9n escribiu moito no campo da econom\u00eda. A s\u00faa obra m\u00e1is reco\u00f1ecida \u00e9 o ensaio \"Die protestantische Ethik und der 'Geist' des Kapitalismus\" (en galego, \"A \u00e9tica protestante e o esp\u00edrito do capitalismo\"), que foi o inicio dun traballo sobre a sociolox\u00eda da relixi\u00f3n. Pero a recompilaci\u00f3n \"Wirtschaft und Gesellschaft\" (en galego, \"Econom\u00eda e sociedade\"), publicada postumamente entre 1921 e 1922, \u00e9 a suma m\u00e1is completa e sistem\u00e1tica das s\u00faas ideas e conceptos. \nWeber argumentou que a relixi\u00f3n foi un dos aspectos m\u00e1is importantes que influ\u00edron no desenvolvemento das culturas occidental e oriental. Noutras das s\u00faas obras famosas, \" Wissenschaft als Beruf\" (en galego, \"A ciencia como vocaci\u00f3n\"), e \"Politik als Beruf\" (en galego, \"A pol\u00edtica como vocaci\u00f3n\"), Weber definiu o Estado como unha entidade que ostenta o monopolio da violencia e os medios de coacci\u00f3n, unha definici\u00f3n que foi fundamental no estudo da ciencia pol\u00edtica moderna en Occidente.\nTraxector\u00eda.\nOs comezos.\nMax Weber naceu en Erfurt, Turinxia, en Alema\u00f1a, sendo o maior de sete fillos de Max Weber (pai), xurista e pol\u00edtico destacado do Partido Liberal Nacional na \u00e9poca de Bismarck e funcionario protestante, e da s\u00faa esposa Helene, unha calvinista moderada. Un dos seus irm\u00e1ns, Alfred Weber, tam\u00e9n foi soci\u00f3logo e economista.\nDebido \u00e1 vida p\u00fablica do seu pai, Weber creceu nun ambiente familiar inmerso na pol\u00edtica, e o seu fogar recibiu a visita de prominentes acad\u00e9micos e figuras p\u00fablicas. Ao mesmo tempo, Weber demostrou ser intelectualmente precoz. O agasallo de Nadal que lles fixo aos seus pais en 1876, cando contaba con trece anos, resultou ser un par de ensaios hist\u00f3ricos, titulados \"Sobre o curso da historia alem\u00e1, con referencias especiais \u00e1 posici\u00f3n do emperador e o papa\" e \"Sobre o per\u00edodo do Imperio romano desde Constantino \u00e1 migraci\u00f3n das naci\u00f3ns\". Parec\u00eda xa claro ent\u00f3n que Weber \u00eda adicarse \u00e1s ciencias sociais. \u00c1 idade de catorce anos escribiu cartas cheas de referencias a Homero, Virxilio, Cicer\u00f3n e Tito Livio, e antes de ingresar na universidade xa posu\u00eda un extenso co\u00f1ecemento sobre Goethe, Spinoza, Kant e Schopenhauer.\nEstudos.\nWeber estudou nas universidades de Heidelberg, Berl\u00edn e Gotinga, interes\u00e1ndose especialmente polo dereito, a historia e a econom\u00eda.\nEn 1882, Weber ingresou na Universidade de Heidelberg como estudante de dereito. Incorporouse \u00e1 fraternidade do seu pai e escolleu o campo das leis do mesmo xeito que el. \u00c1 parte destes estudos, tomou clases de econom\u00eda e estudou historia medieval. Tivo por profesores, entre outros, ao seu t\u00edo, o historiador liberal alem\u00e1n Hermann Baumgarten, autor de d\u00faas voluminosas obras sobre historia espa\u00f1ola antiga e moderna e fillo e neto de pastores protestantes. Adicionalmente, Weber realizou extensas lecturas sobre temas teol\u00f3xicos.\nDe maneira intermitente serviu no ex\u00e9rcito alem\u00e1n en Estrasburgo e, no outono de 1884, regresou a casa dos seus pais para estudar na Universidade de Berl\u00edn. O seguintes oito anos Weber viviu en casa dos seus pais, primeiro como estudante, logo como axudante nas cortes de Berl\u00edn e finalmente como docente na universidade. A s\u00faa residencia en casa dos seus pais foi interrompida unicamente por un semestre de estudo na Universidade de Gotinga e por curtos per\u00edodos ocasionais de adestramento militar adicional. En 1886 Weber aprobou os exames de \"Referendar\", que lle permit\u00edan exercer como avogado.\nA finais da d\u00e9cada de 1880, Weber profundou os seus estudos de historia. Obtivo o doutoramento en leis en 1889, cunha tese sobre historia legal titulada \"A historia das organizaci\u00f3ns medievais de negocios\". Dous anos despois, Weber completou o seu \"Habilitationsschrift\" coa tese sobre \"A historia agraria romana e a s\u00faa significaci\u00f3n para a lei p\u00fablica e privada\". Habilit\u00e1ndose -xa pod\u00eda exercer como \"Privatdozent\"- Weber estaba cualificado en Alema\u00f1a para obter un cargo como profesor universitario.\nCarreira acad\u00e9mica.\nDurante o tempo transcorrido entre a conclusi\u00f3n da s\u00faa tese doutoral e o momento en que foi habilitado como profesor, Weber comezou a interesarse en pol\u00edtica social contempor\u00e1nea. En 1888, uniuse \u00e1 Verein f\u00fcr Socialpolitik, para ent\u00f3n nova Asociaci\u00f3n Profesional de Economistas Alem\u00e1ns. Esta asociaci\u00f3n, afiliada \u00e1 escola hist\u00f3rica, consideraba que a achega principal da econom\u00eda era a soluci\u00f3n dos problemas sociais de maior impacto durante a \u00e9poca, e foi pioneira no uso de estudos estat\u00edsticos a grande escala na an\u00e1lise econ\u00f3mica. En 1890 a Verein creou un programa de investigaci\u00f3n para examinar \u00aba cuesti\u00f3n polaca\u00bb, termo usado para referirse ao fluxo de traballadores agr\u00edcolas estranxeiros cara a Alema\u00f1a oriental, mentres os seus traballadores locais migraban \u00e1s cidades en proceso acelerado de industrializaci\u00f3n. Weber foi posto a cargo deste estudo e redactou unha parte considerable dos seus resultados. O informe final foi eloxiado amplamente como un excelente traballo de investigaci\u00f3n emp\u00edrica, cimentando a reputaci\u00f3n de Weber como experto en econom\u00eda agraria.\nWeber obtivo un \u00e9xito acad\u00e9mico considerable na d\u00e9cada dos anos 1890. En 1893, casou cunha curm\u00e1 afastada chamada Marianne Schnitger, quen posteriormente se converter\u00eda en feminista e escritora por dereito propio, ademais de volverse un factor decisivo na recompilaci\u00f3n e publicaci\u00f3n de traballos pouco co\u00f1ecidos de Weber posterior \u00e1 s\u00faa morte en 1920. En 1894 a parella mudouse a Friburgo, onde Weber foi nomeado profesor de econom\u00eda na Universidade de Friburgo, cargo que posteriormente continuar\u00e1 ao trasladarse \u00e1 Universidade de Heidelberg en 1897. Ese mesmo ano morreu o seu pai, dous meses despois de que ambos sostivesen unha discusi\u00f3n moi forte, respecto da cal nunca tiveron a oportunidade de facer as paces. A partir de ent\u00f3n, Weber v\u00f3lvese cada vez m\u00e1is propenso ao nerviosismo e ao insomnio, o cal dificulta a s\u00faa capacidade de dar clases e cumprir coas s\u00faas tarefas como profesor. Polo tanto, viuse obrigado a diminu\u00edr e eventualmente deter o seu traballo acad\u00e9mico, deixando o seu \u00faltimo curso, no outono de 1899, sen rematar. Despois de meses nun sanatorio durante o ver\u00e1n e outono de 1900, Weber e a s\u00faa esposa Marianne viaxaron a Italia a finais dese ano, para non regresar at\u00e9 abril de 1902.\nDespois da s\u00faa inmensa produtividade nos temper\u00e1ns anos 1890, Weber non publicou un s\u00f3 ensaio entre comezos de 1898 e finais de 1902, e finalmente renuncia ao seu cargo de profesor no outono de 1903. Con todo, continuou traballando como profesor privado, axudado por unha herdanza obtida en 1907.\nO mesmo ano da s\u00faa renuncia ao cargo de profesor, Weber acepta o cargo de editor asociado do Arquivo de Ciencias Sociais e Benestar Social xunto aos seus colegas Edgar Jaff\u00e9 e Werner Sombart. En 1904, visitou os Estados Unidos e participou no Congreso das Artes e as Ciencias, que se realizou xunto \u00e1 Exposici\u00f3n Universal de San Lu\u00eds. En 1904, comezan a aparecer nesta publicaci\u00f3n o que ser\u00edan os principais traballos de Weber, sendo en 1905 cando se publica o seu ensaio \"Die protestantische Ethik und der 'Geist' des Kapitalismus\" (en galego, \"A \u00e9tica protestante e o esp\u00edrito do capitalismo\"), o cal se converteu no seu traballo m\u00e1is popular e sentou as bases para o seu traballo futuro sobre o impacto da cultura e a relixi\u00f3n no desenvolvemento dos sistemas econ\u00f3micos. A importancia do ensaio \u00e9 tal, que resultou ser o \u00fanico dos seus escritos que foi publicado como un libro mentres el viviu.\nEn 1912, Weber tentou organizar un partido pol\u00edtico de esquerda que combinase social-dem\u00f3cratas e liberais, pero o seu intento fracasou debido ao medo que moitos liberais sent\u00edan cara aos ideais -que consideraban revolucionarios- dos social-dem\u00f3cratas.\nDurante a Primeira guerra mundial, Weber serviu por un tempo como director dos hospitais do ex\u00e9rcito en Heidelberg. Entre 1915 e 1916 formou parte de grupos que tentaban manter o control alem\u00e1n en B\u00e9lxica e Polonia despois da guerra. As opini\u00f3ns de Weber sobre a guerra, e tam\u00e9n sobre a expansi\u00f3n do imperio alem\u00e1n, cambiaron durante estes anos. En 1918, foi membro do consello de obreiros e soldados de Heidelberg. O mesmo ano converteuse en consultor da Comisi\u00f3n do Armisticio Alem\u00e1n para o Tratado de Versalles e a comisi\u00f3n asignoulle o borrador da Constituci\u00f3n de Weimar. Weber tem\u00eda intensamente unha revoluci\u00f3n comunista en Alema\u00f1a e decant\u00e1base a favor de inserir o artigo 48 na constituci\u00f3n. Posteriormente, este artigo ser\u00e1 aproveitado de modo oportunista por Adolf Hitler para declarar a lei marcial e as\u00ed obter potestades de ditador.\nA partir de 1918, Weber retomou a docencia, primeiro na Universidade de Viena e logo, en 1919, na Universidade de M\u00fanic. En M\u00fanic, foi director do primeiro instituto de sociolox\u00eda creado nunha universidade alem\u00e1, a\u00ednda cando xamais exerceu unha c\u00e1tedra de sociolox\u00eda ao longo da s\u00faa vida.\nMax Weber morreu de pneumon\u00eda en M\u00fanic o 14 de xu\u00f1o de 1920. Debe destacarse que moitos dos traballos que son famosos agora, foron reunidos, revisados e publicados postumamente. Luminarias da sociolox\u00eda, como Talcott Parsons e Charles Wright Mills fixeron interpretaci\u00f3ns significativas dos traballos de Weber.\nWeber e a pol\u00edtica alem\u00e1 (Formas de Goberno).\nEn 1890 Weber escribiu unha serie de artigos de prensa titulados \"Parlamento e Goberno nunha Alema\u00f1a reconstru\u00edda\". Estes artigos esix\u00edan reformas democr\u00e1ticas na Constituci\u00f3n do Imperio alem\u00e1n de 1871.\nWeber argumentou que os problemas pol\u00edticos de Alema\u00f1a deb\u00edanse esencialmente a un problema de liderado. Otto von Bismarck creara unha constituci\u00f3n que preservaba o seu propio poder, pero inhabilitaba a outro l\u00edder poderoso para sucedelo. En xaneiro de 1919, Weber era un membro fundador do Partido Democr\u00e1tico Alem\u00e1n.\nPola s\u00faa paradoxal utilizaci\u00f3n nas medidas socializantes tanto da socialdemocracia como do nacionalsocialismo, as contribuci\u00f3ns do liberalismo de Max Weber \u00e1 pol\u00edtica alem\u00e1 seguen sendo suxeito de controversia.\nWeber deixou a pol\u00edtica debido aos conflitos coa dereita en 1919 e 1920, cando moitos colegas e estudantes desprez\u00e1rono pola posici\u00f3n de centro-esquerda asumida durante a revoluci\u00f3n alem\u00e1 de 1918 e 1919. En efecto, houbo estudantes de dereita que chegaron a realizar protestas fronte \u00e1 s\u00faa casa.\nWeber avogaba pola democracia como unha ferramenta para elixir l\u00edderes fortes; v\u00eda \u00e1 democracia como unha forma de liderado carism\u00e1tico onde a \"demagoxia impu\u00f1a o seu desexo sobre as masas\". Por esta raz\u00f3n, a esquerda europea \u00e9 moi cr\u00edtica con Weber, por \"preparar o terreo intelectual para a posici\u00f3n de liderado de Adolf Hitler, a\u00ednda que non intencionadamente.\nO firme anticomunismo de Weber e o reclamo insistente por unha pol\u00edtica agresiva de imperialismo alem\u00e1n ga\u00f1oulle a cr\u00edtica da maior\u00eda dos marxistas alem\u00e1ns. Weber desilusionou a\u00ednda m\u00e1is \u00e1 esquerda cando un dos seus estudantes, Carl Schmitt (1888-1985), desenvolveu o concepto de \u00abEstado total\u00bb. As cartas persoais e profesionais de Weber mostran un desgusto considerable polo antisemitismo dos seus d\u00edas, polo que, tomando ademais en consideraci\u00f3n o car\u00e1cter antiliberal do corporativismo de Estado e o totalitarismo de partido \u00fanico, ser\u00eda dubidoso que Weber tivese a convicci\u00f3n de apoiar aos nazis, como si fixeron o citado Schmitt, Oswald Spengler e Werner Sombart.\nNos Estados Unidos as pol\u00edticas de Weber son menos co\u00f1ecidas. Os seus apoloxistas mante\u00f1en que a distinci\u00f3n que fac\u00eda Weber entre a pol\u00edtica (evaluativa por definici\u00f3n) e ciencia (con \u00abvalor-neutral\u00bb) protex\u00eda as s\u00faas teor\u00edas sociol\u00f3xicas da \u00e1spera \"realpolitik\" das s\u00faas convicci\u00f3ns persoais.\nPensamento.\nWeber aplicou a investigaci\u00f3n sociol\u00f3xica a diversos campos: pol\u00edtica, dereito, econom\u00eda, m\u00fasica e relixi\u00f3n. Xunto con Karl Marx, Vilfredo Pareto, Ferdinand T\u00f6nnies e \u00c9mile Durkheim, Weber foi un dos fundadores da sociolox\u00eda moderna. Mentres Pareto e Durkheim traballaron na tradici\u00f3n positivista seguindo os postulados de Auguste Comte, Weber creou e traballou nunha tradici\u00f3n antipositivista, idealista e hermen\u00e9utica, igual que Werner Sombart, o seu amigo e nese momento o representante m\u00e1is c\u00e9lebre da sociolox\u00eda alem\u00e1. Estes traballos iniciaron a revoluci\u00f3n antipositivista nas ciencias sociais, que marcou a diferenza entre estas e as ciencias naturais, especialmente debido \u00e1s acci\u00f3ns sociais dos homes. Os primeiros traballos de Weber estaban relacionados coa sociolox\u00eda industrial, pero son m\u00e1is co\u00f1ecidos os seus \u00faltimos traballos sobre a sociolox\u00eda da relixi\u00f3n e a sociolox\u00eda do goberno.\nSociolox\u00eda da relixi\u00f3n.\nA obra de Weber sobre sociolox\u00eda da relixi\u00f3n \u00e1brese co ensaio \"Die protestantische Ethik und der 'Geist' des Kapitalismus\" (en galego, \"A \u00e9tica protestante e o esp\u00edrito do capitalismo\") e contin\u00faa con \"A relixi\u00f3n en China: confucianismo e tao\u00edsmo\", \"A relixi\u00f3n de India: a sociolox\u00eda do hindu\u00edsmo e budismo\" e \"Xuda\u00edsmo antigo\". O seu traballo sobre outras relixi\u00f3ns foi interrompido pola s\u00faa morte en 1920, quedando pendente a continuaci\u00f3n dos estudos sobre xuda\u00edsmo antigo co estudo dos salmos, o libro de Xacob, o Talmud, cristianismo primitivo e islam.\nAs s\u00faas tres ideas principais sobre a relixi\u00f3n eran: o efecto das ideas relixiosas nas actividades econ\u00f3micas, a relaci\u00f3n entre estratificaci\u00f3n social e ideas relixiosas, e as caracter\u00edsticas singulares da civilizaci\u00f3n occidental.\nO seu obxectivo era atopar raz\u00f3ns que xustificaran a diferenza entre o proceso de desenvolvemento das culturas Occidental e Oriental. Na an\u00e1lise dos seus descubrimentos, mantivo que as ideas relixiosas puritanas (e m\u00e1is amplamente, cristi\u00e1s) tiveran un impacto importante no desenvolvemento do sistema econ\u00f3mico de Europa e os Estados Unidos, pero destacou que esas non eran as \u00fanicas causas do desenvolvemento. Entre outras causas que mencionou Weber atopamos o racionalismo na procura cient\u00edfica, mesturar observaci\u00f3n con matem\u00e1tica, estudo sistem\u00e1tico e xurisprudencia, sistematizaci\u00f3n racional da administraci\u00f3n gobernamental, e empresa econ\u00f3mica. Ao final, o estudo da sociolox\u00eda da relixi\u00f3n, de acordo con Weber, apenas exploraba unha fase da emancipaci\u00f3n da maxia, ese \u00abdesencantamento do mundo\u00bb que el atribu\u00eda como un aspecto distintivo importante da cultura occidental.\nSociolox\u00eda das pol\u00edticas e goberno.\nDentro da sociolox\u00eda das pol\u00edticas e goberno, o ensaio m\u00e1is significativo de Weber \u00e9 probablemente \"Politik als Beruf\" (en galego, \"A pol\u00edtica como vocaci\u00f3n\"). Nel, Weber revela a definici\u00f3n de Estado que se converteu tan importante no pensamento social occidental: o Estado \u00e9 a entidade que reclama o monopolio sobre o lex\u00edtimo uso da forza f\u00edsica. A pol\u00edtica d\u00e9bese entender como calquera actividade \u00e1 que pode dedicarse o Estado para influ\u00edr sobre a distribuci\u00f3n relativa de forza. A pol\u00edtica, xa que logo, der\u00edvase do poder. Un pol\u00edtico non debe ser un home da \u00ab\u00e9tica cristi\u00e1 verdadeira\u00bb, \u00e9 dicir, a de ofrecer a outra fazula. Algu\u00e9n partidario de tal \u00e9tica deber\u00eda ser considerado como un santo, xa que son unicamente os santos, segundo Weber, os que a seguen apropiadamente. O reino pol\u00edtico non \u00e9 un reino de santos. Un pol\u00edtico ten que abrazar a \u00e9tica do fin \u00faltimo e a da responsabilidade, e debe sentir paix\u00f3n pola s\u00faa advocaci\u00f3n e ser capaz de distanciarse el mesmo da materia dos seus esforzos (os gobernados).\nWeber distingu\u00eda tres tipos puros de liderado pol\u00edtico, dominaci\u00f3n e autoridade: dominaci\u00f3n carism\u00e1tica (familiar e relixiosa), dominaci\u00f3n tradicional (patriarcas, patrimonialismo, feudalismo), e dominaci\u00f3n legal (lei e Estado moderno, burocracia). Segundo o seu punto de vista, cada relaci\u00f3n hist\u00f3rica entre gobernantes e gobernados cont\u00e9n elementos que poden ser analizados en base a esta distinci\u00f3n tripartita. Ademais, afirma que a inestabilidade da autoridade carism\u00e1tica inevitablemente leva \u00e1 forza a \u00abrutinizarse\u00bb nunha forma m\u00e1is estruturada de autoridade. Do mesmo xeito, asegura que nun tipo puro de regra tradicional, unha resistencia ao mestre suficiente pode levar a unha revoluci\u00f3n tradicional. Por iso, alude a un movemento inevitable cara a unha estrutura racional-legal da autoridade, utilizando unha estrutura burocr\u00e1tica. As\u00ed, esta teor\u00eda pode ser vista en ocasi\u00f3ns como unha parte da teor\u00eda social evolucionista. Esta enlaza co seu concepto m\u00e1is amplo de racionalizaci\u00f3n suxerindo a inevitabilidade dun movemento nesta direcci\u00f3n.\nWeber \u00e9 tam\u00e9n co\u00f1ecido polo seu estudo da burocratizaci\u00f3n da sociedade, os modos racionais nos que as organizaci\u00f3ns sociais aplican as caracter\u00edsticas dun tipo ideal de burocracia. Moitos aspectos da administraci\u00f3n p\u00fablica moderna volven a el, e un servizo civil cl\u00e1sico e organizado xer\u00e1rquicamente do tipo continental \u00e9 denominado \"servizo civil weberiano\", a\u00ednda que isto \u00e9 s\u00f3 un tipo ideal de administraci\u00f3n p\u00fablica e goberno descrito na s\u00faa obra magna \"Wirtschaft und Gesellschaft\" (en galego, \"Econom\u00eda e sociedade\"), e un que non lle gustaba especialmente, xa que o consideraba unicamente eficiente e exitoso. No seu traballo, Weber fai unha descrici\u00f3n, que se volveu famosa, da racionalizaci\u00f3n (da que a burocratizaci\u00f3n \u00e9 unha parte) como un cambio desde unha organizaci\u00f3n e acci\u00f3n orientada a valores (autoridade tradicional e autoridade carism\u00e1tica) a unha organizaci\u00f3n e acci\u00f3n orientada a obxectivos (autoridade racional-legal). O resultado, de acordo a Weber, \u00e9 unha \u00abnoite polar de escuridade xeada\u00bb, na que a racionalizaci\u00f3n crecente da vida humana atrapa aos individuos nunha gaiola de ferro de control racional, baseada en regras. Os estudos sobre a burocracia de Weber conduc\u00edronno tam\u00e9n \u00e1 s\u00faa an\u00e1lise -correcto, pois resultar\u00eda as\u00ed- de que o socialismo en Rusia levar\u00eda, debido \u00e1 abolici\u00f3n do libre mercado e os seus mecanismos, a unha sobreburocratizaci\u00f3n (evidente, por exemplo, na econom\u00eda da escaseza) m\u00e1is que a un afastamento fulminante do Estado (como Karl Marx predixera que suceder\u00eda nunha sociedade comunista).\nEconom\u00eda.\nA\u00ednda que reco\u00f1ecido hoxe en d\u00eda como un dos fundadores da sociolox\u00eda moderna, tam\u00e9n tivo un papel importante no campo da econom\u00eda.\nDesde o punto de vista dos economistas, Weber \u00e9 o representante da escola de econom\u00eda alem\u00e1 hist\u00f3rica m\u00e1is nova. As s\u00faas contribuci\u00f3ns m\u00e1is valoradas neste campo \u00e9 o seu traballo \"Die protestantische Ethik und der 'Geist' des Kapitalismus\". Tr\u00e1tase dun ensaio sobre as diferenzas entre as relixi\u00f3ns e a riqueza relativa dos seus seguidores. O traballo de Weber \u00e9 paralelo ao tratado de Werner Sombart sobre o mesmo fen\u00f3meno, que con todo atribu\u00eda o auxe do capitalismo ao xuda\u00edsmo. Outra contribuci\u00f3n de Weber \u00e1 econom\u00eda (as\u00ed como \u00e1s ciencias sociais en xeral) \u00e9 o seu traballo na metodolox\u00eda: as s\u00faas teor\u00edas de \"Verstehen\" (co\u00f1ecido como comprensi\u00f3n ou sociolox\u00eda interpretativa) e de antipositivismo (sociolox\u00eda humanista).\nA doutrina da sociolox\u00eda interpretativa \u00e9 ben co\u00f1ecida e debatida dada a s\u00faa controversia. Esta tese asegura que a investigaci\u00f3n social, econ\u00f3mica e hist\u00f3rica non pode nunca ser totalmente indutiva ou descritiva xa que un debe sempre aproximarse a ela cun aparello conceptual. Este aparello foi identificado por Weber como \"tipo ideal\". Bas\u00e9ase no seguinte: un tipo ideal f\u00f3rmase a partir de caracter\u00edsticas e elementos de certos fen\u00f3menos dados, pero non tenta corresponderse con todas as caracter\u00edsticas dun caso particular. \u00c9 interesante comparalo co concepto de Ferdinand T\u00f6nnies de \"tipo normal\".\nWeber concedeu que o emprego de tipos ideais era unha abstracci\u00f3n, pero afirmaba que con todo era esencial se un pretend\u00eda entender calquera fen\u00f3meno social particular, xa que, a diferenza dos fen\u00f3menos f\u00edsicos, eles involucran comportamentos humanos que deben ser interpretados por tipos ideais. Isto, xunto coa s\u00faa argumentaci\u00f3n antipositivista, pode ser visto como a xustificaci\u00f3n metodol\u00f3xica para a asunci\u00f3n do \"home econ\u00f3mico racional\" (\"Homo economicus\").\nMax Weber formulou unha teor\u00eda de tres compo\u00f1entes de estratificaci\u00f3n, cuxos compo\u00f1entes conceptuais son unha clase social, un status e un partido pol\u00edtico.\nA clase social bas\u00e9ase na relaci\u00f3n co mercado determinada economicamente (nivel econ\u00f3mico). O status bas\u00e9ase en calidades non econ\u00f3micas, como a honra, o prestixio ou a crenza relixiosa. O partido fai referencia \u00e1s afiliaci\u00f3ns de car\u00e1cter pol\u00edtico.\nEstas tres dimensi\u00f3ns te\u00f1en consecuencias no que Weber denominou \u00aboportunidades vitais\u00bb.\nWeber fixo m\u00faltiples contribuci\u00f3ns \u00e1 econom\u00eda, inclu\u00edndo unha historia econ\u00f3mica da sociedade agraria romana; ou un traballo sobre os roles duais do idealismo e o materialismo na historia do capitalismo no seu \"Wirtschaft und Gesellschaft\", que presenta as s\u00faas cr\u00edticas ou revisi\u00f3ns dalg\u00fans aspectos do marxismo. Finalmente, a s\u00faa \"Historia econ\u00f3mica xeral\" \u00e9, quizais, o seu maior logro na investigaci\u00f3n emp\u00edrica.\nObras.\nO seus traballos m\u00e1is importantes c\u00e9ntranse na sociolox\u00eda da relixi\u00f3n e no goberno, mais tam\u00e9n escribiu moito sobre econom\u00eda.\nA s\u00faa obra m\u00e1is importante \u00e9 \"A \u00e9tica protestante e o esp\u00edrito do capitalismo\". Weber argumentou que a relixi\u00f3n fora unha das raz\u00f3ns m\u00e1is importantes que influ\u00edu na diferenciaci\u00f3n de Occidente e de Oriente. Noutra das s\u00faas obras m\u00e1is co\u00f1ecidas \"Politik als Beruf\", Weber definiu o Estado como unha entidade que pos\u00fae o monopolio do uso lex\u00edtimo da forza, esta teor\u00eda co\u00f1eceuse posteriormente como Tese de Weber. Tam\u00e9n \u00e9 de destacar o seu estudo da burocratizaci\u00f3n da sociedade, no que describe a burocratizaci\u00f3n como o cambio dunha organizaci\u00f3n baseada nos valores e na acci\u00f3n cara a outra organizaci\u00f3n baseada nos obxectivos e na acci\u00f3n.\nPostumamente public\u00e1ronse:"}
{"id": "13438", "revid": "5312", "url": "https://gl.wikipedia.org/wiki?curid=13438", "title": "Burocracia", "text": "A burocracia, en sociolox\u00eda, \u00e9 unha estrutura organizativa caracterizada por procedementos regularizados, divisi\u00f3n de responsabilidades, xerarqu\u00eda e relaci\u00f3ns impersoais; apl\u00edcase a toda forma de organizaci\u00f3n, a\u00ednda que se asocia sobre todo ao p\u00fablico. O termo vulgarizouno Max Weber, e moitos aspectos da administraci\u00f3n p\u00fablica d\u00e9bense a el.\nCaracter\u00edsticas xerais.\nUnha burocracia, hipoteticamente e en forma ideal, constar\u00eda de varias capas de direcci\u00f3n ou acci\u00f3n, organizadas xerarquicamente, ao nivel adecuado ou apropiado das cales se dirixir\u00eda a toma de calquera decisi\u00f3n. Unha segunda caracter\u00edstica das burocracias, particularmente das de goberno, \u00e9 a contrataci\u00f3n e alocaci\u00f3n ou remoci\u00f3n de persoal (funcionarios) de acordo a criterios expl\u00edcitos e relevante ao desempe\u00f1o de funci\u00f3ns (\u00e9 dicir, non est\u00e1 relacionada con asuntos persoais).\nEntre os exemplos das burocracias coti\u00e1s p\u00f3dense contar as de hospitais, tribunais, igrexas, escolas, ex\u00e9rcito e as empresas, tanto p\u00fablicas como privadas. Por exemplo, nun hospital corresp\u00f3ndelle ao director ou supervisor tomar decisi\u00f3ns acerca da distribuci\u00f3n xeral de recursos entre os departamentos. A cada m\u00e9dico xefe de departamento corresponden as decisi\u00f3ns acerca de como alocar os recursos que lle foron designados polo director ou supervisor en relaci\u00f3n \u00e1 atenci\u00f3n que o seu departamento ofrece ao p\u00fablico (n\u00famero de empregados \u2014m\u00e9dicos, enfermeiros...\u2014 e materiais \u2014camas, quir\u00f3fanos...\u2014). A cada doutor ou enfermeiro dentro deses departamentos corresponden as decisi\u00f3ns acerca da atenci\u00f3n aos pacientes que asistan, cos recursos dispo\u00f1ibles no seu departamento tal e como foron organizados polo xefe do departamento etc. Eses funcionarios (doutores, enfermeiros etc.) son contratados, promovidos ou despedidos en relaci\u00f3n \u00e1 s\u00faa capacitaci\u00f3n t\u00e9cnica e funcionamento en relaci\u00f3n \u00e1s s\u00faas tarefas, e non porque sexan simp\u00e1ticos, amigos ou parentes do director ou descendentes dalgunha familia especial. Por exemplo, un m\u00e9dico ou un enfermeiro xefe acceden aos seus cargos en relaci\u00f3n aos cursos de especializaci\u00f3n que fixeron e terminaron exitosamente e en relaci\u00f3n \u00e1 s\u00faa experiencia.\nNa \u00e9poca moderna a burocracia asume o seu rol e importancia non s\u00f3 no desenvolvemento das funci\u00f3ns do Estado, sen\u00f3n tam\u00e9n nas corporaci\u00f3ns e grandes empresas, capitalistas ou non, debido ao desenvolvemento e especializaci\u00f3n do traballo que experimentaron estas; ad\u00f3itase denominar a este tipo de burocracia nas empresas privadas \"burocracia corporativa\", termo que xeralmente se entende como refer\u00edndose ao conxunto dos empregados privados de maior xerarqu\u00eda e especialistas en \u00e1reas como mercadotecnia, publicidade, vendas, departamentos legais, administraci\u00f3n, relaci\u00f3ns p\u00fablicas etc. que detentan alg\u00fan tipo de monopolio en certos co\u00f1ecementos. Este sector \"administrativo\" \u00e9 ademais un dos segmentos da sociedade de maior crecemento en poder econ\u00f3mico e de decisi\u00f3n en moitos dos pa\u00edses do Primeiro mundo.\nOrixe e evoluci\u00f3n do termo.\nA palabra foi introducida no vocabulario pol\u00edtico-econ\u00f3mico \u2014cunha connotaci\u00f3n negativa\u2014 por Jean-Claude Marie Vicent de Gournay, quen escribiu \u2014con anterioridade \u00e1 Revoluci\u00f3n francesa e en relaci\u00f3n \u00e1s pol\u00edticas practicadas pola monarqu\u00eda absoluta\u2014: \"Temos unha enfermidade en Francia que seriamente intenta obstaculizar os nosos esforzos; esta enfermidade \u00e9 chamada buroman\u00eda\". Noutras ocasi\u00f3ns ref\u00edrese \u00e1 \"burocracia\" como forma de goberno.\nNunha carta \u2014datada o 15 de xullo de 1765\u2014 un enciclopedista alem\u00e1n, o bar\u00f3n Von Grimm, escribe: \"O verdadeiro esp\u00edrito das leis en Francia \u00e9 o daquela burocracia da cal o falecido Sr. De Gournay se queixaba tanto; aqu\u00ed as oficinas, os funcionarios, secretarios, inspectores e intendentes non son nomeados nos seus postos para beneficiar o interese p\u00fablico, en realidade parecer\u00eda que o interese p\u00fablico foi instaurado para que as oficinas poidan existir\".\nCon todo, a burocracia, entendida como a tentativa de establecer mecanismos e instituci\u00f3ns coa intenci\u00f3n de obter, centralizar e procesar informaci\u00f3n a fin de poder tomar decisi\u00f3ns efectivas acerca do futuro, \u00e9 quizais tan antiga como a historia da civilizaci\u00f3n mesma. Exemplo diso \u00e9 o escriba, quen primeiro fixo a s\u00faa aparici\u00f3n e ascenso \u00e1 prominencia en Sumeria \u2014que moitos consideran a primeira civilizaci\u00f3n como tal, cun sistema de escritura tan complexo que se necesitaba un adestramento de longo prazo para poder empregalo\u2014. Tanto entre os sumerios como os antigos exipcios os escribas chegaron a exercer un gran poder, dado que eran os \u00fanicos capaces de efectuar, acceder e controlar tanto os documentos como os c\u00e1lculos necesarios para determinar colleitas esperadas, impostos etc.\nM\u00e1is tarde, no imperio persa, a habilidade dos escribas e a extensi\u00f3n do imperio mesmo permitiu a divisi\u00f3n deste en provincias dirixidas por funcionarios (s\u00e1trapas) nomeados por e responsables ante o emperador (Sah).\nCon todo, consid\u00e9rase xeralmente que o sistema de burocracia antiga m\u00e1is eficiente foi o sistema chin\u00e9s, no cal, por m\u00e1is de mil anos, os mandar\u00edns estableceron e mantiveron un sistema sumamente efectivo e estable baseado no nomeamento ou contrataci\u00f3n e promoci\u00f3n dos funcionarios ou administradores p\u00fablicos en relaci\u00f3n a estudos rigorosos e exames competitivos xerais ou impersoais (\u00e9 dicir, baseados nas capacidades necesarias para executar as funci\u00f3ns correspondentes \u00e1 posici\u00f3n).\nA extensi\u00f3n do sistema burocr\u00e1tico moderno empeza coa expansi\u00f3n do poder do Estado durante as monarqu\u00edas absolutas e contin\u00faa coa Revoluci\u00f3n Industrial, que marca o termo da asociaci\u00f3n exclusiva e tradicional entre a burocracia e o Estado e est\u00e9ndea a empresas e organizaci\u00f3ns non estatais.\nCaracter\u00edsticas da burocracia.\nDe acordo a Weber, un sistema burocr\u00e1tico \u00e9 regulado polos principios seguintes:\na) As tarefas de cada funcionario est\u00e1n delineadas de acordo a criterios impersoais.\nb) O funcionario ten a autoridade para desempe\u00f1ar as s\u00faas tarefas.\nc) Os medios de coerci\u00f3n a disposici\u00f3n dese funcionario son estritamente limitados e as condici\u00f3ns do seu uso claramente definidas.\nAdicionalmente, existen os seguintes considerandos en relaci\u00f3n aos funcionarios:\nO funcionario debe exercer o seu bo xu\u00edzo e habilidades, pero o seu deber \u00e9 exercelos no servizo da autoridade superior (inclu\u00edndo, especialmente no caso de altos funcionarios, a autoridade da lei). Ultimamente, o funcionario \u00e9 responsable polo desempe\u00f1o imparcial das s\u00faas funci\u00f3ns tal como est\u00e1n establecidas na lei ou regulaci\u00f3ns relevantes e debe sacrificar as s\u00faas opini\u00f3ns persoais \u2014ou renunciar ao seu cargo\u2014 se \u00e9 que ese deber lle chega a ser contrario.\nPercepci\u00f3ns da burocracia.\nComo vimos, e a pesar da efectividade e vantaxes administrativas que o sistema conferiu historicamente aos Estados, a reacci\u00f3n fronte \u00e1 s\u00faa aplicaci\u00f3n ou extensi\u00f3n non foi universalmemte aprobatoria. Moitos, seguindo a De Gournay (quen neste sentido pode verse como antecedendo ao Liberalismo cl\u00e1sico), consider\u00e1bano como esencialmente negativo.\nCon todo, autores como Adam Smith e John Stuart Mill excederon esas visi\u00f3ns temper\u00e1s, buscando proporcionar un fondo te\u00f3rico \u00e1 asignaci\u00f3n racional dos recursos, \u00e1 produci\u00f3n, e \u00e1 fixaci\u00f3n de prezos, teor\u00edas moitas veces baseadas na organizaci\u00f3n burocr\u00e1tica das actividades econ\u00f3micas e as empresas.\nQuizais os primeiros que intentaron realizar un exame acad\u00e9mico xeral do fen\u00f3meno e as s\u00faas consecuenicias foron Karl Marx e Friedrich Engels, para quen a burocracia se orixina e desenvolve a partir de catro fontes: a relixi\u00f3n, o estado, o comercio e a tecnolox\u00eda.\nEn xeral, para eses pensadores a burocracia tam\u00e9n ten un rol negativo (por exemplo, Marx escribe: \"En realidade, a burocracia como a organizaci\u00f3n civil do Estado oponse ao Estado social dos civ\u00eds\" . Marx tam\u00e9n describe a burocracia como \"a rep\u00fablica petrificada\". Con todo, introducen unha diferenza interesante: a burocracia como instrumento do Estado e a burocracia como intrumento da sociedade civil (que tanto Marx como Engels conceptualizan \u2014nas \"corporaci\u00f3ns\" ou guildas e gremios\u2014 como a sociedade burguesa).\nAs\u00ed pois, Marx suxire a burocracia como un dos elementos que posibilitaron, neste caso, a urxencia das instituci\u00f3ns pol\u00edticas da sociedade burguesa (a trav\u00e9s do desenvolvemento das corporaci\u00f3ns) e, m\u00e1is en xeral, a posibilidade de que a burocracia sexa un instrumento non estatal sen\u00f3n ao servizo dos actores da produci\u00f3n e a \"sociedade civil\" en xeral. Na concepci\u00f3n marxista a burocracia non contrib\u00fae \u00e1 creaci\u00f3n de riqueza, pero goberna (controla e organiza) tal produci\u00f3n apropi\u00e1ndose dunha porci\u00f3n dela a trav\u00e9s de leis (impostos, licenzas, tributos etc.). \u00c9 ent\u00f3n, un custo social (ou custo aos produtores) pero \u00e9 un custo que pode ser aceptable, na medida que fai posible manter a orde social e posibilita a expansi\u00f3n do produto com\u00fan. O problema en relaci\u00f3n \u00e1 burocracia \u00e9 ent\u00f3n, desde este punto de vista, non tanto se a burocracia pode ter un papel lex\u00edtimo na sociedade, sen\u00f3n cal \u00e9 o custo dese papel, particularmente dado que as clases sociais (propietarios dos factores de produci\u00f3n: proletariado, capitalistas, terratenentes etc.) est\u00e1n constantemente en disputa sobre a distribuci\u00f3n do produto do proceso de produci\u00f3n (ver, por exemplo, \u00abExplotaci\u00f3n social\u00bb). Suxeriuse que Marx non profundou o estudo en relaci\u00f3n ao papel xeral da burocracia, especialmente acerca da posibilidade de que desprace do poder as clases produtoras propiamente tales.\nCon todo, e con posterioridade (1851), Auguste Comte prop\u00f3n unha suxesti\u00f3n precisamente nese sentido (no seu \"Syst\u00e8me de Politique Positive\" ) asignando ao goberno o rol de conducir a acci\u00f3n individual ao obxectivo com\u00fan. Para Comte ese goberno \u2014al\u00e9gase\u2014 ser\u00eda necesariamente autoritario, dado que a acci\u00f3n dese Estado bas\u00e9ase no descubrimento e aplicaci\u00f3n de \"leis naturais\" polos administradores cient\u00edfico-t\u00e9cnicos. Para Comte os \"sabios positivistas\" te\u00f1en o papel principal de educar nun proceso que \"dar\u00e1 a cada un o co\u00f1ecemento necesario para comprender o seu lugar, o seu papel como \"\u00f3rgano da humanidade\" a trav\u00e9s dun sistema que debe ser \"preciso tanto acerca dos programas como acerca dos \"cadros institucionais\"; tendendo a limitar absolutamente a intervenci\u00f3n da individualidade... (po\u00f1endo en funcionamento de xeito rutineiro) a investigaci\u00f3n administrativa, centralizaci\u00f3n uniformante, reasignacion regular do persoal a fin de evitar relaci\u00f3ns persoais, cursos de contido preciso e programas estritos, todo \u00e9 planificado e anunciado por adiantado. Ese desprazamento de direcci\u00f3n pol\u00edtica por unha elite t\u00e9cnico-burocr\u00e1tica chegou a ser, para alg\u00fans (ver, por exemplo, \u00abTrotski\u00bb), de maior importancia en tentativas posteriores de po\u00f1er en funcionamento a concepci\u00f3n marxista. (ver \u00abCapitalismo de Estado\u00bb). Mais xeralmente, a proposta de Comte perc\u00edbese como estando nas bases dos sistemas de administraci\u00f3n en Europa continental na segunda metade do s\u00e9culo XIX.\nMax Weber introduciu, de acordo a moitos, o concepto ao vocabulario acad\u00e9mico moderno, base\u00e1ndose no estudo dos sistemas de administraci\u00f3n p\u00fablica europeos continentais da s\u00faa \u00e9poca. Para Weber a burocracia ten unha connotaci\u00f3n positiva en que \u00e9 un sistema m\u00e1is racional que as alternativas anteriores, sistemas de administraci\u00f3n que basean a autoridade nas tradici\u00f3ns ou o carisma.\nDe acordo a Weber, a burocracia \u00e9 un sistema de goberno ou control legal (no sentido de estar sometido a regras expl\u00edcitas e xerais). \u00c9 impersoal (\u00e9 dicir, a autoridade vai a quen ten a capacidade de executar certas funci\u00f3ns, determinado por criterios establecidos en relaci\u00f3n ao desempe\u00f1o da tarefa e non en base a persoas determinadas xa sexa por tradici\u00f3n ou carisma; ver tam\u00e9n \u00abMeritocracia\u00bb), eficiente, eficaz e perdurable (na medida que distrib\u00fae e coloca funci\u00f3ns e poderes aos niveis adecuados de xeito racional) e tende a diminu\u00edr as desigualdades sociais (na medida en que por unha banda distrib\u00fae autoridade e polo outro o acceso a esa autoridade e os seus posibles privilexios non se transmiten de xeraci\u00f3n a xeraci\u00f3n).\nCon todo, Weber tam\u00e9n salientou que a burocracia pode anquilosarse, dado que quen te\u00f1en poder buscan preservalo; e/ou carecer de flexibilidade, por exemplo, cando confrontan casos individuais ou especiais.\nCr\u00edticas.\nO propio Max Weber percibiu que realmente non pode existir un tipo de organizaci\u00f3n ideal. Xa que logo, a burocracia real ser\u00e1 menos \u00f3ptima e efectiva que o seu modelo ideal. Segundo Weber, pode dexenerar dos seguintes xeitos:\nAta unha burocracia non dexenerada pode verse afectada por certos problemas:\nEn exemplos extremos a burocracia pode dirixir ao trato dos seres humanos como obxectos impersoais. Este proceso foi criticado por numerosos fil\u00f3sofos e escritores (Aldous Huxley, George Orwell e Hannah Arendt) e satirizado no c\u00f3mic \"Dilbert\". Mafalda, un personaxe de historieta creado por Quino, p\u00faxolle Burocracia como nome \u00e1 s\u00faa tartaruga.\nNa concepci\u00f3n do marxista Lev Trotski, o r\u00e9xime da antiga URSS tras o triunfo de Stalin correspond\u00eda ao dominio pol\u00edtico dunha caste privilexiada, a burocracia.\nPara principios da d\u00e9cada do terceiro milenio, sostense que os netos da xeraci\u00f3n nova xa non co\u00f1ecer\u00e1n un sistema burocr\u00e1tico, substitu\u00eddo ou eliminado polas tecnolox\u00edas inform\u00e1ticas e a finalidade de axilizar procesos humanos."}
{"id": "13439", "revid": "111586", "url": "https://gl.wikipedia.org/wiki?curid=13439", "title": "Guillaume Apollinaire", "text": "Wilhelm Albert Vladimir Apollinaris de Kostrowitzky, co\u00f1ecido como Guillaume Apollinaire, nado en Roma o 26 de agosto de 1880 e finado en Par\u00eds o 9 de novembro de 1918, foi un escritor e cr\u00edtico de arte franc\u00e9s.\nTraxectoria.\nFillo dunha condesa polaca, dende 1902 foi un dos membros m\u00e1is populares do barrio art\u00edstico parisiense de Montparnasse, tivo por amigos e colaboradores a Pablo Picasso, Max Jacob, Andr\u00e9 Salmon, Marie Laurencin, Andr\u00e9 Derain, Blaise Cendrars, Pierre Reverdy, Jean Cocteau, Erik Satie, Ossip Zadkine e Marcel Duchamp.\nEn 1909 publicou o seu primeiro libro \"O encantador en putrefacci\u00f3n\", baseado na lenda de Merl\u00edn e Viviana. Os seus poemarios, \"O bestiario ou o cortexo de Orfeo\" (1911) e \"Alcoois\" (1913) reflicten a influencia do simbolismo, con importantes innovaci\u00f3ns formais; nese mesmo ano apareceu o ensaio cr\u00edtico \"Os pintores cubistas\", defensa do novo movemento como superaci\u00f3n do realismo. No 1916 publicou o libro de relatos \"O poeta asasinado\".\nAlistouse como voluntario en 1914 no ex\u00e9rcito franc\u00e9s, combatendo na Primeira guerra mundial. Foi ferido de gravidade na cabeza en 1916, morrendo dous anos despois, v\u00edtima da gripe espa\u00f1ola."}
{"id": "13441", "revid": "89787", "url": "https://gl.wikipedia.org/wiki?curid=13441", "title": "Aer\u00f3bic", "text": "O aer\u00f3bic \u00e9 unha modalidade ximn\u00e1stica con acompa\u00f1amento musical que consiste nunha serie de exercicios que facilitan a osixenaci\u00f3n dos pulm\u00f3ns e o funcionamento do sistema cardiovascular, logo do libro \"Aerobics\" do oficial das forzas a\u00e9reas Kenneth H. Cooper(1968) o aer\u00f3bic f\u00edxose popular entre as mulleres, e m\u00e1is a\u00ednda despois da publicaci\u00f3n dun v\u00eddeo de exercicios producido por Jane Fonda, que se converteu nun dos m\u00e1is vendidos da historia. Existe tam\u00e9n unha modalidade de competici\u00f3n denominada oficialmente ximnasia aer\u00f3bica."}
{"id": "13443", "revid": "88215", "url": "https://gl.wikipedia.org/wiki?curid=13443", "title": "Harald Bohr", "text": "Harald Bohr, nado en Copenhague en 1887 e finado en 1951, foi un matem\u00e1tico dan\u00e9s, irm\u00e1n do f\u00edsico Niels Bohr.\nTraxectoria.\nHarald Bohr traballou na an\u00e1lise matem\u00e1tica, principiando o campo funci\u00f3ns case peri\u00f3dicas. Ademais foi un xogador de f\u00fatbol e nos Xogos Ol\u00edmpicos de 1908 ga\u00f1ou a medalla de prata coa selecci\u00f3n danesa de f\u00fatbol."}
{"id": "13444", "revid": "23204", "url": "https://gl.wikipedia.org/wiki?curid=13444", "title": "Lesoto", "text": "Lesoto ou Lesotho cuxo nome oficial \u00e9 Reino de Lesoto (en sesotho Muso oa Lesotho, \"O Pa\u00eds dos que falan Sesotho\"), \u00e9 un estado situado no sur de \u00c1frica e encravado dentro de Sur\u00e1frica, membro da mancomunidade de naci\u00f3ns brit\u00e1nica, este pa\u00eds era co\u00f1ecido antes como Basutolandia.\nHistoria.\nA terra de Basutolandia foi renomeada como \"reino de Lesoto\" despois da s\u00faa independencia do Reino Unido no 1966. O rei Moshoeshoe exiliouse no 1990. No 1993, o goberno constitucional foi restaurado despois un per\u00edodo de espera de 23 anos durante os que o dirixiron os militares. No 1998, protestas violentas asociadas provocaron a intervenci\u00f3n breve, mais sanguenta, do ex\u00e9rcito surafricano no momento das elecci\u00f3ns. Outra reforma constitucional restableceu a estabilidade do pa\u00eds.\nPol\u00edtica.\nDende o 7 de febreiro do 1996, o rei Letsie III reina sobre o Lesoto sucedendo ao seu pai.\nSubdivisi\u00f3ns.\nO reino de Lesoto at\u00f3pase dividido en 10 distritos:\nXeograf\u00eda.\nO relevo do Lesoto \u00e9 moi monta\u00f1oso, o chamase \u00ab Un reino no ceo \u00bb, o que o describe moito, xa que todo o pa\u00eds est\u00e1 a m\u00e1is de 1400m de alto. O seu punto cumio \u00e9 o Tabana Ntlenyana de 3482m de alto.\nO inverno \u00e9 de xu\u00f1o a agosto, con temperaturas preto dos 0\u00a0\u00b0C. Ent\u00f3n podes ver a neve sobre das monta\u00f1as. A estaci\u00f3n das choivas comeza en outubro e remata en abril.\nDemograf\u00eda.\nM\u00e1is do 99% da poboaci\u00f3n de Lesoto son etnicamente basotho; outros grupos \u00e9tnicos incl\u00faen europeos e asi\u00e1ticos. A poboaci\u00f3n do pa\u00eds \u00e9 80% cristi\u00e1, a maior\u00eda deles cat\u00f3licos romanos. Outras relixi\u00f3ns son o islam, o hindu\u00edsmo e varias crenzas ind\u00edxenas. O sesotho e o ingl\u00e9s son os idiomas oficiais, outros idiomas incl\u00faen o zul\u00fa e xosa.\nO problema da SIDA.\nDo mesmo xeito que en moitos outros pa\u00edses da \u00c1frica subsahariana, a SIDA converteuse nun aut\u00e9ntico problema. A data de hoxe, o 29% da poboaci\u00f3n \u00e9 portadora do virus ou desenvolveu a enfermidade, e os datos de organismos internacionais estiman que a porcentaxe subir\u00e1 ata o 35% nos pr\u00f3ximos anos. A consecuencia m\u00e1is palpable deste fen\u00f3meno \u00e9 a espectacular ca\u00edda da esperanza de vida ata os 37 anos.\nO goberno nacional tardou en reco\u00f1ecer a gravidade do problema, e as s\u00faas medidas para frear as consecuencias de devandita enfermidade non comezaron a levarse a cabo ata 1999. En devandito ano, organismos gobernamentais finalizaron o seu plan estrat\u00e9xico contra a SIDA, reforzado nos vindeiros anos con novas propostas tanto no \u00e1mbito da educaci\u00f3n, a prevenci\u00f3n ou o tratamento. A este problema, debe sumarse a falta de persoal m\u00e9dico especializado no pa\u00eds."}
{"id": "13447", "revid": "624", "url": "https://gl.wikipedia.org/wiki?curid=13447", "title": "Thor", "text": "O nome Thor pode facer referencia a:"}
{"id": "13449", "revid": "22570", "url": "https://gl.wikipedia.org/wiki?curid=13449", "title": "Raion", "text": "Un raion (distrito) (ruso e ucra\u00edno: \u0440\u0430\u0439\u043e\u043d; belaruso: \u0440\u0430\u0451\u043d), \u00e9 unha entidade subnacional de Acerbaix\u00e1n, Belar\u00fas, Letonia, Moldavia, Rusia, Ucra\u00edna e anteriormente da URSS.&lt;br&gt;\nPode ser unha subdivisi\u00f3n:"}
{"id": "13451", "revid": "1576", "url": "https://gl.wikipedia.org/wiki?curid=13451", "title": "Ronquillo", "text": "O ronquillo, chi\u00f3n ou pi\u00f3n \u00e9 un tubo sonoro que se pode atopar na gaita galega e que emite un son constante ou nota pedal. Serve para dar a dominante da escala en que est\u00e1 afinado o punteiro (Sol, para un punteiro en Do, por exemplo). Foi introducido na segunda metade do s\u00e9culo XIX e \u00e9 exclusivo das gaitas galegas.\nO ronquillo consta de d\u00faas partes: a prima e a copa. Pode levar un pall\u00f3n (como o ronc\u00f3n), e nese caso emite un son constante \u00e1 altura da t\u00f3nica do punteiro; se se emprega unha palleta (como o punteiro), emitir\u00e1 unha quinta sobre a t\u00f3nica do punteiro. O furado interior ten forma c\u00f3nica, a\u00ednda que ultimamente estanse a fabricar cil\u00edndricos cun pall\u00f3n pequeno.\n\u00c9 pos\u00edbel ver gaitas con ronco e ronquillo, sen ronqueta, pero esta peza non ten moi estendido o seu uso debido \u00e1 dificultade de tirarlle rendemento a pesar das s\u00faas posibilidades harm\u00f3nicas. De feito, hai artes\u00e1ns que non a fabrican.\nO ronquillo desempe\u00f1ou tradicionalmente a funci\u00f3n de pedal continuo sobre a dominante da escala do punteiro, pero hoxe en d\u00eda t\u00e9ndese a desfigurar e faise soar na mesma nota da t\u00f3nica do punteiro, pero unha oitava m\u00e1is aguda."}
{"id": "13452", "revid": "98629", "url": "https://gl.wikipedia.org/wiki?curid=13452", "title": "Aquilino Iglesia Alvari\u00f1o", "text": "Aquilino Iglesia Alvari\u00f1o, nado na Pedrosa (Seivane de Vilarente, Abad\u00edn) o 12 de xu\u00f1o de 1909 e finado en Santiago de Compostela o 29 de xullo de 1961, foi un dos poetas m\u00e1is significativos do s\u00e9culo XX en lingua galega. No ano 1986 adic\u00f3uselle o D\u00eda das Letras Galegas.\nTraxectoria.\nFormouse no Seminario de Mondo\u00f1edo, mais en 1931 abandonou a carreira eclesi\u00e1stica ao nono acadar unha bolsa para continuar estudos en Roma. Logo de facer o servizo militar en Ferrol, en 1933 instalouse en Santiago de Compostela, onde traballou como corrector de probas para a Editorial N\u00f3s e como director do semanario \"A Nosa Terra\", voceiro do Partido Galeguista. No ver\u00e1n dese mesmo ano \u00e9 contratado polo colexio Le\u00f3n XIII de Vilagarc\u00eda de Arousa como profesor de lat\u00edn, en substituci\u00f3n de Xos\u00e9 Crecente Vega. Nesta vila recibiu clases de ingl\u00e9s do enxe\u00f1eiro Charles Lessner.\nO 10 de marzo de 1938 casou coa catoir\u00e1 Dolores Ferreir\u00f3s, mestra no Carril, a quen co\u00f1ecera en 1932 na voda de Jes\u00fas Garrido \u00c1lvarez. Tiveron tres fillos: Jaime (n. 1939), Aquilino (1941) e Manuel (1945).\nEn 1944 rematou a licenciatura de Filosof\u00eda e Letras pola Universidade de Santiago de Compostela, e en 1949 aprobou as oposici\u00f3ns como catedr\u00e1tico de lat\u00edn de Ensino Medio e respons\u00e1bel desta materia en institutos de Lugo e Pontevedra e m\u00e1is tarde no Instituto Rosal\u00eda de Castro de Santiago de Compostela. En 1949 leu o seu discurso de ingreso na Real Academia Galega, sobre a lingua literaria nos poetas do norte da provincia de Lugo.\nEn setembro de 1929 recibiu o seu primeiro premio literario por \"Ofrenda l\u00edrica a una santa\", un poema en castel\u00e1n sobre Tareixa de Lisieux. Traduciu ao galego textos de autores cl\u00e1sicos grecolatinos como Horacio, Te\u00f3crito e Tibulo. A s\u00faa poes\u00eda inscr\u00edbese dentro da corrente iniciada por Noriega Varela que deu en chamarse humanismo paisaxista ou neovirxilianismo, compartida con autores coma Xos\u00e9 Mar\u00eda D\u00edaz Castro ou Crecente Vega.\nNa s\u00faa obra perc\u00edbese a pegada da poes\u00eda cl\u00e1sica, do saudosismo portugu\u00e9s e, en menor medida, do imaxinismo herdado de Lu\u00eds Amado Carballo e do vangardismo de Manuel Antonio. Os temas recorrentes na s\u00faa poes\u00eda son a dor existencial e a paisaxe. Antes da guerra publicou \"Se\u00f1ard\u00e1\" (1930), poemario formado por 50 sonetos no que o tema principal \u00e9 a dor; e \"Coraz\u00f3n ao vento\" (1933) onde hai unha maior abertura ao vangardismo, tam\u00e9n foi colaborador de \"A Nosa Terra,\" fundador da \"Renacencia\" e militante do Partido Galeguista.\nCando estoupou a guerra civil, Iglesia Alvari\u00f1o compuxo o poemario de signo fascista en castel\u00e1n \"Contra el \u00e1ngel y la noche\". En 1947 aparece \"C\u00f3maros Verdes\", considerado o primeiro libro de poes\u00eda de entidade publicado en lingua galega tras a guerra, no que abandona a rima empregando preferentemente o hendecas\u00edlabo branco e se mergulla nun paisaxismo no que a saudade \u00e9 un tema fundamental, mesturando hilozo\u00edsmo, neotrobadorismo e clasicismo formal.\nEn 1951 participou no certame de traduci\u00f3n que organizou a editorial Bibli\u00f3filos Gallegos, cunha versi\u00f3n das \"Carmina\" de Horacio que traduciu como \"Canci\u00f3s\". Non ga\u00f1ou o certame, se ben os vencedores (Ram\u00f3n Pi\u00f1eiro e Celestino Fern\u00e1ndez de la Vega, cunha traduci\u00f3n de poemas ga\u00e9licos que escolmara Julius Pokorny) non cumpriron as bases ao non traducir directamente da lingua orixinal, sen\u00f3n do alem\u00e1n.\nEn \"D\u00eda a D\u00eda\" (1960) domina a actitude existencial con continuas referencias ao pasado e nun ton grave e reflexivo. Con \"Lanza de Soled\u00e1\" (1961) volve ao soneto e a tem\u00e1tica c\u00e9ntrase na angustia humana no medio dunha \"noite\" simb\u00f3lica na que a contraposici\u00f3n luz/sombra ten grande importancia. Nese mesmo ano publica tam\u00e9n \"Nenias\", poemas homenaxe a autores galegos e for\u00e1neos, modernos e antigos que van dende Catulo ata Rosal\u00eda de Castro. Postumamente editouse \"Leva o seu cantare\" (1963), que recolle poemas in\u00e9ditos ou espallados por diversas publicaci\u00f3ns."}
{"id": "13455", "revid": "54334", "url": "https://gl.wikipedia.org/wiki?curid=13455", "title": "Lugares de Becerre\u00e1", "text": "Galicia \u2192 Parroquias de Galicia \u2192 Lugares de Galicia \u2192 Lugares de Becerre\u00e1"}
{"id": "13457", "revid": "89787", "url": "https://gl.wikipedia.org/wiki?curid=13457", "title": "Lugares de Begonte", "text": "Galicia \u2192 Parroquias de Galicia \u2192 Lugares de Galicia \u2192 Lugares de Begonte"}
{"id": "13459", "revid": "98629", "url": "https://gl.wikipedia.org/wiki?curid=13459", "title": "Lugares de B\u00f3veda", "text": "Galicia \u2192 Parroquias de Galicia \u2192 Lugares de Galicia \u2192 Lugares de B\u00f3veda"}
{"id": "13461", "revid": "1576", "url": "https://gl.wikipedia.org/wiki?curid=13461", "title": "Lugares de Burela", "text": "Galicia \u2192 Parroquias de Galicia \u2192 Lugares de Galicia \u2192 Lugares de Burela"}
{"id": "13462", "revid": "1576", "url": "https://gl.wikipedia.org/wiki?curid=13462", "title": "Lugares de Carballedo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Carballedo"}
{"id": "13463", "revid": "1576", "url": "https://gl.wikipedia.org/wiki?curid=13463", "title": "Lugares de Castro de Rei", "text": "Galicia \u2192 Parroquias de Galicia \u2192 Lugares de Galicia \u2192 Lugares de Castro de Rei"}
{"id": "13465", "revid": "1576", "url": "https://gl.wikipedia.org/wiki?curid=13465", "title": "Lugares de Castroverde", "text": "Galicia \u2192 Parroquias de Galicia \u2192 Lugares de Galicia \u2192 Lugares de Castroverde"}
{"id": "13467", "revid": "1576", "url": "https://gl.wikipedia.org/wiki?curid=13467", "title": "Lugares de Cervantes", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cervantes"}
{"id": "13470", "revid": "1576", "url": "https://gl.wikipedia.org/wiki?curid=13470", "title": "Lugares de Cervo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cervo"}
{"id": "13473", "revid": "1576", "url": "https://gl.wikipedia.org/wiki?curid=13473", "title": "Lugares de Cospeito", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cospeito"}
{"id": "13475", "revid": "1576", "url": "https://gl.wikipedia.org/wiki?curid=13475", "title": "Lugares do Corgo", "text": "Galicia \u2192 Parroquias de Galicia \u2192 Lugares de Galicia \u2192 Lugares do Corgo"}
{"id": "13476", "revid": "89787", "url": "https://gl.wikipedia.org/wiki?curid=13476", "title": "Illas Ashmore e Cartier", "text": "As illas Ashmore e Cartier son un territorio dependente de Australia (Territory of Ashmore and Cartier Islands), formado por dous grupos de pequenas illas tropicais deshabitadas, localizadas no Oc\u00e9ano \u00cdndico, a 320\u00a0km ao noroeste de Australia e a 170\u00a0km ao sur da illa indonesia de Roti. O grupo f\u00f3rmano o arrefice de Ashmore (formado polos illotes de West, Middle e East) e a illa de Cartier, que forman parte do Territorio do Norte australiano.\nXeograf\u00eda.\nO territorio incl\u00fae 155\u00b44\u00a0km\u00b2 do Arrecife Ashmore (inclu\u00edndo os illotes West ou occidental, Middle ou central e East ou oriental, e d\u00faas lagoas dentro do arrecife) e 44\u00a0km\u00b2 do Arrecife Cartier (inclu\u00edndo a Illa Cartier) Te\u00f1en un total de 74\u00b41\u00a0km de costa, medida ao longo do bordo exterior do arrecife. Non hai ancoradoiros ou portos, soamente ancoraxe en mar a f\u00f3ra.\nOs illotes de West, Middle e East te\u00f1en respectivamente unha superficie de 54 ha, 93 ha e 112 ha (1 hect\u00e1rea son 0\u00b401\u00a0km\u00b2). Cartier Island \u00e9 unha illa de area sen vexetaci\u00f3n, cunha superficie de 0,4 ha.\nAshmore Reef \u00e9 chamado \"Pulau Pasir\" polos indonesios. Na lingua da illa Roti, ch\u00e1mase \"Nusa Solokaek\". Ambos nomes te\u00f1en o significado de \"Illa de area\".\nPreto est\u00e1 o arrecife Hibernia, 42\u00a0km ao nordeste do arrecife Ashmore, pero non forma parte do territorio, sen\u00f3n que pertence a Australia Occidental Non ten unha zona permanentemente de terra firme, a\u00ednda que gran parte dos arrecifes poden verse durante a marea baixa.\nGoberno.\nO territorio admin\u00edstrase desde Canberra polo Departamento de Infraestrutura e Desenvolvemento Rexional, que tam\u00e9n \u00e9 responsable da administraci\u00f3n dos territorios da Illa de Nadal, Cocos (Keeling), Illas do Mar do Coral, Territorio da Ba\u00eda Jervis e Illa Norfolk. A defensa das Illas Ashmore e Cartier \u00e9 responsabilidade de Australia, con visitas peri\u00f3dicas da Royal Australian Navy, Royal Australian Air Force e Australian Customs and Border Protection Service. O buque ACV \"Ashmore Guardian\" at\u00f3pase estacionado m\u00e1is ou menos permanentemente no arrecife. As illas tam\u00e9n son visitados por coidadores temporais e investigadores cient\u00edficos ocasionais.\nO 21 de outubro de 2002, a reserva natural foi reco\u00f1ecida como unha zona h\u00famida de importancia internacional cando foi designado Sitio Ramsar 1220 baixo o Convenci\u00f3n de Ramsar sobre as zonas h\u00famidas.\nDebido \u00e1 s\u00faa proximidade a Indonesia, a zona foi un caladoiro tradicional dos pescadores de Indonesia durante s\u00e9culos, alg\u00fans grupos de Indonesia afirman que o arrecife de Ashmore forma parte de Rote Ndao Regency na provincia de East Nusa Tenggara. Con todo, o goberno de Indonesia non parece discutir activamente a posesi\u00f3n do territorio con Australia. a soberan\u00eda de Australia est\u00e1 apoiada polo feito de que o territorio non foi administrado por Holanda (antiga potencia colonial de Indonesia), sen\u00f3n polos brit\u00e1nicos antes de que fora cedido a Australia.\nUn memorando de entendemento entre os gobernos de Australia e de Indonesia permite aos pescadores indonesios acceso aos seus caladoiros tradicionais dentro da rexi\u00f3n sen ning\u00fan tipo de tr\u00e1mites de visado formais, con suxeici\u00f3n aos l\u00edmites."}
{"id": "13479", "revid": "109216", "url": "https://gl.wikipedia.org/wiki?curid=13479", "title": "Acne", "text": "A acne \u00e9 unha dermatose producida pola retenci\u00f3n da secreci\u00f3n das gl\u00e1ndulas seb\u00e1ceas, o que causa inflamaci\u00f3ns e infecci\u00f3ns no rostro, lombo, peito e ombreiros, m\u00e1is frecuente na adolescencia, a forma m\u00e1is com\u00fan \u00e9 a \"acne vulgaris\".\nA acne vulgar ou \"acne polimorfo xuvenil\", vulgarmente co\u00f1ecida como \"espi\u00f1as\", \u00e9 a enfermidade cut\u00e1nea m\u00e1is frecuente pois afecta \u00f3 80% dos individuos entre os 13 e 19 anos e pode persistir durante a terceira e cuarta d\u00e9cada.\nMedicamente \u00e9 unha enfermidade do fol\u00edculo piloseb\u00e1ceo, a s\u00faa patoxenia implica: aumento da secreci\u00f3n seb\u00e1cea, dependente dos andr\u00f3xenos; isto favorece a proliferaci\u00f3n da microflora folicular e trastornos da queratinizaci\u00f3n folicular. Habitualmente est\u00e1 constitu\u00eddo por diversos elementos como son as propias espi\u00f1as, p\u00e1pulas inflamatorias foliculares que poden estar infectadas (formando p\u00fastulas e incluso quistes epid\u00e9rmicos) e deixar cicatrices de pequeno tama\u00f1o que quedar\u00e1n como lesi\u00f3ns permanentes cando a doenza desapareza.\nAs localizaci\u00f3ns preferentes das lesi\u00f3ns son:\nA inflamaci\u00f3n e infecci\u00f3n pode levar \u00e1 formaci\u00f3n de abscesos dermo-epid\u00e9rmicos constitu\u00edndo unha forma grave da enfermidade, o \"acne abscesiforme\". As\u00ed e todo o habitual \u00e9 que esta enfermidade curse por gromos sucesivos durante meses ou anos, que no ver\u00e1n mellore de forma espont\u00e1nea e que desapareza entre os 25 e mailos 30 anos de idade.\n\u00c9 m\u00e1is frecuente no sexo masculino, mais son as mulleres as que m\u00e1is consultan sobre o problema.\nExisten outros tipos de acne:"}
{"id": "13481", "revid": "6368716", "url": "https://gl.wikipedia.org/wiki?curid=13481", "title": "San Xurxo, San Xo\u00e1n de R\u00edo", "text": "Santa Mar\u00eda da O de San Xurxo \u00e9 unha parroquia do concello ourens\u00e1n de San Xo\u00e1n de R\u00edo."}
{"id": "13482", "revid": "65337", "url": "https://gl.wikipedia.org/wiki?curid=13482", "title": "Klemens Wenzel von Metternich", "text": "Klemens Wenzel Nepomuk Lothar F\u00fcrst von Metternich-Winneberg-Beilstein, nado en Coblenza en 1773 e finado en 1858, foi un pol\u00edtico e diplom\u00e1tico austr\u00edaco.\nTraxectoria.\nNado no seo da nobreza menor de Westfalia, estudo dereito na Universidade de Estrasburgo en 1790 entrou no corpo diplom\u00e1tico, casou en 1795 coa filla pequena do antigo chanceler austr\u00edaco Wenzel Anton Graf Kaunitz, nomeado embaixador en Berl\u00edn (1803), en Par\u00eds (1806), chanceler dende 1809, tentou unha pol\u00edtica de aproximaci\u00f3n a Napole\u00f3n Bonaparte para mudar despois a unha pol\u00edtica de confrontaci\u00f3n que acabou coa derrota de Napole\u00f3n. Presidiu o Congreso de Viena e dirixiu a vida pol\u00edtica europea da primeira metade do s\u00e9culo XIX, considerado un dos iniciadores da diplomacia europea."}
{"id": "13483", "revid": "69139", "url": "https://gl.wikipedia.org/wiki?curid=13483", "title": "Noz (froito da nogueira)", "text": "A noz \u00e9 o froito da nogueira com\u00fan. Froito seco con alto valor nutritivo, \u00e9 rico en prote\u00ednas, vitaminas do grupo B, oligoelementos, aceites, lecitina e \u00e1cidos graxos omega 3 (poliinsaturados). Atrib\u00faeselle a capacidade de reducir o colesterol.\nCons\u00f3mese fresco ou coci\u00f1ado, as\u00ed como en sobremesas, p\u00f3dese almacenar durante meses despois de quitarlle a pela exterior e telas un tempo secando ao sol para que non collan mofo.\nTam\u00e9n recibe os nomes galegos dialectais de concho, coucho, croucho, cuncho, noza, noga, corolo, carolo, carola ou carrola."}
{"id": "13484", "revid": "5863", "url": "https://gl.wikipedia.org/wiki?curid=13484", "title": "Lu\u00eds Pimentel", "text": "Lu\u00eds Benigno V\u00e1zquez Fern\u00e1ndez-Pimentel, m\u00e1is co\u00f1ecido como Lu\u00eds Pimentel, nado en Lugo o 18 de decembro do 1895 e finado na mesma cidade o 13 de febreiro de 1958, foi un m\u00e9dico e destacado poeta galego de vangarda, escritor en lingua castel\u00e1 e, puntualmente, en lingua galega, cunha bibliograf\u00eda escasa e dispersa. Pertencente \u00e1 xeraci\u00f3n de 1925 e relacionado coa xeraci\u00f3n do 27, nel apr\u00e9ciase unha s\u00edntese de movementos vangardistas de dentro e de f\u00f3ra de Galiza. A s\u00faa obra fundamental apareceu en \"Sombra do aire na herba\" (1959).\nA Real Academia Galega designouno como figura a ser homenaxeada no D\u00eda das Letras Galegas do ano 1990.\nTraxectoria.\nFoi fillo do matrimonio formado por Lu\u00eds V\u00e1zquez Barreiro (1846-1908), mestre de obras, vi\u00favo, que vi\u00f1era \u00e1 cidade de Lugo dende a parroquia de Calde, casado en segundas nupcias con Consuelo Fern\u00e1ndez-Pimentel (nada en Mondo\u00f1edo). O pai morreu tendo o pequeno Lu\u00eds trece anos. A nai volveu casar aos dous anos de enviuvar, co m\u00e9dico Xerm\u00e1n Alonso Hortas. Lu\u00eds viviu case toda a s\u00faa vida na praza maior de Lugo. Rematou o bacharelato en 1914. Seguindo o exemplo do padrasto, Lu\u00eds e os seus irm\u00e1ns Carlos e Xos\u00e9, estudaron Medicina na Universidade de Santiago de Compostela. Os catro acabar\u00edan traballando xuntos no sanatorio Alonso-Pimentel da luguesa r\u00faa Bispo Aguirre.\nLu\u00eds licenciouse en 1922. Antes de dedicarse \u00e1 poes\u00eda, fixo incursi\u00f3ns na pintura e na m\u00fasica. Posteriormente realizou o doutoramento en Madrid, alox\u00e1ndose na Residencia de Estudiantes, nunha \u00e9poca na que nesa cidade exist\u00eda un grande ambiente cultural (resid\u00edan daquela al\u00ed Federico Garc\u00eda Lorca, Salvador Dal\u00ed, Luis Bu\u00f1uel, Ram\u00f3n Mar\u00eda del Valle-Incl\u00e1n e P\u00edo Baroja), para volver xa definitivamente ao seu Lugo natal e exercer como m\u00e9dico. No 1927 entra a formar parte da directiva do C\u00edrculo das Artes de Lugo e m\u00e1is tarde consegue unha praza como m\u00e9dico de garda no Hospital Municipal. Trabou amizade persoal con \u00c1nxel Fole, quen o animaba constantemente a publicar os seus versos, e estableceu correspondencia con outros poetas como D\u00e1maso Alonso, Vicente Aleixandre ou Jorge Guill\u00e9n.\nNo 1924 publicou os seus primeiros poemas na revista \"Ronsel\", dirixida por Evaristo Correa Calder\u00f3n e \u00c1lvaro Cebreiro. Son poemas intimistas e sinxelos, pero moitas veces ir\u00f3nicos e mesmo burlescos. Colaborou tam\u00e9n no xornal vigu\u00e9s \"El Pueblo Gallego\", na revista \"N\u00f3s\", na madrile\u00f1a \"La Gaceta Literaria\", na lisboeta \"Descobrimento\", nas luguesas \"Yunque\" e \"Vanguardia Gallega\", na santiaguesa \"Resol\", na viguesa \"Alba\" (que lle dedicou monograficamente o n.\u00ba 10, de 1960) e noutras publicaci\u00f3ns literarias e po\u00e9ticas. A ferrol\u00e1 \"Aturuxo\" foi a primeira en dedicarlle un monogr\u00e1fico (n.\u00ba 11, 1960).\nO 12 de outubro de 1930 casou en Mondo\u00f1edo con Mar\u00eda del Pilar Cay\u00f3n Fern\u00e1ndez, que co\u00f1ecera en 1918 en Santiago e coa que ter\u00e1 unha filla, Rula. Despois da guerra civil asistiu aos faladoiros de \u00c1nxel Fole e Celestino Fern\u00e1ndez de la Vega.\nPublicou en vida un op\u00fasculo de oito poes\u00edas e vinte e d\u00faas p\u00e1xinas, \"Triscos\" (Pontevedra: Colecci\u00f3n Benito Soto, 1950). Logo de moitos intentos de edici\u00f3n por parte do autor, postumamente, ao ano do seu pasamento, sa\u00edu do prelo \"Sombra do aire na herba\", con corenta e dous poemas (Vigo: Galaxia, 1959). En castel\u00e1n escribiu \"Barco sin luces\" (Lugo: Celta, 1960), obra tam\u00e9n p\u00f3stuma, con limiar de D\u00e1maso Alonso, que recolle 33 poemas, de 1927, dividido en tres partes: \"Diario de un m\u00e9dico de guardia\" (sete poemas), \"Oraciones\" (seis) e \"Interior\" (vinte). En todos eles as s\u00faas propias vivencias son a tem\u00e1tica fundamental, ateigadas dunha constante tenrura para todo o fr\u00e1xil e delicado.\nInfluencias e estilo.\nAs s\u00faas devoci\u00f3ns l\u00edricas eran Teixeira de Pascoaes, Rainer Maria Rilke, Francis Jammes, Antonio Machado, Miguel de Unamuno, Rosal\u00eda de Castro e Jorge Guill\u00e9n e sent\u00eda admiraci\u00f3n polo estilo de Valle-Incl\u00e1n e Joan Mir\u00f3. Apaixon\u00e1bao a m\u00fasica de Claude Debussy.\nNa s\u00faa poes\u00eda obs\u00e9rvanse influencias do modernismo, de ismos vangardistas, do simbolismo franc\u00e9s e do existencialismo de posguerra. Canto \u00e1 forma, destaca o verso libre, imaxes vangardistas, os paralelismos e as an\u00e1foras.\nObra.\nCompilaci\u00f3ns.\nAs\u00ed mesmo, aparecen poemas de Pimentel en obras colectivas e antolox\u00edas como \"7 ensayos sobre Rosal\u00eda\" (1952) ou \"Antologia po\u00e9tica. Cancioneiro rosaliano\" (1985).\nA obra de Pimentel foi traducida ao italiano, por Manuele Masini; ao catal\u00e1n, polo mallorquino Josep Maria Llompart e ao ruso, por Elena Zernova.\nReco\u00f1ecementos.\nEn 1958 tralo seu pasamento o Grupo Brais Pinto fai no Centro Galego de Madrid un acto de lembranza en honor do poeta e, dous anos m\u00e1is tarde, organiza, na mesma instituci\u00f3n, unha homenaxe.\nPoemas de Pimentel foron musicados nos discos \"Bule, berra, chora\" (1978) de Xos\u00e9 Manuel Conde e \"Rapazas, rapaces e rapazadas\" (1997) de Suso Vaamonde.\nA Real Academia Galega designouno como figura a ser homenaxeada no D\u00eda das Letras Galegas do ano 1990.\nO \"CEIP Lu\u00eds Pimentel\" de Lugo e r\u00faas de varias vilas levan o seu nome (Burela, Cambre, Monforte de Lemos, Monterroso, Oleiros, Nar\u00f3n, Ourense, Ribeira\u2026)."}
{"id": "13485", "revid": "89787", "url": "https://gl.wikipedia.org/wiki?curid=13485", "title": "Cortiza", "text": "A cortiza \u00e9 a casca exterior feita de materia morta e dura da sobreira (\"Quercus suber\") e dalgunhas outras \u00e1rbores. \u00c9 incorrecto utilizar \"cortiza\" para denominar a casca doutras especies (un castelanismo pola influencia da palabra \"corteza\"), pois en galego debemos usar casca ou paraza. \nA cortiza foi o primeiro material biol\u00f3xico en ser observado \u00f3 microscopio e, debido \u00e1 s\u00faa especial estrutura de macroc\u00e9lulas, permitiu supo\u00f1er que os tecidos est\u00e1n formados por c\u00e9lulas. \nUsos.\nOs usos da cortiza son moi variados debido \u00e1s s\u00faas caracter\u00edsticas, moi importantes e dificilmente conseguibles mediante materiais sint\u00e9ticos:\nOs seus usos m\u00e1is com\u00fans son como rollas para selar botellas, pezas industriais pequenas e de caracter\u00edsticas moi especiais (xuntas, amortecedores) e material de decoraci\u00f3n (a s\u00faa cor e textura permiten a creaci\u00f3n de ambientes moi c\u00e1lidos, coma no uso da madeira). O seu uso est\u00e1 restrinxido polo seu prezo moito maior c\u00f3s materiais sint\u00e9ticos, pero o seu rendemento e duraci\u00f3n son moito maiores."}
{"id": "13487", "revid": "6461787", "url": "https://gl.wikipedia.org/wiki?curid=13487", "title": "Lesma", "text": "A lesma, lamagacha, limacha ou limaco \u00e9 un molusco gaster\u00f3podo pulmonado, sen cuncha aparente. En realidade, as lesmas pos\u00faen un resto de cuncha, interno, formado por unha fina l\u00e1mina calc\u00e1rea baixo o escudo ou manto.\nA s\u00faa aparencia \u00e9 pega\u00f1enta e viscosa. As lesmas te\u00f1en h\u00e1bitos semellantes aos dos caracois, a\u00ednda que se atopan sempre en lugares h\u00famidos. Ao careceren de cuncha externa son m\u00e1is vulner\u00e1beis \u00f3 desecamento. Son moi com\u00fans en bosques, campos e xard\u00edns.\nAlimentaci\u00f3n.\nA alimentaci\u00f3n das lesmas \u00e9 variada. Prefiren as follas e outros tecidos vexetais, pero tam\u00e9n poden alimentarse de restos animais. Alim\u00e9ntanse de noite e poden tomar ao d\u00eda unha cantidade de alimento equivalente \u00e1 metade do seu peso.\nReproduci\u00f3n.\nAs lesmas son seres hermafroditas (un mesmo individuo presenta \u00f3rganos sexuais femininos e masculinos) e caracter\u00edzanse polo feito de que, durante o seu desenvolvemento, a masa visceral sofre unha torsi\u00f3n, enrol\u00e1ndose sobre si mesma. As\u00ed, adoptan a forma espiral tan caracter\u00edstica da cuncha dos caracois. Pon os ovos entre uns d\u00edas e unhas semanas despois do acoplamento. Depositan unha cantidade comprendida entre 100 e 500 ovos nun burato.\nA incubaci\u00f3n ten unha duraci\u00f3n variable, que depende das condici\u00f3ns clim\u00e1ticas, especialmente a temperatura. A 5 graos a incubaci\u00f3n pode durar tres meses, mentres que a 20 graos dura tres semanas. Ao sa\u00edr dos ovos apenas miden uns mil\u00edmetros e o seu corpo \u00e9 transparente. O per\u00edodo de vida depende das zonas e var\u00eda entre os 9 e os 18 meses.\nSinonimia.\nSendo lesma a forma m\u00e1is estendida e estandarizada nos dicionarios de referencia, co\u00f1\u00e9cese tam\u00e9n baixo numerosas denominaci\u00f3ns locais e variantes. \nAdemais, Mart\u00edn Sarmiento recolleu \"lesmea\" e \"lexma\" dentro dunha lista de \"Nombres de sabandijas e insectos\" (en \"Cat\u00e1logo de Voces y Frases de la Lengua Gallega\", 1745), que non sabemos se se refiren a este mesmo animal.\nTam\u00e9n se recolle a forma castel\u00e1 \"babosa\".\nA lesma na cultura popular galega.\nOs campesi\u00f1os consideran as lesmas prexudiciais para o campo, e m\u00e1tannas bot\u00e1ndolles sal. Crese que, cando algu\u00e9n se acerca a unha lesma, caga por ela.\nUn tratamento contra as espullas consiste en unta-las mans coa baba dunha lesma viva branca, nunca negra. Despois, cr\u00e1vase un pa\u00ed\u00f1o na lesma e esp\u00e9tase no chan. Cando seca o animal, curan as espullas. Tam\u00e9n se usan para cura-los furunchos da xente e contra o \"erizo\" dos bois."}
{"id": "13489", "revid": "98629", "url": "https://gl.wikipedia.org/wiki?curid=13489", "title": "Snow White and the Seven Dwarfs", "text": "Snow White and the Seven Dwarfs \u00e9 o primeiro filme de animaci\u00f3n producido por Walt Disney Pictures, estreado o 21 de decembro de 1937, e distribu\u00eddo por RKO Radio Pictures, co que a empresa Disney ti\u00f1a asinado un acordo de distribuci\u00f3n, dende o 8 de febreiro de 1938 nos cines dos Estados Unidos. O gui\u00f3n do filme bas\u00e9ase na famoso conto de fadas \"Brancaneves\" dos irm\u00e1ns Grimm. Como no conto orixinal, unha malvada ra\u00ed\u00f1a, ao ter envexa da beleza da princesa, ordena o seu asasinato; por\u00e9n, a princesa consegue escapar e atopar refuxio no bosque con sete ananos.\nO filme foi o maior \u00e9xito do ano 1938 e, tendo en conta a inflaci\u00f3n, unha das longametraxes que m\u00e1is billetes vendeu en toda a historia do cine.\nSinopse.\n\"Snow White and the Seven Dwarfs\" \u00e9 a historia dunha bela princesa chamada Brancaneves. A ra\u00ed\u00f1a do lugar, a\u00ednda que \u00e9 bela, segundo o seu espello m\u00e1xico non o \u00e9 tanto como a princesa Brancaneves. A s\u00faa envexa e maldade fan que queira asasinar a princesa Brancaneves. Esta consegue fuxir, e d\u00e1 coa cabana dos sete ananos, traballadores dunha mina, que deciden protexela.\nTempo despois, a ra\u00ed\u00f1a descobre que Brancaneves contin\u00faa con vida, e ent\u00f3n disfr\u00e1zase para matala cunha maz\u00e1 envelenada, que lle causa un sono profundo a Brancaneves. Finalmente, o pr\u00edncipe salva a Brancaneves, que a esperta cun bico de amor.\nGui\u00f3n e direcci\u00f3n.\nO gui\u00f3n do filme foi adaptado por Dorothy Ann Blank, Richard Creedon, Merrill De Maris, Otto England, Earl Hurd, Dick Rickard, Ted Sears e Webb Smith. David Hand serviu como supervisor-xefe, e William Cottrell, Wilfred Jackson Larry Morey, Perca Pearce e Ben Sharpsteen foron responsables da direcci\u00f3n das secuencias."}
{"id": "13492", "revid": "89787", "url": "https://gl.wikipedia.org/wiki?curid=13492", "title": "Walt Disney", "text": "Walter Elias \"Walt\" Disney, nado en Chicago o 5 de decembro de 1901 e finado en Burbank (California) o 15 de decembro de 1966, foi un debuxante, produtor, director e guionista de filmes estadounidense. Un dos produtores cinematogr\u00e1ficos m\u00e1is co\u00f1ecidos do mundo, Disney foi tam\u00e9n un debuxante de banda dese\u00f1ada e caricaturista en xornais, creador do parque de atracci\u00f3ns co\u00f1ecido como Disneyland, e \u00e9 o fundador, xunto co seu irm\u00e1n Roy O. Disney da compa\u00f1\u00eda Walt Disney Productions, que anos despois se converteu na m\u00e1is soada produtora do campo da animaci\u00f3n e na actualidade \u00e9 a maior compa\u00f1\u00eda de medios de comunicaci\u00f3n e entretemento do mundo. Esta corporaci\u00f3n, que se co\u00f1ece hoxe co nome de The Walt Disney Company, \u00e9 unha empresa multimillonaria con ingresos anuais de decenas de miles de mill\u00f3ns de d\u00f3lares.\nEl e o seu equipo crearon unha manchea de personaxes animados co\u00f1ecidos en todo o mundo, inclu\u00edndo o que se considera o seu alter ego, Mickey Mouse.\nTraxectoria.\nPrimeiros anos.\nWalt Disney naceu o 5 de decembro de 1901 e tivo a infancia t\u00edpica do fillo dun granxeiro. O seu pai, Elias Disney (1859-1941), de ascendencia irlandesa, chegara \u00f3s Estados Unidos de Am\u00e9rica dende o Canad\u00e1 e instal\u00e1rase na cidade de Chicago pouco despois de casar coa mestra de escola Flora Call (1868\u20141938), en 1888. Walt foi o cuarto dos cinco fillos do matrimonio. En 1906, a familia trasl\u00e1dase a unha granxa nos arredores de Marceline, Missouri. M\u00e1is adiante, Disney dir\u00eda que eses foran os mellores anos da s\u00faa vida. Tanto el como a s\u00faa irm\u00e1 m\u00e1is nova, Ruth, eran demasiado pequenos para axudar nas tarefas da granxa e por iso pasaban a meirande parte do tempo xogando. Desta \u00e9poca datan os primeiros contactos de Disney co debuxo e a s\u00faa grande afecci\u00f3n polos trens.\nEste per\u00edodo id\u00edlico conclu\u00edu poucos anos despois. En 1909, Elias Disney caeu subitamente enfermo de febre tifoide, e, a pesar de contar coa axuda dos seus fillos maiores, viuse imposibilitado de continuar traballando na granxa, polo que a tiveron que vender e mudarse a unha vivenda de alugueiro at\u00e9 o 1910, ano en que se mudaron a Kansas City. Para o daquela a\u00ednda mozo Walt Disney foi moi duro ter que abandonar o seu para\u00edso rural.\nEn Kansas City, Elias comezou a traballar repartindo xornais para o \"Kansas City Star\". A Walt e \u00f3 seu irm\u00e1n tocoulles axudar \u00f3 seu pai no elenco, un traballo duro que requir\u00eda erguerse t\u00f3dolos d\u00edas \u00e1s doce da noite.\nDe acordo cos arquivos da escola p\u00fablica do distrito de Kansas City, Disney empezou a acudir \u00e1 Benton Grammar School en 1910, e graduouse o 8 de xu\u00f1o de 1911. Por mor do seu traballo repartindo xornais, non foi un bo estudante, xa que adormec\u00eda acot\u00edo e cust\u00e1balle concentrarse. Era propenso a so\u00f1ar esperto e a pasa-lo debuxando.\nElias, deixou o seu traballo como repartidor de xornais e f\u00edxose propietario dunha empresa dedicada a elaborar bebidas carbonatadas, a O'Zell Company, radicada en Chicago. A familia trasladouse de novo a esta cidade, e Disney continuou os seus estudos na McKinley High School de Chicago. \u00d3 mesmo tempo, traballaba para o seu pai e acud\u00eda polas tardes a clases no Instituto de Arte de Chicago.\n\u00d3s 15 anos, Walt conseguiu un traballo de ver\u00e1n vendendo xornais e lambonadas \u00f3s pasaxeiros do ferrocarril de Santa Fe. Interes\u00e1balle moito m\u00e1is o tren que o seu traballo, no que non tivo demasiado \u00e9xito, xa que lle roubaban as mercador\u00edas moi a mi\u00fado.\nNos seus anos escolares, Disney creaba historietas no xornal do instituto, \"The Village Voice\". As s\u00faas creaci\u00f3ns en banda dese\u00f1ada eran de tem\u00e1tica patri\u00f3tica e pol\u00edtica, centradas na primeira guerra mundial. En 1918, querendo seguir os pasos do seu irm\u00e1n Roy, abandonou o instituto para alistarse no ex\u00e9rcito. Non foi aceptado por non ter a idade requirida, mais el sab\u00eda que no corpo de ambulancias da Cruz Vermella admit\u00edanse a mozos de dezasete anos, Walt falsificou o seu certificado de nacemento para facer ver que nacera no ano 1900 no canto de en 1901 e que xa cumprira os dezasete.\nFoi admitido, pero nunca chegou a entrar en combate. Cando rematou o seu adestramento e foi trasladado a Europa, Alema\u00f1a firmara o armisticio e a guerra rematara. Pasou o resto do seu tempo na Cruz Vermella como condutor de ambulancias en Francia, trasladando a oficiais. Entret\u00edvose enchendo de debuxos a ambulancia que conduc\u00eda, e nesta \u00e9poca comezou a fumar, un h\u00e1bito que o acompa\u00f1ar\u00eda toda a vida. En 1919 solicitou ser relevado das s\u00faas obrigas militares e foi enviado de regreso \u00f3s Estados Unidos.\nComezos na animaci\u00f3n.\nDecidido a seguir unha carreira art\u00edstica, trasladouse a Kansas City. O seu irm\u00e1n Roy traballaba nun banco pola zona e, grazas a un amigo, conseguiu un traballo no Pesemen-Rubin Art Studio, onde Walt se dedicou a crear anuncios para xornais, revistas e cinemas. Al\u00ed coincidiu con outro debuxante, Ubbe Iwwerks, co que trabou amizade, e ambos decidiron empezar o seu propio negocio.\nDisney e Iwwerks (quen acortou o seu nome a Ub Iwerks) fundaron unha compa\u00f1\u00eda chamada \"Iwerks-Disney Commercial Artists\" en xaneiro de 1920. Por desgraza, non conseguiron demasiados clientes, e finalmente tiveron que abandonar. \u00c1mbolos dous foron contratados pola empresa Kansas City Film Ad, na que traballaron en anuncios, realizados con primitivas t\u00e9cnicas de animaci\u00f3n, para os cinemas locais. Disney estaba fascinado polas posibilidades da animaci\u00f3n. Pasou varios d\u00edas na biblioteca p\u00fablica de Kansas City estudando libros de anatom\u00eda e mec\u00e1nica. Leu tam\u00e9n un libro de Edweard Muybridge sobre a animaci\u00f3n. Aproveitou o seu tempo en Film Ad experimentando con animaci\u00f3n e t\u00e9cnicas cinematogr\u00e1ficas. Mesmo tomou prestada unha das c\u00e1maras da empresa para experimentar na casa.\nDespois de dous anos en Film Ad, Disney cr\u00eda que ti\u00f1a a experiencia suficiente como para emprender un novo negocio pola s\u00faa conta. En 1922, fundou a empresa Laugh-O-Gram Films, Inc., dedicada a realizar curtametraxes animadas baseadas en contos de fadas populares e relatos para nenos, como \"A Cincenta\" ou \"O gato con botas\". Entre os seus empregados cont\u00e1banse Iwerks, Hugh Harman, Rudolph Ising, Carmen Maxwell e Friz Freleng. As curtas fix\u00e9ronse famosas na zona de Kansas City, mais os seus gastos de produci\u00f3n exced\u00edan \u00f3s ingresos que proporcionaban.\nTrala creaci\u00f3n da s\u00faa \u00faltima curta, a mestura de acci\u00f3n real e animaci\u00f3n \"Alice's Wonderland\", o estudio declarouse en bancarrota en xu\u00f1o de 1923. Disney decidiu ent\u00f3n trasladarse \u00f3 puxante centro da industria cinematogr\u00e1fica, Hollywood. Vendeu a s\u00faa c\u00e1mara e obtivo cartos dabondo para unha viaxe de ida en tren a California. Deixou atr\u00e1s \u00f3s seus amigos e antigos empregado, mais levou con el o filme \"Alice's Wonderland\".\nChegou aos \u00c1nxeles con corenta d\u00f3lares no peto e un filme sen rematar no seu malet\u00edn. O seu prop\u00f3sito era abandonar o cinema de animaci\u00f3n, crendo que non poder\u00eda competir cos estudios de Nova York. Pretend\u00eda converterse en director de filmes de acci\u00f3n real, e percorreu sen \u00e9xito t\u00f3dolos estudios na procura de traballo.\n\u00d3 non atopar choio, optou por volver a intentalo coa animaci\u00f3n. O seu primeiro estudio en Hollywood foi un garaxe na casa do seu t\u00edo Robert. Enviou o filme \"Alice's Wonderland\" \u00e1 distribuidora neoiorquina Margaret Winkler, quen amosou un grande interese polo filme e contratou a Disney para producir m\u00e1is pel\u00edculas combinando animaci\u00f3n e imaxe real.\nReuniuse co seu irm\u00e1n, que estaba a se recuperar de tuberculose nun hospital de veteranos dos \u00c1nxeles, e convenceuno para que se encargase da xesti\u00f3n econ\u00f3mica do estudio. A petici\u00f3n de Disney, a actriz protagonista de \"Alice's Wonderland\" (Virginia Davis) e a s\u00faa familia traslad\u00e1ronse a Hollywood dende Kansas City. O mesmo fixeron Iwerks e a s\u00faa. Este foi o comezo do \"Disney Brothers' Studio\", o xerme da futura \"The Walt Disney Company\".\nOs novos filmes, chamadas \"Alice Comedies\", tiveron bastante \u00e9xito. Despois de Virginia Davis, quen deixou a serie \u00f3 non aceptar Disney as exixencias de aumento salarial, o personaxe de Alice foi interpretado polas actrices Dawn O'Day e Margie Gay. M\u00e1is tarde, Lois Hardwick asumiu brevemente o papel. Polo tempo en que conclu\u00edu a serie, en 1927, o centro de atenci\u00f3n eran os personaxes animados, en particular un gato chamado Julius que recordaba a Felix the Cat.\nOswald the Lucky Rabbit.\nEn 1927, Charles B. Mintz, que casara Margaret Winkler e tomara as rendas do seu negocio, solicitou unha nova serie de pel\u00edculas, s\u00f3 de animaci\u00f3n, que ser\u00edan distribu\u00eddas por Universal Pictures de Carl Laemmle. A nova serie, \"Oswald the Lucky Rabbit\", foi un \u00e9xito case instant\u00e1neo. O personaxe foi creado e debuxado por Iwerks e o seu \u00e9xito permitiu o crecemento do estudio, e Walt puido volver a contratar a Harman, Ising, Maxwell e Freleng, de Kansas City.\nEn febreiro de 1928, Disney viaxou a Nova York para negociar un novo acordo econ\u00f3mico con Mintz, mais levou unha gran sorpresa cando este lle anuncia que non s\u00f3 lle \u00eda pagar menos por cada curtametraxe que producise, sen\u00f3n que ti\u00f1a \u00f3s principais animadores de Disney baixo contrato e que crear\u00eda o seu propio estudio se Disney non aceptase traballar por menos cartos. Os dereitos de Oswald pertenc\u00edan a Universal e non a Disney, polo que pod\u00edan facer os filmes sen el.\nDisney rexeitou a imposici\u00f3n de Mintz e perdeu a meirande parte do persoal do seu estudio. Os que marcharon formaron o n\u00facleo de Winkler Studio, dirixido por Mintz e o seu cu\u00f1ado George Winkler. Por\u00e9n, Universal asignou pouco m\u00e1is tarde a produci\u00f3n dos filmes de \"Oswald the Lucky Rabbit\" a unha secci\u00f3n da s\u00faa propia empresa que dirix\u00eda Walter Lantz, e Mintz tivo que dedicar o seu estudio \u00e1 produci\u00f3n de curtas de Krazy Kat. Harman, Ising, Maxwell e Freleng crearon un personaxe moi parecido a Oswald, Bosko, para Leon Schlesinger e Warner Bros., e empezaron pouco despois a traballar nas primeiras entregas da serie \"Looney Tunes\".\nA compa\u00f1\u00eda de Disney s\u00f3 recuperou os dereitos sobre Oswald 78 anos despois, en 2006.\nMickey Mouse.\nTrala perda dos dereitos sobre Oswald, Disney optou por crear un novo personaxe. Disc\u00fatese se a primeira idea do rato animado (que basicamente era igual que Oswald, mais con orellas redondas no canto de alongadas) foi de Disney ou de Iwerks. En calquera caso, \u00e1mbolos dous participaron na creaci\u00f3n do personaxe. Os seus primeiros filmes foron animados por Iwerks, cuxo nome aparece destacado nos t\u00edtulos de cr\u00e9dito. Algunhas fontes indican que o rato \u00edase chamar nun principio \"Mortimer\", mais logo foi bautizado como \"Mickey Mouse\" pola s\u00faa muller, Lillian Disney. Segundo Bob Thomas a lenda do nome \u00e9 ficticia, e cita o caso dun personaxe chamado Mortimer Mouse, que naceu en 1936, t\u00edo de Minnie Mouse.\nA primeira aparici\u00f3n de Mickey tivo lugar o 15 de maio de 1928 en \"Plane Crazy\", unha curtametraxe muda, como t\u00f3dolos filmes de Disney at\u00e9 esa data. \u00d3 non conseguir interesar \u00f3s distribuidores por \"Plane Crazy\" nin pola s\u00faa continuaci\u00f3n, \"The Gallopin' Gaucho\", Disney creou un filme sonoro, \"Steamboat Willie\". O empresario Pat Powers proporcionou a Disney tanto a distribuci\u00f3n do filme como Cinephone, un sistema de sincronizaci\u00f3n do son. \"Steamboat Willie\" converteuse nun grande \u00e9xito e grazas a isto, engadiuse o son \u00e1s curtas anteriores. Dende ent\u00f3n, t\u00f3dolos filmes de Disney fix\u00e9ronse con son. O propio Disney era o encargado de facer os efectos vocais das s\u00faas primeiras curtas e foi a voz de Mickey Mouse at\u00e9 1947.\nMickey Mouse co\u00f1eceu un \u00e9xito extraordinario, at\u00e9 o punto de que, en 1935, a Sociedade de Naci\u00f3ns premiou a Disney cunha medalla de ouro, declarando a Mickey como \"s\u00edmbolo internacional de boa vontade\". En xaneiro de 1930 foi adaptado \u00e1 banda dese\u00f1ada nun xornal con gui\u00f3n de Disney e debuxos de Iwerks. Durante a d\u00e9cada de 1930, o mercado inundouse de produtos relacionados co personaxe, dende xoguetes infant\u00eds e reloxos de pulso at\u00e9 un brazalete de diamantes dese\u00f1ado por Cartier. Numerosas personalidades p\u00fablicas declararon a s\u00faa admiraci\u00f3n por Mickey Mouse, inclu\u00edndo \u00e1 actriz Mary Pickford, \u00f3 presidente dos Estados Unidos Franklin Delano Roosevelt, a Benito Mussolini e mesmo o rei de Inglaterra, Xurxo V.\nSilly Symphonies.\nAdemais das curtas de Mickey Mouse, en 1929 Disney iniciou unha serie de filmes musicais titulados \"Silly Symphonies\". O primeiro titulouse \"The Skeleton Dance\", e foi enteiramente debuxada e animada por Iwerks, que foi tam\u00e9n respons\u00e1bel da meirande parte dos filmes producidos por Disney entre os anos 1928 e 1929. A\u00ednda que \u00e1mbalas series tiveron un grande \u00e9xito, o estudio de Disney non estaba de acordo con compartir os beneficios con Pat Powers, e firmou un novo contrato de distribuci\u00f3n con Columbia Pictures.\nIwerks est\u00e1base fartando da posici\u00f3n subalterna que ti\u00f1a no estudio a pesar de realizar a meirande parte do choio, e deixouse convencer por Powers para abrir o seu propio estudio cun contrato exclusivo. Ent\u00f3n Disney andou na procura desesperada de algu\u00e9n que puidese substitu\u00edr a Iwerks, xa que el mesmo non era quen de debuxar tan ben nin tan axi\u00f1a (dise que Iwerks fac\u00eda m\u00e1is de 700 debuxos diarios para as curtas de Mickey).\nEntrementres, Iwerks lanzaba a s\u00faa serie sobre o personaxe de Flip the Frog coa primeira curta de animaci\u00f3n con son e en cor, titulado \"Fiddlesticks\". Creou tam\u00e9n outras d\u00faas series: \"Willie Whopper\" e \"Comicolor\". O seu \u00e9xito ameazaba o predominio que Disney acadara na industria do cinema de debuxos animados.\nDisney contratou a varias persoas para facer o traballo que Iwerks era capaz de facer en solitario. En 1932, Disney estreou o seu primeiro filme en cor, \"Flowers and Trees\", da serie \"Silly Symphonies\", que conseguiu o Oscar \u00e1 mellor curtametraxe de animaci\u00f3n en 1932. Nese mesmo ano, Disney recibiu tam\u00e9n Oscar honor\u00edfico pola creaci\u00f3n de Mickey Mouse, cuxas curtas pasaron a realizarse en cor a partir de 1935. Pronto apareceron series derivadas, protagonizadas por novos personaxes, como o Pato Donald, Goofy e Pluto.\nVida privada.\nEn 1925, Disney contratou a unha moza chamada Lillian Bounds para po\u00f1er tinta e cor \u00f3 celuloide. Tras mocear brevemente, casaron o 15 de xullo de 1925. Despois de varios intentos, Lillian deu a luz a unha filla, Diane Marie Disney en 1933. Sen posibilidade de ter m\u00e1is fillos, os Disney adoptaron a unha segunda filla, Sharon Mae Disney, en 1936. Lillian faleceu o 16 de decembro de 1997. A s\u00faa filla adoptiva, Sharon morreu en 1993. Sharon dera a luz anteriormente a Catherine Spitcktip Disney en 1988.\nA idade dourada da animaci\u00f3n.\n\"A tolemia de Disney\": \"Snow White and the Seven Dwarfs\".\nA\u00ednda que os ingresos do estudio eran consider\u00e1beiss, para Disney non era abondo e en 1934 comezou a planear e produci\u00f3n dunha longametraxe. Cando se soubo na industria da animaci\u00f3n que Disney planeaba a produci\u00f3n dunha longametraxe animada sobre Brancaneves, bautizouse \u00f3 proxecto como \"a tolemia de Disney\", e todo o mundo estaba de acordo en que o proxecto rematar\u00eda arruinando o estudio. Tanto Lillian como Roy trataron de disuadir a Disney dos seus plans. Este contratou \u00f3 profesor Don Graham, do Instituto de Arte Chouinard, para que formase \u00f3 cadro de persoal do estudio, e utilizou as curtas da serie \"Silly Symphonies\" como laboratorio para experimentar coa animaci\u00f3n realista de seres humanos, a creaci\u00f3n de personaxes animados con personalidade definida, efectos especiais, e o uso de procesos especializados e aparellos como a c\u00e1mara multiplano.\nTodos estes esforzos \u00edan dirixidos a elevar o nivel tecnol\u00f3xico do estudio para que fose capaz de producir un filme da calidade requirida por Disney. O proceso de produci\u00f3n de \"Snow White and the Seven Dwarfs\" prolongouse dende 1935 at\u00e9 mediados de 1937, cando o estudio ficou sen cartos. Para conseguir os fondos necesarios para completar o filme, Disney tivo que amosar unha montaxe previa \u00f3s directivos do Bank of America, quen lle proporcionou os cartos para rematar o proxecto. O orzamento inicial da pel\u00edcula era de 250.000 d\u00f3lares, mais acabou custando 1.488.000. O filme estreouse no \"Carthay Circle Theater\" o 21 de decembro de 1937, e, cando terminou, recibiu unha grande ovaci\u00f3n.\n\"Snow White and the Seven Dwarfs\", a primeira longametraxe animada en lingua inglesa, e o primeiro en utilizar o Technicolor, foi distribu\u00eddo en febreiro de 1938 por RKO. Foi o filme con maior \u00e9xito de 1938 e obtivo uns ingresos de 8 mill\u00f3ns de d\u00f3lares na s\u00faa estrea.\nO \u00e9xito de \"Brancaneves\" permitiu a Disney constru\u00edr uns novos estudios en Burbank, que se inauguraron o 24 de decembro de 1939. En 1940, os estudios produciron outras d\u00faas longametraxes: \"Pinocchio\" e \"Fantasia\". A segunda, en concreto, constitu\u00eda unha aposta bastante arriscada: sen argumento unitario, consist\u00eda na posta de imaxes animadas de oito pezas de m\u00fasica cl\u00e1sica (entre outras, de Beethoven, Bach e Stravinskii), \u00f3 estilo das \"Silly Symphonies\". Os resultados foron bastante irregulares.\n\u00d3 mesmo tempo, segu\u00edanse creando novas curtas das estrelas da casa (Mickey, Donald, Goofy e Pluto), destacando curtametraxes como \"Brave Little Tailor\" (1938) e \"The Pointer\" (1939), ambas protagonizadas polo rato Mickey. A produci\u00f3n de curtas da serie \"Silly Symphonies\" conclu\u00edu en 1939.\nA folga de 1941.\nDespois de varias tentativas de organizaci\u00f3n sindical entre os traballadores da industria da animaci\u00f3n, en 1938 creouse o Screen Cartoonists Guild (SCG), sindicato que pronto desenvolveu unha activa campa\u00f1a para captar afiliados entre os traballadores do medio. A\u00ednda que xa fora reco\u00f1ecido pola meirande parte dos outros estudios, Disney neg\u00e1base a permitir a afiliaci\u00f3n sindical dos seus empregados. Por outra banda, dende 1937 exist\u00eda un crecente descontento entre os traballadores do estudio. A\u00ednda que os empregados de Disney eran os mellor pagados da profesi\u00f3n, consideraban que se incumpriran as promesas sobre bonificaci\u00f3ns polo traballo extra que fixeran nas longametraxes da compa\u00f1\u00eda. Filmes como o de \"Brancanieves\" tiveran un \u00e9xito sen precedentes no cinema de animaci\u00f3n, e os empregados non participaran dos beneficios (de feito, Disney endebed\u00e1rase coa apertura dos novos estudios en Burbank e a produci\u00f3n de \"Pinocchio\" e \"Fantasia\", que non obtiveran o \u00e9xito desexado). Ademais, o labor de moitos empregados non era reco\u00f1ecido nos t\u00edtulos de cr\u00e9dito dos filmes.\nEn 1941, Herbert Sorrell, o principal l\u00edder sindical entre os traballadores de Disney, intentou negociar o reco\u00f1ecemento do SCG, mais foi rexeitado. Animadores que ti\u00f1an unha posici\u00f3n importante dentro dos estudios, como Art Babbitt e Will Tytla, abrazaron a causa dos seus compa\u00f1eiros. Disney considerouno unha traiz\u00f3n persoal e despediu a Babbitt e a outros 16 traballadores. O 28 de maio, un gran n\u00famero de traballadores foron \u00e1 folga. Esa ma\u00f1\u00e1, cando Disney chegou \u00f3s estudios, atopounos bloqueados por centos de piquetes de folga.\nA medida que continuaba a folga, a tensi\u00f3n foi medrando. O cadro de persoal dos estudios quedou dividido case \u00f3 50% e houbo varios conatos de enfrontamento. O propio Disney, segundo algunhas testemu\u00f1as, estivo a piques de chegar \u00e1s mans con Babbitt. Pouco antes do final da folga, Disney, por consello de Nelson Rockefeller, director da axencia de relaci\u00f3ns con Latinoam\u00e9rica no Departamento de Estado, partiu de xira a Latinoam\u00e9rica como embaixador de boa vontade, o que contribu\u00edu a arrefriar os \u00e1nimos entre as partes enfrontadas.\nFinalmente, Disney, influ\u00eddo pola opini\u00f3n p\u00fablica favor\u00e1bel \u00e1 folga, e grazas \u00e1 mediaci\u00f3n do goberno federal e varios grupos de presi\u00f3n (entre eles o seu principal acredor, o Bank of America) aceptou reco\u00f1ecer o sindicato. A folga rematou o 29 de xullo, despois de nove semanas. Os traballadores obtiveron melloras salariais e acordouse un sistema para reco\u00f1ecer o seu traballo nos t\u00edtulos de cr\u00e9dito. Por\u00e9n, o regreso \u00e1 normalidade non foi tal, xa que Disney non perdoou nunca \u00f3s manifestantes. Alg\u00fans foron despedidos en canto a lei o permitiu, e outros optaron por irse ante a hostilidade que viv\u00edan na s\u00faa contorna laboral. Entre os que, por unha ou outra raz\u00f3n, terminaron por abandonar a compa\u00f1\u00eda estaban Vladimir William Tytla, John Hubley, Stephen Bosustow, Dave Hilberman e Walt Kelly.\nA folga arruinou a imaxe da Walt Disney Company como empresa paternalista e harm\u00f3nica, pero non diminu\u00edu en absoluto a aceptaci\u00f3n da marca por parte do gran p\u00fablico.\nTempos de guerra.\nA pesar de que \"Pinocchio\" e \"Fantasia\" non conseguiran o \u00e9xito extraordinario de \"Snow White and the Seven Dwarfs\", o filme \"Dumbo\", cuxa produci\u00f3n non se puido deter pola folga, estreouse finalmente en outubro de 1941 e foi un grande \u00e9xito, convert\u00e9ndose nunha importante fonte de ingresos para o estudio. Pouco despois, en decembro, os Estados Unidos entraban na segunda guerra mundial. Os estudios Disney colaboraron estreitamente co goberno, producindo filmes educativos e de formaci\u00f3n militar, as\u00ed como outras encami\u00f1adas a elevar a moral na retagarda, tales como as curtametraxes \"Der Fuehrer's Face\", \"Education for Death\", \"Reason and Emotion\", e a longametraxe \"Victory Through Air Power\", na que se defend\u00eda a idea de que era preciso constru\u00edr m\u00e1is bombardeiros para ga\u00f1ar a guerra.\nPor\u00e9n, os filmes propagand\u00edsticos no xeraban beneficios, e \"Bambi\", a seguinte longametraxe de Disney, non produciu os resultados desexados cando se estreou en agosto de 1942. Para recortar gastos, durante os anos 1940 non se produciron novas longametraxes, sen\u00f3n filmes que recompilaban varias curtas. As m\u00e1is destacadas foron \"Saludos Amigos\" (1942), \"The Three Caballeros\" (1945), \"Song of the South\" (1946), \"Fun and Fancy Free\" (1947) e \"The Adventures of Ichabod and Mr. Toad\" (1949). Para aumentar a rendibilidade das s\u00faas produci\u00f3ns, Disney tivo outra grande idea comercial: en 1944 reestreou \"Snow White and the Seven Dwarfs\", establecendo a tradici\u00f3n de reestrear as longametraxes da compa\u00f1\u00eda \u00f3s sete anos.\nDespois da guerra, a pesar da prosperidade que ent\u00f3n se viv\u00eda nos Estados Unidos, os h\u00e1bitos de consumo cinematogr\u00e1fico cambiaron. Cae o interese polas curtametraxes, que antes eran indispens\u00e1beis \u00f3 comezo de toda sesi\u00f3n cinematogr\u00e1fica, e empezaron a demandar s\u00f3 longametraxes. Ante esta nova situaci\u00f3n, Disney diversificou a s\u00faa oferta, orient\u00e1ndose cara a produci\u00f3n de filmes infant\u00eds de imaxe real (a serie \"True-Life Adventures\", que se iniciou en 1948), documentais sobre a natureza e programas de televisi\u00f3n.\nA finais da d\u00e9cada de 1940, o estudio recobr\u00e1rase o suficiente como para continuar coa produci\u00f3n de novos filmes como \"Cinderella\", que foi a primeira aut\u00e9ntica longametraxe producida polos estudios Disney dende \"Bambi\" en 1942. Seguiron \"Alice in Wonderland\" (1951) e \"Peter Pan\" (1953). \u00c1mbolos dous filmes foron moi criticados por edulcorar as obras orixinais de Lewis Carroll e James M. Barrie, descartando t\u00f3dolos seus elementos perturbadores.\nWalt Disney e a caza de meigas.\nTrala folga de 1941, Disney sent\u00eda unha profunda desconfianza polos sindicatos. En 1947, durante os primeiros anos da guerra fr\u00eda, testificou ante o House Un-American Activities Committee, e denunciou a Herbert K. Sorrell, David Hilberman e William Pomerance, antigos empregados e activistas sindicais, como axitadores comunistas. Disney explicou que a folga de 1941 formara parte dunha estratexia do Partido Comunista dos Estados Unidos para ga\u00f1ar influencia en Hollywood.\nExisten documentos que demostran que Disney actuou secretamente como axente do FBI dende os primeiros anos da d\u00e9cada de 1940 e que en 1954 foi ascendido \u00f3 rango de \"axente especial de contacto\" (\"special agent contact\") por orde directa de John Edgar Hoover. Estes documentos demostran tam\u00e9n que os gui\u00f3ns dalg\u00fans filmes foron modificados a instancias do FBI. Unha das preocupaci\u00f3ns da organizaci\u00f3n gobernamental era a imaxe que se daba dos seus axentes nos filmes Disney (por exemplo, na pel\u00edcula de 1965 \"That Darn Cat!\").\nCuriosamente, os mesmos documentos revelan que o propio Disney foi investigado pola organizaci\u00f3n \u00e1 que el mesmo pertenc\u00eda como sospeitoso de subversi\u00f3n, \u00e9 dicir, de comunismo.\nO imperio Disney.\nCarolwood Pacific Railroad.\nEn 1949, Disney e a s\u00faa familia adquiriron unha mansi\u00f3n cunha grande leira no distrito de Holmby Hills dos \u00c1nxeles. Disney aproveitou para facer realidade o seu so\u00f1o de ter un ferrocarril privado. Coa axuda dos seus amigos Ward e Betty Kimball, Disney dese\u00f1ou os planos e comezou a constru\u00edr un tren en miniatura. O tren foi bautizado como Carolwood Pacific Railroad, polo nome da antiga r\u00faa na que viv\u00eda Disney, Carolwood Drive. A locomotora de vapor dese\u00f1ada por Roger E. Broggie, empregado dos estudios, recibiu o nome de Lilly Belle na honra \u00e1 muller de Disney.\nDisneylandia.\nXa dende os anos 40, Disney ti\u00f1a a idea de constru\u00edr un parque de atracci\u00f3ns para que os seus empregados e as s\u00faas familias puid\u00e9ranse divertir no seu tempo de lecer. Co tempo, este proxecto m\u00e1is ben modesto medrou at\u00e9 se converter en Disneylandia.\nAd\u00f3itanse nomear dous parques como fonte de inspiraci\u00f3n de Disney para o seu proxecto: Children's Fairyland en Oakland (California), constru\u00eddo en 1950, e os Xard\u00edns T\u00edvoli, na capital de Dinamarca, Copenhaguen. Tam\u00e9n se di que Disney se inspirou no parque Rep\u00fablica de los Ni\u00f1os, localizado no barrio Manuel B. Gonnet de La Plata, Arxentina, e inaugurado en 1951, a\u00ednda que alg\u00fans outros opinan que se trata dun mito.n mito.\nMentres maduraba a s\u00faa idea de Disneylandia, visitou numerosos parques de atracci\u00f3ns, mais en xeral parec\u00e9ronlle sucios e mal xestionados. O seu plan orixinal era constru\u00edr o parque nun terreo preto dos estudios, pero a cidade de Burbank denegoulle o permiso para constru\u00edr, e o terreo era ademais demasiado pequeno, polo que a compa\u00f1\u00eda adquiriu un terreo de 160 acres (uns 730,000 m\u00b2), orixinalmente plantado de laranxeiras e nogueiras, en Anaheim, no condado de Orange.\nEn 1952, Disney creou unha nova filial da s\u00faa empresa, WED Enterprises (nomeada a partir das iniciais do seu nome: Walter Elias Disney), para ocuparse de planear e constru\u00edr o parque. Alg\u00fans membros do estudio participaron no proxecto como enxe\u00f1eiros e dese\u00f1adores.\nA construci\u00f3n de Disneylandia comezou o 21 de xullo de 1954. O parque abriu as s\u00faas portas \u00f3 p\u00fablico o 18 de xullo de 1955.\nExpansi\u00f3n.\nCando Walt Disney Productions empezou a constru\u00edr Disneylandia, tam\u00e9n empezara a interesarse por outras \u00e1reas da industria do entretemento. \"A illa do tesouro\" (1950) foi a primeira pel\u00edcula de acci\u00f3n real da compa\u00f1\u00eda, e foi axi\u00f1a seguida doutras: \"20,000 Leagues Under the Sea\" (en CinemaScope, 1954), \"The Shaggy Dog\" (1959) e \"The Parent Trap\" (1960). Os estudios Disney descubriron tam\u00e9n a importancia da televisi\u00f3n. En 1950 produciron o seu primeiro programa televisivo, \"One Hour in Wonderland\". Na cadea ABC, Disney patrocinou un programa chamado \"Disneyland\" dedicado a anunciar o seu novo parque de atracci\u00f3ns, no que se emit\u00edan tam\u00e9n secuencias dos filmes xa estreados. O primeiro programa televisivo de emisi\u00f3n diaria realizado polo estudio foi o popular \"Mickey Mouse Club\", que continuar\u00eda, con varios cambios de nome, at\u00e9 ben entrados os anos 90.\nA medida que o estudio se expand\u00eda e diversificaba o seu campo de acci\u00f3n, Disney foi prestando menos atenci\u00f3n \u00f3 departamento de animaci\u00f3n, delegando cada vez m\u00e1is tarefas nos seus animadores de confianza, \u00f3s que chamaba \"Os Nove Anci\u00e1ns\". En vida de Disney, o departamento de animaci\u00f3n creou varias longametraxes de \u00e9xito como \"Lady and the Tramp\" (en CinemaScope, 1955), \"One Hundred and One Dalmatians\" (1961), \"Sleeping Beauty\" (en Super Technirama 70mm, 1959), e \"The Sword in the Stone\" (1963).\nA produci\u00f3n de curtametraxes continuou at\u00e9 1956, cando Disney decidiu pechar o departamento de curtas. Dende ent\u00f3n, e s\u00f3 de forma espor\u00e1dica, f\u00f3ronse realizando algunhas curtas.\nNos primeiros anos sesenta, o imperio Disney era un grande \u00e9xito, e Walt Disney Productions consolidouse como a m\u00e1is importante empresa dedicada \u00f3 entretemento familiar do mundo. Tras d\u00e9cadas de intentalo, Disney conseguiu finalmente os dereitos dos libros de P.L. Travers sobre unha institutriz con poderes m\u00e1xicos, e en 1964 estr\u00e9ase a pel\u00edcula \"Mary Poppins\", que combinaba animaci\u00f3n e acci\u00f3n real, e foi outro dos grandes \u00e9xitos da factor\u00eda Disney (chegou mesmo a estar nomeada \u00f3 Oscar \u00e1 mellor pel\u00edcula). Ese mesmo ano, Disney presentou varias novidades na Feira Mundial de Nova York, entre elas figuras Audio-Animatronic, que despois foron utilizadas para as atracci\u00f3ns de Disneylandia e para o proxecto dun novo parque tem\u00e1tico na Costa Leste, que Disney estivera planeando dende que se abriu Disneylandia. En 1965 anunciouse a construci\u00f3n do novo parque, Disneyworld, preto de Orlando, en Florida, que comezou pouco despois da morte de Disney.\nPouco antes da s\u00faa morte, Disney estaba interesado en abrir unha estaci\u00f3n de esqu\u00ed (Disney's Mineral King Ski Resort). O proxecto foi finalmente cancelado debido \u00e1s protestas de diversas organizaci\u00f3ns ecoloxistas.\nMorte.\nDisney deixou de traballar no desenvolvemento de Disneyworld nos \u00faltimos meses de 1966, cando se lle diagnosticou un cancro no seu pulm\u00f3n esquerdo, tras toda unha vida de fumador empedernido. Pasou un exame m\u00e9dico no hospital St. Joseph, xunto \u00f3 edificio do estudio Disney, e sufriu un paro cardiorrespiratorio. Faleceu o 15 de decembro de 1966. O seu corpo foi incinerado o 17 de decembro no Forest Lawn Cemetery de Glendale, California. O seu irm\u00e1n Roy foi quen levou adiante o proxecto do parque de atracci\u00f3ns de Florida, insistindo en que se chamase Walt Disney World na honra \u00f3 seu irm\u00e1n. Roy morrer\u00eda tres meses despois de que o parque abrise as s\u00faas portas en 1971.\nDurante anos tense xestado a lenda urbana de que Disney, poucos minutos antes de morrer, foi crioxenizado. O seu corpo supostamente foi introducido cando a\u00ednda estaba vivo nunha c\u00e1mara e foi conxelado a baixas temperaturas para que cando a ciencia avanzase puidese ser resucitado e sandar o seu pulm\u00f3n enfermo. Esta historia cobrou unha relevancia enorme en todo o mundo, tom\u00e1ndose a Disney como exemplo de que as crioxenizaci\u00f3ns si ti\u00f1an raz\u00f3n de ser. Por\u00e9n, isto \u00e9 completamente falso e as s\u00faas cinzas repousan en California dende hai m\u00e1is de cincuenta anos.\nO Imperio Disney hoxe.\nNa actualidade, o pequeno estudio de animaci\u00f3n que en 1923 fundaron Walt e Roy Disney tense convertido nunha das meirandes empresas no \u00e1mbito do entretemento, cuns ingresos anuais de 30.000 mill\u00f3ns de d\u00f3lares. The Walt Disney Company xestiona dezaoito parques de atracci\u00f3ns, trinta e nove hoteis, oito estudios cinematogr\u00e1ficos, once canles de televisi\u00f3n por cable e un terrestre (a cadea ABC).\nWalt Disney Pictures, o estudio cinematogr\u00e1fico m\u00e1is importante propiedade da empresa, contin\u00faa producindo longametraxes de animaci\u00f3n a un ritmo aproximado dun por ano. Ademais, en maio de 2006 The Walt Disney Company adquiriu os estudios de animaci\u00f3n Pixar, cuxos filmes, distribu\u00eddos por Disney, alcanzaran en anos anteriores un \u00e9xito maior que as producidas por Walt Disney Pictures.\nDisney na historia da animaci\u00f3n.\nA importancia de Walt Disney na historia do cinema de animaci\u00f3n dificilmente pode pasar desapercibida. Foi pioneiro na utilizaci\u00f3n de numerosas innovaci\u00f3ns t\u00e9cnicas no cinema de animaci\u00f3n, como o son, a cor ou a c\u00e1mara multiplano, e no prazo duns doce anos (entre 1928 e 1940), logrou converter os antes menosprezados debuxos animados nun sofisticado medio de expresi\u00f3n art\u00edstica.\nContou cun equipo de animadores de primeira cuxos m\u00e9ritos, por\u00e9n, quedaron sempre menosprezados, pois coa publicidade da compa\u00f1\u00eda parec\u00eda deducirse que era o propio Disney o autor material de t\u00f3dolos filmes. O caso de Iwerks \u00e9 paradigm\u00e1tico, xa que a pesar da s\u00faa importancia nas primeiras curtas da compa\u00f1\u00eda, e na creaci\u00f3n de Mickey Mouse, apenas \u00e9 co\u00f1ecido na actualidade.\nWalt Disney converteu os debuxos animados nun produto de consumo de masas. En varias ocasi\u00f3ns, aceptou con total franqueza que o seu obxectivo era chegar \u00f3 maior n\u00famero pos\u00edbel de espectadores, por riba de calquera consideraci\u00f3n de tipo art\u00edstico. A\u00ednda que moitas das s\u00faas pel\u00edculas son obras mestras do cinema de debuxos animados, co tempo o interese por gabar os gustos do p\u00fablico acentuou unha certa tendencia \u00f3 \"kitsch\" e \u00f3 excesivo sentimentalismo. Trala s\u00faa morte, os debuxos animados de The Walt Disney Company continuaron na mesma li\u00f1a.\nO \u00e9xito dos filmes de Disney tivo como consecuencia que o seu cinema chegase a ser considerado por gran parte do p\u00fablico como a \u00fanica forma pos\u00edbel de facer cinema de debuxos animados, o que dificultou en grande medida a aparici\u00f3n de propostas alternativas dentro da animaci\u00f3n.\nIdeolox\u00eda.\nA ideolox\u00eda de Walt Disney, tal como se fai patente nos seus filmes, bas\u00e9ase sobre todo na defensa dos valores do \"american way of life\" (\"modo de vida americano\"), nos que cr\u00eda firmemente. A ideolox\u00eda neocolonialista subxacente nos filmes de Disney tam\u00e9n se ten criticado por, entre outros autores, Ariel Dorfman e Armand Mattelart, no seu co\u00f1ecido ensaio \"How to Read Donald Duck\" (1971).\nUnha cuesti\u00f3n moi discutida \u00e9 a das pos\u00edbeis simpat\u00edas de Disney polos r\u00e9ximes fascistas europeos nos anos previos \u00e1 segunda guerra mundial. Segundo algunhas referencias, foi recibido en Roma por Mussolini nunha ou d\u00faas ocasi\u00f3ns durante a d\u00e9cada de 1930. Tam\u00e9n se ten falado da s\u00faa simpat\u00eda polo nazismo, debido \u00e1 s\u00faa asistencia, en compa\u00f1a do avogado da empresa, Gunther Lessing, a mitins do German American Bund, organizaci\u00f3n pro-nazi estadounidense. Por\u00e9n, a principal testemu\u00f1a que documenta a presenza de Disney nestes mitins non \u00e9 en absoluto imparcial, xa que se trata de Art Babbitt, despedido por Disney en 1941 pouco antes da famosa folga dos traballadores dos estudios. Tam\u00e9n se sabe que Disney foi un dos poucos empresarios cinematogr\u00e1ficos que recibiron abertamente \u00e1 cineasta alem\u00e1 Leni Riefenstahl durante a s\u00faa visita a Hollywood en 1938, cando a maior parte da industria lle pechou as portas.\nEn calquera caso, se Disney tivo simpat\u00edas polos r\u00e9ximes fascistas, desbotounas en canto o seu pa\u00eds entrou en guerra contra o Eixo. Durante o conflito b\u00e9lico, colaborou co goberno realizando varios filmes de propaganda, entre os cales destaca a curta \"Der Fuehrer's Face\", no que aparecen caricaturizados Hitler, Mussolini e Hirohito e que remata cunha oda \u00e1s virtudes da democracia.\nDisney tam\u00e9n foi acusado \u00e1s veces de antisemita, argumentando que os xudeus aparecen como personaxes estereotipados e mal\u00e9volos nalgunhas curtas da d\u00e9cada de 1930 particularmente en \"Three Little Pigs\" (1933).\nO que si est\u00e1 f\u00f3ra de toda d\u00fabida \u00e9 que Disney foi un fervente anticomunista, principalmente a causa da folga de 1941, que el atribu\u00edu a manobras do Partido Comunista dos Estados Unidos para ga\u00f1ar poder na industria do cine. Segundo a s\u00faa declaraci\u00f3n ante o House Un-American Activities Committee, cr\u00eda firmemente que o comunismo era unha seria ameaza contra o modo de vida estadounidense.\nNon se puido probar que militase en ning\u00fan partido pol\u00edtico. Durante os anos 50, Disney apoiou economicamente o Partido Republicano. Na s\u00faa xuventude, Disney formou parte dunha organizaci\u00f3n de tipo mas\u00f3nico, chamada Orde DeMolay. Segundo o seu propio testemu\u00f1o, a pertenza a esta organizaci\u00f3n tivo un papel moi importante na s\u00faa formaci\u00f3n.\nAs convicci\u00f3ns relixiosas de Disney son tam\u00e9n pouco co\u00f1ecidas. Foi bautizado como membro da igrexa congregacionalista (de feito, p\u00faxoselle o nome de Walter por un pastor de dita igrexa, Walter Parr), mais non semella que fose un home relixioso, a\u00ednda que respectaba profundamente a relixi\u00f3n como garante dos valores establecidos.\nOs Oscar de Walt Disney.\n\u00d3 longo da s\u00faa traxectoria como produtor cinematogr\u00e1fico, Walt Disney obtivo un total de 26 premios \u00d3scar, dos cales 4 foron honor\u00edficos. 12 deses premios foron a curtametraxes de animaci\u00f3n, categor\u00eda que as produci\u00f3ns Disney practicamente coparon durante a d\u00e9cada de 1930; menos co\u00f1ecido \u00e9 o feito de que Disney recibiu tam\u00e9n 10 galard\u00f3ns pola produci\u00f3n de filmes de imaxe real nas categor\u00edas de mellor curtametraxe de imaxe real, mellor curtametraxe documental e mellor longametraxe documental. Non recibiu nunca o Oscar \u00e1 mellor longametraxe, a\u00ednda que \"Mary Poppins\" foi unha das nomeadas en 1965, pouco antes da morte de Disney. Non exist\u00eda a categor\u00eda de mellor longametraxe de animaci\u00f3n, que non se creou at\u00e9 2001, polo que ning\u00fan dos cl\u00e1sicos de Disney obtivo un Oscar, excepto os Oscar honor\u00edficos concedidos a \"Snow White and the Seven Dwarfs\" e a \"Fantasia\".\nColaboraci\u00f3ns.\nColaboraci\u00f3n con Molina Campos.\nNunha ocasi\u00f3n, Walt Disney viaxou a Arxentina, pero Florencio Molina Campos atop\u00e1base en Alema\u00f1a nun festival de cine. Meses despois, atop\u00e1ronse en California, onde Florencio comezou a asesoralo nunha serie de filmes que Disney estaba realizando, ambientadas en Am\u00e9rica do Sur. Esta relaci\u00f3n profesional durou pouco tempo, xa que Molina Campos obxectou a falta de rigor documental dos debuxos producidos nos Estudios Disney. A relaci\u00f3n de amizade perdurou durante toda a vida, mais quedou malograda a idea de recrear \u00f3s seus paisanos xunto con Disney. De t\u00f3dolos xeitos, a s\u00faa obra ficou plasmada en \"Goofy Goes Gaucho\" e \"The Flying Gaucho\". Tam\u00e9n colaborou en \"Saludos amigos\", unha pel\u00edcula que narra a viaxe de Disney por Suram\u00e9rica..\nAdemais, Molina Campos colaborou na realizaci\u00f3n de \"Bambi\", onde se distingue o estilo dos animais e as \u00e1rbores, que reproduce a vida silvestre da Illa Victoria no Lago Nahuel Huapi da Patagonia arxentina.\nColaboraci\u00f3n con Salvador Dal\u00ed.\nEn 1945, os estudios Disney contactaron co pintor Salvador Dal\u00ed para a realizaci\u00f3n dunha curtametraxe de animaci\u00f3n surrealista baseada na s\u00faa obra pict\u00f3rica. A idea era ilustrar con imaxes animadas unha canci\u00f3n do bolerista mexicano Armando Dom\u00ednguez, compo\u00f1endo unha especie de poema de amor en imaxes on\u00edricas. O proxecto finalmente desbotouse \u00f3 ano seguinte debido a problemas orzamentais. Por\u00e9n, varias d\u00e9cadas despois, en 2003, aproveitando o material existente, editouse finalmente a curta duns sete minutos de duraci\u00f3n titulada \"Destino\". Foi dirixida por Dominique Monfery e presentada no Festival Internacional de Annecy."}
{"id": "13493", "revid": "23204", "url": "https://gl.wikipedia.org/wiki?curid=13493", "title": "Aksai Chin", "text": "Aksai Chin ( \u963f\u514b\u8d5b\u94a6) \u00e9 unha rexi\u00f3n localizada na uni\u00f3n da Rep\u00fablica Popular da China, Paquist\u00e1n e a India. Administrada pola China, pero reclamada pola India. Aksai Chin \u00e9 unha das d\u00faas \u00e1reas fronteirizas disputadas entre a India e a China, a outra \u00e9 Arunachal Pradesh. A rexi\u00f3n \u00e9 case completamente des\u00e9rtica, malia iso ten unha importante posici\u00f3n estrat\u00e9xica, xa que \u00e9 vital para a comunicaci\u00f3n terrestre do T\u00edbet con Xinkiang, logo da guerra sino-india de 1962 a China ocupou o territorio. Os dous adversarios aceptaron respectar a li\u00f1a de control e o conflito consid\u00e9rase de baixa intensidade.\nAksai Chin forma parte administrativamente do condado de Hotan, na rexi\u00f3n aut\u00f3noma de Xinjiang, a India reclama o territorio como parte de Caxemira. A principal vila \u00e9 Tianshuihai, que conta con 1.600 habitantes."}
{"id": "13495", "revid": "56817", "url": "https://gl.wikipedia.org/wiki?curid=13495", "title": "Abeona", "text": "Abeona \u00e9 unha deidade da mitolox\u00eda romana que protex\u00eda aos meni\u00f1os a primeira vez que deixaban a casa dos seus pais, ao tempo que lles ensina a andar. Est\u00e1 relacionada con Adeona, que conduc\u00eda aos nenos na volta a casa dos seus pais."}
{"id": "13496", "revid": "23204", "url": "https://gl.wikipedia.org/wiki?curid=13496", "title": "Liberia", "text": "Liberia, oficialmente Rep\u00fablica de Liberia, \u00e9 un pa\u00eds de \u00c1frica Occidental. Liberia significa \"Terra dos libres\" en lat\u00edn. Limita ao norte con Serra Leoa e coa Guinea, ao leste con Costa do Marfil e ao suroeste co oc\u00e9ano Atl\u00e1ntico. Abrangue unha \u00e1rea de 111\u00a0369\u00a0km\u00b2 e est\u00e1 habitado por 4\u00a0503\u00a0000 de persoas (2015). O ingl\u00e9s \u00e9 a lingua oficial, e outras 20 linguas ind\u00edxenas son faladas por diferentes tribos que representan m\u00e1is do 95% da poboaci\u00f3n. A s\u00faa capital \u00e9 Monrovia.\nOs bosques da costa est\u00e1n compostos na s\u00faa maior\u00eda por mangleirais tolerantes do sol, mentres que as terras menos poboadas do interior te\u00f1en bosques que se abren a unha meseta de pasteiros. O clima \u00e9 ecuatorial, con abondosas chuvias durante a estaci\u00f3n h\u00famida dende maio a outubro e o vento harmattan que lembra o paso do ano. Liberia pos\u00fae arredor do 40% da selva h\u00famida guineana. Foi un importante produtor de caucho a comezos do s\u00e9culo XX.\nA Rep\u00fablica de Liberia comezou como un asentamento da \"American Colonization Society\" (ACS), pero declarou a s\u00faa independencia o 26 de xullo de 1847. Os Estados Unidos non reco\u00f1eceron a independencia de Liberia at\u00e9 a Guerra Civil Estadounidense o 5 de febreiro de 1862. Entre o 7 de xaneiro de 1822 e a Guerra Civil, m\u00e1is de 15\u00a0000 escravos americanos liberados foron enviados dende os Estados Unidos e 3\u00a0198 afrocaribe\u00f1os foron recolocados no asentamento.\nOs colonos afroamericanos levaron canda si a s\u00faa cultura a Liberia. A constituci\u00f3n liberiana e a s\u00faa bandeira foron creadas a semellanza dos Estados Unidos. O 3 de xaneiro de 1848, Joseph Jenkins Roberts, un rico afroamericano nado libre en Virxinia, foi elixido como o primeiro presidente de Liberia despois de que o pobo proclamara a independencia. \u00d3 contrario que o resto dos pa\u00edses africanos, Liberia \u00e9 a \u00fanica rep\u00fablica que autoproclamou a independencia sen rebelarse e loitar con outra naci\u00f3n, sendo a primeira e m\u00e1is antiga rep\u00fablica do continente. Liberia mantivo e preservou a s\u00faa independencia durante a era colonial europea.\nDurante a segunda guerra mundial, Liberia apoiou os esforzos dos Estados Unidos na loita contra Alema\u00f1a, e en troques, os Estados Unidos investiron unha infraestrutura considerable en Liberia para axudar os seus esforzos b\u00e9licos. Isto axudou \u00f3 pa\u00eds a modernizarse e a mellor as s\u00faas redes de transporte. Ademais, o presidente William Tubman foi o responsable de grandes reformas econ\u00f3micas que transformaron o pa\u00eds. Internationalmente, Liberia foi un membro fundador da Sociedade de Naci\u00f3ns, da Organizaci\u00f3n das Naci\u00f3ns Unidas e da Organizaci\u00f3n para a Unidade Africana.\nAs tensi\u00f3ns pol\u00edticas duradeiras por mor do goberno durante 27 anos de William Tubman deveron nun golpe de estado militar en 1980, marcando o comezo dunha pol\u00edtica de inestabilidade. Cinco anos de goberno do \"People's Redemption Council\" e outros cinco anos de goberno civil do National Democratic Party of Liberia foron seguidos pola Primeira e Segunda Guerra Civil Liberianas. Os resultados foron a morte e o desprazamento de m\u00e1is de medio mill\u00f3n de persoas e a devastaci\u00f3n da econom\u00eda. O acordo de paz de 2003 conseguiu unhas elecci\u00f3ns democr\u00e1ticas no 2005. A recuperaci\u00f3n do pa\u00eds avanza, pero arredor dun 85% da poboaci\u00f3n vive por debaixo do limiar de pobreza.\nA estabilidade econ\u00f3mica e pol\u00edtica de Liberia estivo ameazada na d\u00e9cada de 2010 pola epidemia do \u00e9bola. Orixinouse na Guinea en decembro de 2013, entrou en Liberia en marzo de 2014 e foi declarada oficialmente rematada o 8 de maio de 2015.\nHistoria.\nA Costa da Pementa, tam\u00e9n co\u00f1ecida como costa do gran, estivo habitada por pobos ind\u00edxenas africanos polo menos dende o s\u00e9culo XII, ou se cadra antes. Os mende expand\u00edronse cara o oeste dende a rexi\u00f3n do Sud\u00e1n, forzando a outros grupos \u00e9tnicos m\u00e1is pequenos a moverse cara o sur e o Oc\u00e9ano Atl\u00e1ntico. Os dei, bassa, kru, gola e Kissi foron alg\u00fans dos primeiros pobos documentados nesta \u00e1rea.\nEste fluxo viuse agravado polo decline Imperio de Mal\u00ed en 1375 e do Imperio Songhai en 1591. Ademais, como as rexi\u00f3ns interiores estaban a padecer desertificaci\u00f3n, os seus habitantes mov\u00e9ronse cara a costa h\u00famida. Estes novos habitantes trouxeron con eles avances como fiado de algod\u00f3n, o tecido da roupa, a fundici\u00f3n do ferro, o cultivo do arroz e do sorgo, e instituci\u00f3ns pol\u00edticas e sociais dos Imperios de Mal\u00ed e Songhai. Pouco despois de que os mane conquistaran a rexi\u00f3n, os vai do antigo imperio de Mal\u00ed inmigraron cara a rexi\u00f3n de Grand Cape Mount. A etnia Kru op\u00faxose \u00e1 chegada dos vai, formando unha alianza cos mane para detelos.\nOs pobos que habitaban na costa constru\u00edron canoas e comerciaron con outros pobos do occidente africano dende a Pen\u00ednsula de Cabo Verde at\u00e9 a Costa do Ouro. Os comerciantes \u00e1rabes entraron na rexi\u00f3n dende o norte, e crearon un comercio de escravos de longa duraci\u00f3n, tomando persoas a \u00e1reas cara o norte e o leste do continente.\nEntre 1461 e finais do s\u00e9culo XVII, comerciantes portugueses, neerlandeses e brit\u00e1nicos tiveron contactos e comerciaron na rexi\u00f3n. Os portugueses chamaron \u00e1 \u00e1rea \"Costa da Pimenta\" (\"Costa da Pementa\") pero m\u00e1is tarde ser\u00eda co\u00f1ecida como Costa do Gran pola abundancia de grans de pementa da Guinea ou grans do para\u00edso. Os comerciantes europeos intercambiaron diversos bens e produtos coa poboaci\u00f3n local.\n1815 - Colonizaci\u00f3n afroamericana.\nA emigraci\u00f3n a Liberia foi un proceso diferenciado doutros pa\u00edses do Globo. A mediados de 1815 discut\u00edase nos Estados Unidos sobre o destino dos ex-escravos. Dous grupos manifestaban as s\u00faas ideas: o primeiro composto por representantes do goberno que quer\u00edan dar liberdade aos escravos e consideraban que estes se desenvolver\u00edan mellor se volvesen para a \u00c1frica. E o segundo grupo composto polos propios cidad\u00e1ns brancos que consideraban que os negros non ti\u00f1an condici\u00f3ns de se encadrar no sistema capitalista. \u00c9 bo lembrar que a escravitude nos Estados Unidos s\u00f3 foi abolida na d\u00e9cada de 1860, e que eses ex-escravos eran apenas unha minor\u00eda.\nNon hai rexistros correctos, mais foi nese per\u00edodo cando un caker e emprendedor afroamericano chamado Paul Cuffe investiu na primeira leva de inmigrantes que desembarcaron en Serra Leoa (a Liberia a\u00ednda non exist\u00eda). Mais Paul Cuffe morreu e para completar a traxedia, os inmigrantes que el levara ata a \u00c1frica caeron debido a unha febre amarela en funci\u00f3n da precaria situaci\u00f3n do pa\u00eds.\nMais as mortes dos negros non abalaron o presidente James Monroe, polo contrario, inspir\u00e1rono a criar unha colonia na \u00c1frica para se librar dos ex-escravos. No 1816 re\u00fanese con representantes da burgues\u00eda para criar unha colonia na \u00c1frica. Coa axuda de Robert Finley fundase a Sociedade Americana de Colonizaci\u00f3n. Esa sociedade ti\u00f1a por obxectivo xuntar fondos para enviar os negros para a nova colonia.\nEn 1820 os burgueses xa ti\u00f1an xuntado di\u00f1eiro dabondo. Ata que en xaneiro o nav\u00edo Elizabeth parte con tres axentes brancos e 88 emigrantes. Para a insatisfacci\u00f3n de Monroe os axentes e 22 emigrantes morreron de Febre Amarela.\nMais iso tampouco desmotivou a Monroe, e en 1821 o nav\u00edo Sail chega con outra quenda m\u00e1is de emigrantes.\nO erro xeogr\u00e1fico-social dos americanos.\nCando a Sociedade Americana de Colonizaci\u00f3n definiu o territorio liberiano, non pensou nas graves consecuencias que vir\u00edan: Os antigos escravos ter\u00edan que compartir o territorio do pa\u00eds cos pobos que al\u00ed viv\u00edan; e os conflitos entre eses pobos e os novos inmigrantes foron constantes.\nNo 1822 fundouse a capital Monrovia, en homenaxe a James Monroe. En 1847, Joseph Jenkins Roberts, gobernador da colonia, proclamou a independencia. Con ese acontecemento, a Liberia converteuse nun dos primeiros pa\u00edses independentes de \u00c1frica.\nFeitos interesantes da emigraci\u00f3n.\nOs emigrantes forman actualmente o 5% da poboaci\u00f3n de Liberia e son a elite do pa\u00eds.\nLiberia quedou devastada por unha guerra civil que durou ata 2003. Formalmente \u00e9 o pa\u00eds coa maior mari\u00f1a mercante do mundo, pois un r\u00e9xime fiscal vantaxoso fai que os armadores rexistren os seus nav\u00edos como liberianos.\nPol\u00edtica.\nLiberia \u00e9 unha rep\u00fablica con r\u00e9xime presidencial. O pa\u00eds vive actualmente unha fase de transici\u00f3n da guerra civil cara a unha democracia. O goberno bas\u00e9ase no modelo dos Estados Unidos con tres ramas iguais, a\u00ednda que o presidente ocupa en realidade un lugar preponderante dentro do \u00e1mbito pol\u00edtico. Despois da disoluci\u00f3n do Partido Republicano en 1876, o partido True Whig ten o poder dende o golpe de Estado de 1980. Actualmente, ning\u00fan partido pos\u00fae a maior\u00eda no parlamento.\nTralo \u00faltimo golpe de Estado en 2003, un goberno provisional exerceu o poder executivo do pa\u00eds at\u00e9 que nas elecci\u00f3ns do 8 de novembro de 2005, Ellen Johnson-Sirleaf converteuse na presidenta electa do pa\u00eds; a primeira muller que dirixe un pa\u00eds africano.\nSubdivisi\u00f3ns.\nLiberia est\u00e1 dividida en quince condados:\nDemograf\u00eda.\nA poboaci\u00f3n de m\u00e1is de tres mill\u00f3ns de habitantes comprende dezaseis grupos \u00e9tnicos nativos e varias minor\u00edas estranxeiras. Os kpelle no centro e oeste de Liberia son o grupo \u00e9tnico m\u00e1is numeroso. Os americo-liberianos, decendentes de escravos liberados que chegaron a Liberia en 1821 representan aproximadamente o 5% da poboaci\u00f3n. Tam\u00e9n hai un n\u00famero importante de libaneses, indios e inmigrantes doutros pa\u00edses de \u00c1frica Occidental que contrib\u00faen en gran medida ao comercio de Liberia. Unha minor\u00eda de raza branca (estimada en 18.000 habitantes en 1999; posibelmente agora sexan menos) reside no pa\u00eds."}
{"id": "13497", "revid": "98629", "url": "https://gl.wikipedia.org/wiki?curid=13497", "title": "Coco", "text": "O coco (Cocos nucifera) \u00e9 unha palmeira duns 30 m de altura da familia Arecaceae. \u00c9 a \u00fanica especie do x\u00e9nero \"Cocos\". Ch\u00e1mase tam\u00e9n coco ao seu froito..\nO nome da planta: coco, empregado en todas as linguas occidentais, v\u00e9n do galego-portugu\u00e9s: c\u00f4co (cranio, cabeza), e \u00e1 s\u00faa vez do protocelta. Est\u00e1 tam\u00e9n relacionado co personaxe mitol\u00f3xico do coco.\nLocalizaci\u00f3n.\nA planta p\u00f3dese atopar nos areais da beiramar tropical do Mar Caribe, Oc\u00e9ano \u00cdndico e Pac\u00edfico. Cultivada d\u00e1se noutras zonas de clima quente. Adoita medrar dende o ecuador at\u00e9 paralelos 28\u00ba de ambos os dous hemisferios, con algunhas excepci\u00f3ns como as illas Bermudas ou o arquip\u00e9lago de Madeira no paralelo 32\u00ba, ou Illas Kermadec, entre os paralelos 29\u00ba e 31\u00ba.\nDescrici\u00f3n.\nAs follas desta planta son de gran tama\u00f1o ata os 3\u00a0m de longo e o seu froito, a noz de coco, cont\u00e9n a semente m\u00e1is grande que existe. O coqueiro \u00e9 unha soa especie con m\u00faltiples variedades, diferenciadas basicamente pola cor do froito (amarelo ou verde). As plantas s\u00f3 presentan diferenzas no talo. A caracter\u00edstica com\u00fan de todas elas \u00e9 o sabor do froito: agrad\u00e1bel, doce, carnoso e zumarento. A importancia econ\u00f3mica fixo que se comezase a cultivar nas praias tropicais, o lugar m\u00e1is axeitado.\nAs flores do coco son poligamomonoecias, coas flores masculinas e femininas na mesma inflorescencia. O florecemento ocorre arreo, coas flores femininas producindo as sementes.\nEtilmolox\u00eda.\nA etimolox\u00eda da palabra \"coco\" \u00e9 galego-portuguesa, cunha antiga orixe celta *krowk\u0101-. O nome do froito veulle dado polos navegantes portugueses durante a primeira viaxe de Vasco da Gama \u00e1 India, cando trouxeron por vez primeira o coco a Europa. Segundo Losada, os mari\u00f1eiros d\u00e9ranlle o nome pola semellanza a unha cabeza ou coco (en galego e portugu\u00e9s) xa que semella unha face con dous ollos e unha boca aberta, moi semellante ao monstro 'c\u00f4co', 'coca' ou 'cuca' do folclore galegoportugu\u00e9s (tam\u00e9n a bugallo do carballo ch\u00e1mase coca en galego). Aparentemente o nome 'coco' veu dos encontros en 1521 entre os mari\u00f1eiros portugueses e os moradores das costas do \u00cdndico, porque ning\u00fan nome semellante se atopa en calquera das linguas da zona, onde os portugueses apa\u00f1aron o froito; de feito Barbosa, Barros e Garc\u00eda, ao mencionaren o nome na lingua tamil-malaiam \"tenga\" e kanar\u00e9s \"narle\", din claramente, \"ch\u00e1mamos eses froitos \"quoquos\"\", \"a nosa xente deulles o nome de coco\" e \"ao que n\u00f3s chamamos coco e os de Malabar \"temga\"\".\nOrixes.\nA orixe da planta \u00e9 desco\u00f1ecida, para alg\u00fans botanistas \u00e9 de orixe asi\u00e1tica e para outros do Caribe. Sen ter en conta a s\u00faa orixe, os cocos t\u00e9\u00f1ense espallado a trav\u00e9s de moitas das zonas tropicais do mundo, axudado probabelmente en moitos casos polo factor humano. O coco como \u00e9 unha semente rexa, prop\u00e1gase a grandes distancias polas correntes mari\u00f1as, acadando a beiramar norueguesa.\nCultivo.\nA planta non atura o fr\u00edo, as grandes alturas, o afastamento do mar, os solos duros e escasos de sal. Pola contra ax\u00e9itase a zonas con forte vento (que ademais \u00e9 imprescind\u00edbel para que as flores polinicen) e ao sal. Prefire \u00e1reas asolladas (do tipo tropical) e de precipitaci\u00f3n regular (750 a 2.000 mil\u00edmetros anualmente). Os cocos tam\u00e9n necesitan de alta humidade ambiental (70-80%+) para o crecemento \u00f3ptimo, polo tanto o coco non se desenvolve axeitadamente en \u00e1reas c\u00e1lidas con humidade baixa (o Mar Mediterr\u00e1neo, as costas do norte de Chile e no Per\u00fa), incluso onde estas sexan temperaturas altas, sendo dif\u00edcil que medren en climas secos. Por\u00e9n si pode medrar en zonas subtropicais como as Illas Canarias, Hawai, Cabo Verde ou a Florida onde a humidade relativa \u00e9 elevada e as temperaturas non acostuman baixar dos 10\u00a0\u00b0C.\nUtilidade.\nO coco fica entre as m\u00e1is antigas plantas \u00fatiles e se explota de m\u00faltiples maneiras. \u00c1 polpa seca ch\u00e1manlle \"copra\" e cont\u00e9n un 60-70% de l\u00edpidos; da \"copra\" obtense aceite, utilizado na elaboraci\u00f3n de margarina e xabr\u00f3n. A madeira do coco empr\u00e9gase para a construci\u00f3n. Os habitantes de Filipinas, Polinesia, Kiribati e as Illas Marshall consomen o zume to tronco do coco fresco; fermentado, pode se conservar e transformar nun tipo de bebida alcoh\u00f3lica, co\u00f1ecida coma \"vi\u00f1o de coco\".\nAs fibras que arrodean a noz de coco util\u00edzanse para facer cepillos, colch\u00f3ns e cordas. Nas illas do Caribe, ad\u00f3itanse abrir as noces de coco non chegadas cun machado para extraer a auga do froito que \u00e9 unha bebida refrixerante. Esta auga pode ficar at\u00e9 oito meses no froito pechado e conservar todas as s\u00faas cualidades.\nProduci\u00f3n.\nIndonesia lidera a produci\u00f3n mundial de cocos no ano 2012, seguida de Filipinas e a India. Pollachi \u00e9 a rexi\u00f3n coqueira m\u00e1is salient\u00e1bel da India. Tam\u00e9n \u00e1chanse al\u00ed importantes industrias relacionadas: Tender Coconut Water, Copra, Coconut Oil, Coconut Cake, Coconut Toddy, Coconut Shell based Products, Coconut Wood based Products, Coconut Leaves, ou Coir Pith.\nSinonimia.\nOs nomes a seguir consid\u00e9ranse sin\u00f3nimos de \"Cocos nucifera\":"}
{"id": "13498", "revid": "47401", "url": "https://gl.wikipedia.org/wiki?curid=13498", "title": "As leis de Celavella", "text": "As leis de Celavella \u00e9 unha serie de televisi\u00f3n de suspense e misterio emitida pola Televisi\u00f3n de Galicia e producida por Voz Audiovisual dende o 19 de xaneiro do 2004 at\u00e9 o 2006. Ga\u00f1adora de nove estatu\u00ed\u00f1as do premio Mestre Mateo 2004, 10 no 2005.\nAmbientada en 1925, conta a historia dun avogado que volta \u00e1 s\u00faa vila logo de estudar en Santiago de Compostela para dirixir o despacho de seu pai."}
{"id": "13501", "revid": "98629", "url": "https://gl.wikipedia.org/wiki?curid=13501", "title": "Megal\u00f3pole da chaira de Kant\u014d", "text": "A megal\u00f3pole da chaira de Kant\u014d conforma a \u00e1rea metropolitana de Toquio, a maior do planeta, cunhas dimensi\u00f3ns (150x150km) que a converten nunha verdadeira rexi\u00f3n urbanizada.\nAproveita para iso, como non pod\u00eda ser doutra maneira nun pa\u00eds tan monta\u00f1oso e poboado coma o Xap\u00f3n, a maior das s\u00faas poucas chairas, a de Kant\u00f3 (Kant\u00f3 Heiya) na illa de Honshu, formada polo val inferior do r\u00edo Tone e dos m\u00e1is propiamente toquiotas Edo e Sumida.\nEst\u00e9ndese dende a ba\u00eda de Toquio ata Maebashi polo noroeste, ata Utsunomiya ao norte, Mito e Hitachi ao nord\u00e9s e Odawara polo suroeste, inclu\u00edndo como cidades m\u00e1is importantes a Yokohama, Kawasaki, a recentemente creada Saitama (pola fusi\u00f3n de Urawa, Yono e Omiya) e Chiba.\nDivisi\u00f3n administrativa.\nMegal\u00f3pole de Toquio: 37\u00a0500\u00a0000 habitantes."}
{"id": "13504", "revid": "25871", "url": "https://gl.wikipedia.org/wiki?curid=13504", "title": "Apalala", "text": "Apalala, na mitolox\u00eda budista da India, \u00e9 un drag\u00f3n mari\u00f1o que viv\u00eda preto do R\u00edo Swat, sempre triste ata que co\u00f1eceu a Buda, convert\u00e9ndose ao budismo. \u00c9 unha das lendas budistas m\u00e1is populares, c\u00f3ntase tradicionalmente aos nenos para que aprendan que a s\u00faa felicidade est\u00e1 ligada \u00e1 s\u00faa fe."}
{"id": "13505", "revid": "6401107", "url": "https://gl.wikipedia.org/wiki?curid=13505", "title": "Aspirina", "text": "A Aspirina, nome comercial rexistrado pola casa Bayer ao \u00e1cido acetilsalic\u00edlico (AAS) \u00e9 un medicamento da familia dos salicilatos. \u00c9 un f\u00e1rmaco antiinflamatorio non esteroide (AINE) e funciona de forma similar a outros AINE pero tam\u00e9n suprime o funcionamento normal das plaquetas.\nUsos.\nEmpr\u00e9gase como un analx\u00e9sico, antipir\u00e9tico e antiinflamatorio. As enfermidades inflamatorias espec\u00edficas que se usan para tratar a aspirina incl\u00faen a enfermidade de Kawasaki, a pericardite e a febre reum\u00e1tica. Ten tam\u00e9n un efecto antiagregante plaquetario, e \u00fasase en doses baixas e prolongadas para previr ataques ao coraz\u00f3n, ictus isqu\u00e9micos e co\u00e1gulos de sangue en persoas con alto risco.\nEfectos secundarios.\nUn efecto adverso com\u00fan \u00e9 un mal de est\u00f3mago. Os efectos secundarios m\u00e1is significativos incl\u00faen \u00falcera de est\u00f3mago, sangrado de est\u00f3mago e o empeoramento da asma. O risco de hemorraxia \u00e9 maior entre aqueles que son de idade avanzada, beben alcohol, toman outros AINE ou toman outros anticoagulantes. A aspirina non se recomenda na \u00faltima parte do embarazo. Xeralmente non se recomenda en nenos con infecci\u00f3ns debido ao risco de s\u00edndrome de Reye. As doses altas poden producir zunidos nos o\u00eddos.\nHistoria.\nOrixe.\nO \u00e1cido acetilsalic\u00edlico obtense de forma sint\u00e9tica, se ben inicialmente produc\u00edase a partir de \u00e1cido salic\u00edlico obtido de fontes naturais, como a casca do salgueiro branco (\"Salix alba\"). Un precursor da aspirina que se atopa nas follas do salgueiro utilizouse polos seus efectos sobre a sa\u00fade durante polo menos 2.400 anos. \nS\u00e9culo XIX.\nEn 1853, o qu\u00edmico Charles Fr\u00e9d\u00e9ric Gerhardt tratou o medicamento salicilato de sodio con cloruro de acetilo para producir \u00e1cido acetilsalic\u00edlico por primeira vez. Durante os seguintes 50 anos, outros qu\u00edmicos estableceron a estrutura qu\u00edmica e idearon m\u00e9todos de produci\u00f3n m\u00e1is eficientes. \nCo\u00f1ecido e fabricado xa en Alema\u00f1a e outros pa\u00edses, foi sintetizado de forma m\u00e1is pura en 1897 polo farmac\u00e9utico alem\u00e1n Felix Hoffman, da casa Bayer. As s\u00faas propiedades terap\u00e9uticas foron descritas en 1899 polo farmac\u00f3logo Heinrich Dreser.\nS\u00e9culo XX.\nAspirina\u00ae \u00e9 o nome comercial acu\u00f1ado polos laboratorios Bayer; en moitos pa\u00edses segue a ser unha marca rexistrada, noutros, como os Estados Unidos, Inglaterra, Francia, Canad\u00e1 e Australia, aspirin converteuse no nome xen\u00e9rico da substancia, trala expropiaci\u00f3n da marca pola entrada do pa\u00eds en 1917 na primeira guerra mundial. \nS\u00e9culo XXI.\n\u00c9 un dos medicamentos m\u00e1is co\u00f1ecidos e consumidos en todo o mundo e est\u00e1 inclu\u00eddo na lista da Organizaci\u00f3n Mundial da Sa\u00fade dos f\u00e1rmacos esenciais que todo sistema de sa\u00fade deber\u00eda ter. Est\u00e1 dispo\u00f1ible como medicamento xen\u00e9rico. En 2019, foi o n\u00ba 38 dos medicamentos m\u00e1is prescrito nos Estados Unidos, con m\u00e1is m\u00e1is de 18mill\u00f3ns de receitas. A aspirina \u00e9 un dos medicamentos m\u00e1is utilizados a nivel mundial, cunha estimaci\u00f3n de 40000 toneladas (50 a 120 mil mill\u00f3ns de p\u00edlulas) consumidas cada ano."}
{"id": "13506", "revid": "25871", "url": "https://gl.wikipedia.org/wiki?curid=13506", "title": "Hendrik Petrus Berlage", "text": "Hendrik Petrus Berlage (\u00c1msterdan 1856 \u2014 A Haia 1934) foi un arquitecto holand\u00e9s.\nTraxectoria.\nEstudou no Instituto de Tecnolox\u00eda de Z\u00fcrich con Gottfried Semper. A s\u00faa obra m\u00e1is importante \u00e9 a Bolsa de \u00c1msterdan (1903), frecuentemente considerado o comezo da arquitectura moderna nos Pa\u00edses Baixos; a s\u00faa obra aprox\u00edmase ao Art Nouveau pola utilizaci\u00f3n de novos materiais, como o ferro, nos edificios, pero esteticamente ach\u00e9gase ao Jugendstil"}
{"id": "13509", "revid": "55340", "url": "https://gl.wikipedia.org/wiki?curid=13509", "title": "Zhores Ivanovich Alferov", "text": "Zhores Ivanovich Alferov (en ), nado en Viciebsk (R.S.S. de Belar\u00fas) o 15 de marzo de 1930, \u00e9 un f\u00edsico ruso de orixe belarusa. Recibiu o Premio Nobel de F\u00edsica en 2000, xunto a Herbert Kroemer e Jack Kilby.\nTraxectoria.\nTraballa dende 1953 no Instituto F\u00edsico-T\u00e9cnico Ioffe, dende 1989 foi vicepresidente da Academia de Ciencias da U.R.S.S. (dende 1991 de Rusia) e presidente do Centro Cient\u00edfico de San Petersburgo. Inventou e desenvolveu compo\u00f1entes r\u00e1pidos para o seu uso en optoelectr\u00f3nica e microelectr\u00f3nica, base\u00e1ndose en estruturas semicondutoras, co\u00f1ecidas como heteroestruturas que posibilitou a construci\u00f3n de transistores r\u00e1pidos. \u00c9 deputado polo Partido Comunista Ruso."}
{"id": "13510", "revid": "23204", "url": "https://gl.wikipedia.org/wiki?curid=13510", "title": "O so\u00f1o dunha noite de San Xo\u00e1n (filme)", "text": "O so\u00f1o dunha noite de San Xo\u00e1n \u00e9 un filme de animaci\u00f3n realizado en 2005 por Dygra Films, baseado na obra hom\u00f3nima de William Shakespeare. Foi dirixido por \u00c1ngel de la Cruz e Manuel G\u00f3mez Santos. O filme custou 6.000.000 de euros. A preestrea mundial tivo lugar na Coru\u00f1a o 23 de xu\u00f1o de 2005, e a estrea comercial o 1 de xullo de 2005."}
{"id": "13518", "revid": "1576", "url": "https://gl.wikipedia.org/wiki?curid=13518", "title": "Lugares de Xermade", "text": "Galicia \u2192 Parroquias de Galicia \u2192 Lugares de Galicia \u2192 Lugares de Xermade"}
{"id": "13519", "revid": "1576", "url": "https://gl.wikipedia.org/wiki?curid=13519", "title": "Lugares de Viveiro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Viveiro\nLugares de Viveiro.\n\"Pendentes lugares das parroquias de:\"\nViveiro (Santa Mar\u00eda e Santiago)"}
{"id": "13520", "revid": "1576", "url": "https://gl.wikipedia.org/wiki?curid=13520", "title": "Lugares de Vilalba", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilalba"}
{"id": "13521", "revid": "1576", "url": "https://gl.wikipedia.org/wiki?curid=13521", "title": "Lugares de Xove", "text": "Galicia \u2192 Parroquias de Galicia \u2192 Lugares de Galicia \u2192 Lugares de Xove"}
{"id": "13522", "revid": "56817", "url": "https://gl.wikipedia.org/wiki?curid=13522", "title": "Aaru", "text": "Aaru, na mitolox\u00eda exipcia, era o para\u00edso do inframundo, onde Osiris gobernaba. As almas que polos seus poucos pecados pesaban menos que Ma'at chegaban ao aaru para vivir felices o resto da eternidade."}
{"id": "13525", "revid": "56817", "url": "https://gl.wikipedia.org/wiki?curid=13525", "title": "Adel Imam", "text": "Adel Imam (\u0639\u0627\u062f\u0644 \u0625\u0645\u0627\u0645), nado o 17 de maio de 1940 (ou 17 de decembro de 1946 segundo outras fontes) en El Mansoura, \u00e9 un actor exipcio.\nInmensamente popular no mundo \u00e1rabe dende os anos setenta polos seus papeis humor\u00edsticos \u00e9 co\u00f1ecido como o Charlie Chaplin \u00e1rabe. A partir dos anos oitenta comezou a actuar en papeis m\u00e1is serios. En total apareceu en m\u00e1is de 100 filmes."}
{"id": "13528", "revid": "23204", "url": "https://gl.wikipedia.org/wiki?curid=13528", "title": "Primeira dinast\u00eda de Exipto", "text": "A I Dinast\u00eda de fara\u00f3ns exipcios forma parte, xunto coa II Dinast\u00eda, do per\u00edodo arcaico ou Tinita, porque te\u00f1en a s\u00faa orixe en Tinis (en grego, \"Tis\" en exipcio), preto de Abidos, no Alto Exipto.\nO per\u00edodo coincide co final do per\u00edodo chamado Naqada III (final do \"Semaniense\"), e transcorre desde o 3050\u00a0a.\u00a0C. ata o 2890\u00a0a.\u00a0C., aproximadamente, variando esta cronolox\u00eda en fontes bibliogr\u00e1ficas segundo os m\u00e9todos de dataci\u00f3n adoptados. Nun estudo de 2013 baseado na dataci\u00f3n por radiocarbono, o comezo da Primeira Dinast\u00eda (a adhesi\u00f3n de Hor-Aha) situouse no 3100 antes de Cristo m\u00e1is ou menos un s\u00e9culo (3218\u20133035, cun 95% de confianza).\nOs primeiros fara\u00f3ns consolidaron a unificaci\u00f3n do Alto Exipto e do Baixo Exipto baixo o seu poder, comezando a Historia do Antigo Exipto fara\u00f3nico e polo tanto da \"Primeira Dinast\u00eda\" de Exipto. A pesar da unificaci\u00f3n, mantiv\u00e9ronse os estados locais con fins administrativos, orixe dos futuros nomos, son anteriores \u00e1 terceira dinast\u00eda 16 nomos do Alto Exipto e 10 do Baixo Exipto.\nHistoria.\nA Primeira Dinast\u00eda comeza coa unificaci\u00f3n das D\u00faas Terras, o Alto e o Baixo Exipto, atribu\u00eddas polo historiador exipcio Manet\u00f3n (s\u00e9culo III a.C.) a Menes, que identificouse con Narmer (ou Aha). Menfis foi a elixida residencia real. Saqqara converteuse na necr\u00f3pole real. Un gran n\u00famero de mastabas da dinast\u00eda est\u00e1n situados no bordo nord\u00e9s da meseta de Saqqara. Unha cunca de pedra gravada co nome Narmer atopouse baixo a Pir\u00e1mide escalonada de Zoser. Non obstante, tam\u00e9n se atoparon tumbas reais da \u00e9poca din\u00e1stica temper\u00e1 en Abidos, e crese que Narmer enterrouse al\u00ed. Ademais de Abidos, Hierac\u00f3mpolis, a capital do Alto Exipto, tam\u00e9n permaneceu como centro relixioso. O sucesor de Aha foi Djer, cuxa tumba en Abidos considerouse como a tumba do deus Osiris. Djer logrou unha vitoria importante sobre Nubia, como se mostra nun relevo labrado nas rochas preto da segunda fervenza do Nilo. \nDen foi o primeiro fara\u00f3n que obtivo o t\u00edtulo de rei do Alto e Baixo Exipto. Na s\u00faa tumba en Abidos atop\u00e1ronse diversos obxectos de marfil e \u00e9bano; nunha delas hai unha escena que probablemente sexa unha ilustraci\u00f3n do festival Sed do rei, coa primeira representaci\u00f3n da dobre coroa do Alto e Baixo Exipto. Durante este per\u00edodo, os acontecementos importantes son a divisi\u00f3n do pa\u00eds en nomos para facilitar ao goberno e as primeiras viaxes mar\u00edtimas a grande escala ao L\u00edbano para recoller a madeira, que est\u00e1n entre outros lugares na construci\u00f3n da tumba de Aha (ou un dos seus altos funcionarios) en Saqqara. Os pobos estranxeiros rebeldes foron rexeitados con \u00e9xito, pero ao final da dinast\u00eda a situaci\u00f3n interna era inquietante, principalmente porque a\u00ednda hab\u00eda conflitos entre o Baixo Exipto conquistado e o Alto Exipto victorioso.\nReis.\nOs gobernantes co\u00f1ecidos da Primeira Dinast\u00eda son os seguintes:\nA informaci\u00f3n sobre esta dinast\u00eda deriva dalg\u00fans monumentos e outros obxectos con nomes reais, sendo os m\u00e1is importantes a Paleta Narmer e a Cabeza de maza de Narmer, as\u00ed como as listas de reis de Den e Qa'a. Non sobreviveron rexistros detallados das d\u00faas primeiras dinast\u00edas, excepto as breves listas na pedra de Palermo. O relato na \"Aegyptiaca\" de Manet\u00f3n contrad\u00ed tanto a evidencia arqueol\u00f3xica como os demais rexistros hist\u00f3ricos. Manet\u00f3n nomea nove gobernantes da Primeira Dinast\u00eda, s\u00f3 un dos nomes coincide coas demais fontes e ofrece informaci\u00f3n s\u00f3 de catro deles. Os xer\u00f3glifos exipcios foron desenvolvidos naquela \u00e9poca, e usar\u00edanse as s\u00faas formas con poucos cambios durante m\u00e1is de tres mil anos.\nGrandes tumbas de fara\u00f3ns en Abidos e Naqada, ademais de cemiterios en Saqqara e Helwan preto de Menfis, revelan estruturas constru\u00eddas principalmente de madeira e ladrillos de lama, con alg\u00fan pequeno uso de pedra para paredes e pisos. A pedra empreg\u00e1base en cantidade para a fabricaci\u00f3n de adornos, vasos e, ocasionalmente, para estatuas. O \"Tamarix\" (\"tamarisco\" ou \"cedro de sal\") usouse para constru\u00edr barcos como os barcos de Abidos. Unha das t\u00e9cnicas m\u00e1is importantes do traballo da madeira ind\u00edxena foi a xunta fixa Caixa e espiga. Fac\u00edase unha espiga fixa conformando o extremo dunha madeira para encaixar nunha caixa (buraco) que se corta nunha segunda madeira. Unha variaci\u00f3n desta xunta usando unha espiga libre converteuse finalmente nunha das caracter\u00edsticas m\u00e1is importantes na construci\u00f3n naval mediterr\u00e1nea e exipcia. Crea unha uni\u00f3n entre d\u00faas t\u00e1boas ou outros compo\u00f1entes inserindo unha espiga separado nunha cavidade do tama\u00f1o correspondente cortado en cada compo\u00f1ente.\nBiograf\u00eda dos fara\u00f3ns.\nNarmer, Menes de Tis segundo Manet\u00f3n, o unificador de Exipto, primeiro fara\u00f3n da I dinast\u00eda de Exipto. Tanto a I dinast\u00eda como a II dinast\u00eda ch\u00e1manse tam\u00e9n tinitas, xa que os seus fara\u00f3ns eran orixinarios da cidade de Tinis, no Alto Exipto. O reinado de Narmer (Menes), pode datarse sen demasiada exactitude en torno ao 3100 a.C. A este fara\u00f3n atrib\u00faeselle na tradici\u00f3n posterior \u00e1 fundaci\u00f3n de Menfis e a construci\u00f3n do templo de Ptah nesta cidade. Morreu a causa das heridas recibidas durante unha cacer\u00eda.\nAha \u00e9 o seu sucesor, chamado Iti na Lista Real de Abidos, Atotis por Manet\u00f3n. O seu nome significa \"o guerreiro\". Peleou contra os nubios e edificou un templo \u00e1 diosa Neit en Sais, no recentemente anexionado Baixo Exipto. Pos\u00fae unha tumba en Abidos e un cenotafio en Saqqara. (Identif\u00edcase con Menes por Emery).\nDjer o seu sucesor, guerreou tanto no Sina\u00ed como en Nubia, adentr\u00e1ndose ata a segunda catarata, e como mostra un gravado atopado preto do que logo ser\u00eda a fortaleza de Buhen. \u00c9 posible que dirixise unha campa\u00f1a contra os libios. O seu consorte foi \"Merytneit\", da que se co\u00f1ece a s\u00faa tumba. A tumba de Djer descubr\u00eduse en Abidos, enterrado xunto a m\u00e1is de trescentos criadoss, presuntamente sacrificados para o que o servisen na outra vida.\nMerytneit \u00e9 unha figura controvertida. Pode que accedese ao trono \u00e1 morte de Djer e \u00e9 posible que se trate da primeira gobernante de Exipto, correxente con Djet. Tivo, como \u00e9 habitual entre os reis desta \u00e9poca, unha tumba e un cenotafio, en Abidos e Saqqara. Ambas son de rango real polo seu tama\u00f1o e estrutura. Seg sinalaron alg\u00fans exipt\u00f3logos, poder\u00eda tratarse dunha ra\u00ed\u00f1a correxente con Djet ou o que \u00e9 m\u00e1is consensuado, con Den (Edwars-Wilkinson), durante a s\u00faa minor\u00eda de idade. O nome significa \"amada de Neit\" unha deusa do Baixo Exipto, o que mostra o grao de uni\u00f3n que alcanzou Exipto entre as d\u00faas rexi\u00f3ns en apenas e unhas d\u00e9cadas.\nDen (Udimu) \u00e9 o rei do que temos m\u00e1is datos. O seu nome de Nebty (un dos t\u00edtulos) foi \"Semti\", e foi identificado con Hesepti na lista Real de Abidos e con \"Usaphaidos\" nas cr\u00f3nicas de Manet\u00f3n. Este rei organizou varias campa\u00f1as no Sina\u00ed, para defender \u00e1s minas de malaquita que xa explotaban os n\u00f3mades bedu\u00ednos. Durante o seu reinado se celebrou unha \"festa Sed\", o que fai pensar que reinou polo menos trinta anos, unha duraci\u00f3n impresionante tendo en conta a esperanza de vida daquela \u00e9poca. Este fato fai pensar que chegou ao trono sendo moi novo e afianzou a hip\u00f3tese de que a s\u00faa nai gobernase como rexente. Durante o seu reinado f\u00edxose un censo de gando. O rei \"cazou un hip\u00f3potamo\" e visitou o lago Herishef en Heracle\u00f3polis. No seu reinado apareceu un alto funcionamento chamado \"Hemaka\", cuxas atribuci\u00f3ns eran similares \u00e1s dos visires das \u00e9pocas posteriores. A tumba de Abidos \u00e9 relativamente pequena e ten 130 tumbasadxacentes de criados. A tumba do norte nunca foi investigada en profundidade, e atrib\u00faese tanto a un \"Hemaka\" como ao propio fara\u00f3n.\nAnedjib, Merbapen na lista de Abidos e Miebidos para Manet\u00f3n, \u00e9 o primeiro rei da Lista Real de Saqqara, a\u00ednda que o seu nome foi borrado parcialmente polo seu sucesor, o que suxire unha \u00e9poca de conflitos din\u00e1sticos. Este dato parece confirmado polo tama\u00f1o reducido da s\u00faa tumba de Abidos. A tumba de Saqqara cont\u00e9n elementos arquitect\u00f3nicos m\u00e1is evolucionados, reflectindo a avance das t\u00e9cnicas de construci\u00f3n.\nSemerjet, sucesor de Adyib, \u00e9 pouco co\u00f1ecido. Celebr\u00f3 unha \"festa Sed\". A s\u00faa tumba est\u00e1 aberta, pero non se atopou en cenotafio en Saqqara.\nQaa, o \u00faltimo fara\u00f3n da primeira dinast\u00eda, Kebeh na lista de Abidos, Bienekes para Manet\u00f3n, do que se sabe moi pouco, a s\u00faa tumba est\u00e1 en Abidos e a s\u00faa cenotafio en Saqqara.\nO amencer da civilizaci\u00f3n fara\u00f3nica.\nOs primeiros signos dunha cultura complexa comezan a manifestarse coa aparici\u00f3n de pequenas cidades ao longo do r\u00edo Nilo e na rexi\u00f3n do delta.\nPara facilitar as relaci\u00f3ns culturais, comerciais ou de dominio:\nCronolox\u00eda da I dinast\u00eda.\nCronolox\u00eda estimada polos seguentes exipt\u00f3logos:\nPrimeiro fara\u00f3n: Narmer\nPrimeiro fara\u00f3n: Aha\n\u00daltimo fara\u00f3n: Qaa"}
{"id": "13530", "revid": "25871", "url": "https://gl.wikipedia.org/wiki?curid=13530", "title": "2 Unlimited", "text": "2 Unlimited foi un proxecto techno-house que existiu entre 1991 e 1996, e editado polo selo discogr\u00e1fico brit\u00e1nico PWL.\nCreado polo produtores belgas Jean-Paul De Coster e Phil Wilde, as canci\u00f3ns eran do rapeiro holand\u00e9s Ray Slijngaard e da cantante Anita Doth. 2 Unlimited foi o primeiro cruzamento comercialmente exitoso entre o hardcore underground e o pop"}
{"id": "13531", "revid": "56817", "url": "https://gl.wikipedia.org/wiki?curid=13531", "title": "MAME", "text": "MAME (Multiple Arcade Machine Emulator) \u00e9 un emulador para PC, que pretende emular o m\u00e1is fielmente posible os xogos de arcade para preservar a historia do videoxogo e evitar que numerosos t\u00edtulos caian no esquecemento.\nTam\u00e9n existen versi\u00f3ns para Unix (XMAME) e Mac OS X (MacMAME)\nHistoria.\nO 5 de febreiro de 1997 sa\u00edu a primeira versi\u00f3n, realizada por Nicola Salmoria. A versi\u00f3n actual \u00e9 a 0.171, datada o 24 de febreiro de 2016 que soporta 3101 xogos e 26336 ROM\nLigaz\u00f3ns externas.\nWeb oficial (en ingl\u00e9s)"}
{"id": "13532", "revid": "6", "url": "https://gl.wikipedia.org/wiki?curid=13532", "title": "Electr\u00f3n-volt", "text": "Un electr\u00f3n-volt ou electronvolt (s\u00edmbolo: eV) \u00e9 unha unidade de enerx\u00eda, equivalente \u00e1 enerx\u00eda cin\u00e9tica que adquire un electr\u00f3n simple non ligado, ao percorrer un campo electrost\u00e1tico cunha diferenza de potencial dun volt.\n\u00c9 unha unidade aceptada polo SI (Sistema Internacional de unidades), mais que non pertence a el. Debido a que o electr\u00f3n-volt \u00e9 unha unidade moi pequena, \u00fasanse con frecuencia m\u00faltiplos como o Megaelectr\u00f3n-volt (MeV) ou o Xigaelectr\u00f3n-volt (GeV).\nUnidades derivadas cobren diferentes campos, dende a masa (pola equivalencia masa-enerx\u00eda), \u00e1 temperatura."}
{"id": "13533", "revid": "23204", "url": "https://gl.wikipedia.org/wiki?curid=13533", "title": "Direcci\u00f3n de cine", "text": "A direcci\u00f3n de cine \u00e9 o posto profesional encargado de dirixir a filmaci\u00f3n dunha pel\u00edcula, dando instruci\u00f3ns \u00f3s actores e actrices, decidindo o \u00e1ngulo da c\u00e1mara e o desprazamento desta, supervisando o decorado e o vestiario, e todas as demais funci\u00f3ns necesarias para levar a cabo a rodaxe.\nA importancia que se lle ten dado \u00f3s directores na historia do cine \u00e9 variada. Por exemplo, na \u00e9poca de ouro de Hollywood, o posto m\u00e1is importante na creaci\u00f3n dunha pel\u00edcula era a produci\u00f3n, e a personaxe m\u00e1is relevante era o actor ou a actriz, sendo considerada a direcci\u00f3n como a parte t\u00e9cnica que dirix\u00eda cada d\u00eda a filmaci\u00f3n. Primeiro en Europa e, m\u00e1is tarde nos Estados Unidos, o cargo de direcci\u00f3n foi adquirindo maior relevancia ata chegar a ser considerado a parte principal na autor\u00eda dunha pel\u00edcula."}
{"id": "13535", "revid": "98629", "url": "https://gl.wikipedia.org/wiki?curid=13535", "title": "N\u00edxer", "text": "N\u00edxer \u00e9 un pa\u00eds de \u00c1frica do Oeste, situado ao sur de Alxeria e Libia, ao norte de Ben\u00edn e Nixeria, ao leste de Burkina Faso e Mal\u00ed, e ao oeste do Chad. A capital \u00e9 Niamey.\nEntre os recursos naturais do N\u00edxer, p\u00f3dese citar o ouro, o ferro, o carb\u00f3n, o uranio e mailo petr\u00f3leo.\nCertos animais, coma os elefantes, os le\u00f3ns e mailas xirafas est\u00e1n en perigo de desaparici\u00f3n en raz\u00f3n da destruci\u00f3n das fragas.\nHistoria.\nO territorio nixerino estivo habitado dende hai m\u00e1is de 60.000 anos, como as\u00ed o testemu\u00f1an a evidencia arqueol\u00f3xica encontrada. Este descubrimento entronca coa evidencia bot\u00e1nica, clim\u00e1tica e xeol\u00f3xica, que indica que neses tempos o proceso de desertificaci\u00f3n de toda a rexi\u00f3n norte a\u00ednda non se producira ou era apenas incipiente.\nEntre os s\u00e9culos X e XIX, existiu un poderoso reino denominado Hausa, que se alimentou do control das rotas das caravanas que cruzaban o S\u00e1hara e dominaba a rexi\u00f3n m\u00e1is f\u00e9rtil do sur. O apoxeo desta cultura produciuse arredor de 1400, para comezar a decaer coa conquista europea de N\u00edxer no s\u00e9culo XVIII.\nA colonizaci\u00f3n francesa concretouse totalmente no s\u00e9culo XIX, cando o actual territorio de N\u00edxer pasou a formar parte da \u00c1frica Occidental Francesa, situaci\u00f3n que persistiu at\u00e9 1958.\nIndependencia.\nO pa\u00eds obtivo a s\u00faa independencia en 1960. O primeiro presidente foi Hamani Diori, que logrou a s\u00faa reelecci\u00f3n nas elecci\u00f3ns de 1965 e 1970, cun goberno tranquilo e moderado. Mais as fortes secas que se sucederon a partir de 1968 comezaron a xerar un estado de inquietude social e de inestabilidade gobernativa, que conduciron a un primeiro golpe de estado militar en 1974 dirixido polo coronel Seyni Kountch\u00e9, que derrocou a Diori. Kountch\u00e9 sufriu \u00e1 s\u00faa vez varios intentos golpistas que conseguiron ser abortados. En 1983 elaborou un Consello Lexislativo de Ministros formado por civ\u00eds e presidido por Oumarou Maname.\nKountch\u00e9 faleceu catro anos m\u00e1is tarde, sendo substitu\u00eddo polo seu camarada Ali Seibou, que acrecentou a s\u00faa base de poder na d\u00e9cada dos 80. A principal preocupaci\u00f3n do seu goberno foi desenvolver e diversificar a feble base econ\u00f3mica e produtiva do pa\u00eds, intentando desprenderse da dependencia con respecto \u00e1 extracci\u00f3n de mineral de uranio, por aquela, \u00fanica fonte de ingresos econ\u00f3micos de exportaci\u00f3n. A estes efectos, Seibou constitu\u00edu o Movemento Nacional para o Desenvolvemento Social (MNSD), que se quedar\u00eda como o \u00fanico partido pol\u00edtico legal.\nMentres se estend\u00eda a pobreza entre amplas capas da sociedade e as secas ameazaban xerar fame negra, o MNSD comezou a solicitar pr\u00e9stamos ao Fondo Monetario Internacional e ao Banco Mundial, que lle impuxeron cambios estruturais macroecon\u00f3micos, como a conxelaci\u00f3n dos salarios dos empregados p\u00fablicos durante dous anos, o que provocou maior pobreza.\nAnos 1990.\nEn 1990 a firmeza de Seibou foi superada pola presi\u00f3n popular, manifestaci\u00f3ns estudant\u00eds e obreiras, que se veu obrigado a adoptar medidas amplamente aperturistas. As\u00ed, o goberno convocou unha Conferencia Nacional que preparara o cami\u00f1o a unha sa\u00edda democr\u00e1tica, encargando ao pol\u00edtico Amadou Cheiffou a preparaci\u00f3n dun goberno de transici\u00f3n.\nEn 1993 promulgouse a Constituci\u00f3n e celebr\u00e1ronse as primeiras elecci\u00f3ns libres, nas que resultou vitoriosa a Alianza de Forza para o Cambio (AFC) \u2014unha coalici\u00f3n de seis partidos de oposici\u00f3n\u2014 que obtivo 50 das 83 bancas lexislativas en disputa. O MNSD perdeu a presidencia, que pasou a mans de Mahamane Ousmane, candidato dun dos partidos integrantes da AFC.\nEste novo goberno intentou mellorar a situaci\u00f3n econ\u00f3mica mais pronto se viu acurralado por un alzamento dos tuaregs, habitantes da zona norte do pa\u00eds. O motivo da violencia foi que as repetidas secas acabaran co gado deste pobo n\u00f3made, que foi obrigado a converterse en sedentario, e reclam\u00e1balle ao goberno unha soluci\u00f3n ao problema. A autoridade central prometeu entregar terras aos tuareg, mais non encontrou unha soluci\u00f3n f\u00e1cil as s\u00faas demandas, o que xerou un conato de guerra civil que durou at\u00e9 ben entrado o ano seguinte.\n\u00c1 s\u00faa vez, as manifestaci\u00f3ns estudant\u00eds continuaban e o goberno segu\u00eda reprim\u00edndoas, feitos que conduciron \u00e1 ruptura da coalici\u00f3n nese mesmo ano de 1994 e \u00e1 renuncia do Primeiro Ministro. En 1995 formouse unha nova coalici\u00f3n que alcanzou a maior\u00eda no Congreso, que esixiu a renuncia de todo o Poder Executivo e a formaci\u00f3n dun novo goberno, que ficou en mans de Hama Amadou.\nA nova situaci\u00f3n pouco durou. En xaneiro de 1996 o coronel Ibrahim Bar\u00e9 Mainassara realizou un novo golpe de estado e suspendeu a vixencia da constituci\u00f3n. Mainassara prometeu devolver o goberno ao poder civil e cumpriu en 1999, cunhas elecci\u00f3ns municipais que lle deron o triunfo \u00e1 oposici\u00f3n. Esa circunstancia provocou descontento en amplos sectores militares, cuxa reacci\u00f3n foi facer asasinar a Mainassara a mans da s\u00faa propia garda.\nEn decembro de 1999 dese mesmo ano o poder pasou novamente a mans de civ\u00eds, posto como presidente a Mamadou Tandja e a Hama Amadou como primeiro Ministro \u2014este \u00faltimo nomeado en xaneiro de 2000\u2014.\nSubdivisi\u00f3ns.\nO N\u00edxer est\u00e1 dividido en 7 rexi\u00f3ns que te\u00f1en coma nome o da s\u00faa capital: Agadez, Difa, Doso, Maradi, Tahoua, Tillaberi, Zindar, ademais dunha oitava rexi\u00f3n, Niamay, que agrupa cinco concellos.\nAs rexi\u00f3ns est\u00e1n divididas en 35 departamentos.\nA capital, Niamey, \u00e9 un concello urbano separado.\nXeograf\u00eda.\n\"Artigo detallado : Xeografia de N\u00edxer\"\nO N\u00edxer at\u00f3pase no interior da \u00c1frica Occidental, localizada ao sur de Alxeria e Libia e ao norte de Nixeria. A s\u00faa \u00e1rea \u00e9 de 1\u00a0267\u00a0000 quil\u00f3metros cadrados (algo m\u00e1is do duplo ca a Pen\u00ednsula Ib\u00e9rica), dos cales 1\u00a0266\u00a0700\u00a0km\u00b2 son terra e 300\u00a0km\u00b2 auga. N\u00edxer \u00e9 o 63\u00b0 pa\u00eds m\u00e1is poboado e o 22\u00b0 m\u00e1is grande do mundo.\nO N\u00edxer fai fronteira con sete pa\u00edses e ten un total de 5\u00a0697\u00a0km de fronteiras. A fronteira m\u00e1is longa \u00e9 co Chad, polo leste, con 1175\u00a0km. A esta s\u00e9guelle a fronteira con Nixeria, polo sur (1497\u00a0km), con Alxeria, a norte-noroeste (956\u00a0km) e con Mal\u00ed, con 821\u00a0km. N\u00edxer tam\u00e9n pos\u00fae fronteiras m\u00e1is mi\u00fadas a suroeste (Burkina Faso con 628\u00a0km e Ben\u00edn con 266\u00a0km) e a norte-nordeste (Libia con 354\u00a0km).\nO pa\u00eds ten dous terzos do seu territorio no deserto do S\u00e1hara, que son practicamente inhabitables e constit\u00faen todo o norte do pa\u00eds. O resto est\u00e9ndese polas marxes do r\u00edo N\u00edxer, con grandes sabanas onde \u00e9 posible a cr\u00eda de gado e practicar agricultura. \u00c9 nesta zona onde se atopa a capital, como ademais os principais centros poboados, (Zinder, Maradi e Tillab\u00e9ri).\nA zona des\u00e9rtica alcanza o seu m\u00e1ximo rigor no Tener\u00e9. Al\u00ed \u00e1chanse macizos monta\u00f1osos como o do A\u00efr, que acada o seu cumio m\u00e1ximo no monte Bagzane, de 2022 m. As cidades m\u00e1is importantes desta zona son Tahoua e Agadez.\nSinalar que no extremo suroriental at\u00f3pase unha parte do lago Chad, que N\u00edxer comparte con Chad, con Nixeria e con Camer\u00fan, e onde habitan os beri beri. Este lago e o r\u00edo N\u00edxer subministran a maior parte de auga potable do pa\u00eds.\nO punto m\u00e1is baixo \u00e9 o r\u00edo N\u00edxer, a unha altitude de 200 m. Os punto m\u00e1is elevado son o dito monte Bagzane e monte Greboun, con 1 944 m.\nO clima nixerino \u00e9 moi caloroso, onde a temperatura media supera os 30\u00a0\u00b0C. Tr\u00e1tase dun clima subtropical, que \u00e9 xeralmente quente e seco, existindo no extremo sur unha zona de clima tropical.\nEconom\u00eda.\nN\u00edxer \u00e9 membro da Uni\u00f3n econ\u00f3mica e monetaria de \u00c1frica do oeste"}
{"id": "13536", "revid": "1131", "url": "https://gl.wikipedia.org/wiki?curid=13536", "title": "Enxe\u00f1ar\u00eda qu\u00edmica", "text": "A enxe\u00f1ar\u00eda qu\u00edmica \u00e9 a rama da enxe\u00f1ar\u00eda na que se aplican os principios fundamentais da f\u00edsica, a qu\u00edmica e a biolox\u00eda para proxectar, constru\u00edr e operar sistemas de conversi\u00f3n de materias qu\u00edmicas en produtos finais.\nAs s\u00faas ramas principais son o control de procesos que, coma o seu nome di, controla os procesos qu\u00edmicos industriais, a enxe\u00f1er\u00eda medioambiental, que trata os residuos s\u00f3lidos, a contaminaci\u00f3n medioambiental etc, e a biotecnolox\u00eda, que se encarga de transformar xeneticamente os seres vivos en beneficio do home.\n\u00c9 similar e en moitos aspectos equivalente \u00e1 qu\u00edmica industrial."}
{"id": "13537", "revid": "181", "url": "https://gl.wikipedia.org/wiki?curid=13537", "title": "Enxe\u00f1er\u00eda qu\u00edmica", "text": ""}
{"id": "13538", "revid": "23204", "url": "https://gl.wikipedia.org/wiki?curid=13538", "title": "Steven Spielberg", "text": "Steven Allan Spielberg, nado en Cincinnati (Ohio) o 18 de decembro de 1946, \u00e9 un director de cine estadounidense. Foi sete veces candidato ao \u00d3scar \u00f3 mellor director, obt\u00e9ndoo en d\u00faas ocasi\u00f3ns, cos filmes \"A lista de Schindler\" (1993) e \"Saving Private Ryan\" (1998). Tres das s\u00faas pel\u00edculas lograron converterse no filme de maior recadaci\u00f3n no seu momento: \"Tibur\u00f3n\" (1975), \"E.T. the Extra-Terrestrial\" (1982) e \"Parque Xur\u00e1sico\" (1993). Foi condecorado coa Orde do Imperio Brit\u00e1nico e a National Humanities Medal.\nTraxectoria.\nCriouse nos suburbios de Haddonfield (Nova Jersey) e Scottsdale (Arizona). Spielberg estivo sempre abraiado coa industria do cine. De neno, cobraba entradas para as s\u00faas pel\u00edculas caseiras (que inclu\u00edan accidentes de trens que el representaba co seu xogo de trens Lionel). Con 12 anos xa ti\u00f1a rematada a s\u00faa primeira produci\u00f3n con gui\u00f3n e actores inclu\u00eddos. Un ano despois, Spielberg ga\u00f1ou un premio por unha pel\u00edcula de guerra de 40 minutos de duraci\u00f3n titulada \"Escape to Nowhere\". En 1963, con 16 anos, a s\u00faa produci\u00f3n de 140 minutos \"Firelight\", que tempo despois lle inspirar\u00eda para realizar \"Encontros na terceira fase\", foi presentada no teatro local e deulle 100$ de ganancias.\nLogo de que se lle negara a entrada a escolas cinematogr\u00e1ficas tradicionais, Spielberg entrou na universidade de California en Long Beach para estudar ingl\u00e9s. Posteriormente obtivo un \"Bachelor of Arts\" en ingl\u00e9s e estudou cine. A s\u00faa carreira cinematogr\u00e1fica comezou cando baixou dun bus tur\u00edstico nos estudios Universal en Hollywood e deambulou ata atopar unhas oficinas abandonadas e que converteu en s\u00faas. Co paso do tempo ata os gardas de seguridade saud\u00e1bano sen preguntar quen era.\nInicios da carreira profesional.\nCo tempo, Spielberg comezou a producir \"Amblin\"'. Esta pel\u00edcula de s\u00f3 24 minutos converteuno no director m\u00e1is novo en obter un contrato co estudio de Hollywood m\u00e1is grande (Universal). A pel\u00edcula tivo un orzamento de 15.000$ postos por un amigo. \"Amblin\" ga\u00f1ou varios premios en diferentes festivais e incluso foi presentada no Festival de cine de Atlanta en 1969. Daquela Spielberg xa ti\u00f1a firmado un contrato de 7 anos para a divisi\u00f3n de televisi\u00f3n. Despois de catro anos e varios programas de televisi\u00f3n, dirixiu unha pel\u00edcula para televisi\u00f3n chea de suspense chamada \"O demo sobre rodas\", que foi aclamada tanto por cr\u00edticos como pola audiencia. Finalmente, a pel\u00edcula estreouse nos cines.\nPor\u00e9n, Spielberg non acadou a entrada definitiva na industria do cine ata dirixir \"Viaxe a Sugarland\" en 1974. Foi \"Tibur\u00f3n\" (\"Jaws\") a pel\u00edcula que o converteu nun dos directores m\u00e1is famosos e importantes do mundo. En 1977 dirixe \"Encontros na terceira fase\", pel\u00edcula pola que obtivo un nomeamento \u00f3 \u00d3scar como mellor director.\nMalia os seus primeiros \u00e9xitos, Spielberg fracasa \u00f3 dirixir \"1941\", unha comedia sobre a segunda guerra mundial. Despois disto, \u00fanese co seu amigo George Lucas para rodar \"Na busca da arca perdida\", coa personaxe de Indiana Jones encarnada por Harrison Ford. A pel\u00edcula deulle outro nomeamento \u00f3 \u00d3scar como mellor director.\nVolvendo a ciencia ficci\u00f3n e a exploraci\u00f3n de vida extraterrestre, Spielberg dirixe en 1982 \"E.T. the Extra-Terrestrial\", convert\u00e9ndose na pel\u00edcula m\u00e1is exitosa do momento e nun cl\u00e1sico do cine. Por esta pel\u00edcula recibiu premios coma o da Sociedade Nacional de Cr\u00edticos de Cine (\"National Society of Film Critics\") como mellor director e tam\u00e9n por parte da Asociaci\u00f3n de Cr\u00edticos de Cine dos \u00c1nxeles.\nDrama.\nDespois de dirixir as continuaci\u00f3ns de Indiana Jones, \"Indiana Jones e o templo maldito\" e \"Indiana Jones e a \u00faltima cruzada\", Spielberg dirixiu \"A cor p\u00farpura\" (\"The Color Purple\") en 1985, en resposta a aqueles que pensaban que non poder\u00eda dirixir un drama. A pesar de non ser unha pel\u00edcula de \u00e9xito na billeteira, recibiu 11 nomeamentos \u00f3s premios \u00d3scar.\nEn 1987 rodou \"O imperio do sol\", mentres que \"Always, para sempre\" foi lanzada en 1989, segu\u00edndolle dous anos m\u00e1is tarde \"Hook, o capit\u00e1n Garfo\", todas elas pel\u00edculas de pouco \u00e9xito.\nEn 1993 Spielberg sorprendeu \u00f3 mundo con \"Parque Xur\u00e1sico\" (\"Jurassic Park\"), unha historia de dinosauros creados por manipulaci\u00f3n xen\u00e9tica, e cunha pel\u00edcula tributo a Oskar Schindler, \"A lista de Schindler\". Mentres que a primeira recadou 100 mill\u00f3ns de d\u00f3lares en tan s\u00f3 9 d\u00edas, coa segunda obtivo o \u00d3scar a mellor pel\u00edcula e \u00f3 mellor director.\nEn 1997 Spielberg estreou a segunda parte de \"Parque Xur\u00e1sico\", \"\", e tam\u00e9n dirixiu \"Amistad\", pola que recibiu unha nomeamento \u00f3 Globo de Ouro \u00f3 mellor director. En 1998 dirixiu \"Salvar \u00f3 soldado Ryan\" (\"Saving Private Ryan\"), un drama protagonizado por Tom Hanks e Matt Damon. Por esta pel\u00edcula conseguiu outro \u00d3scar \u00f3 mellor director.\nEn 2001 dirixe \"A.I. Artificial Intelligence\", con Jude Law e Haley Joel Osment, pel\u00edcula baseada na posibilidade de que os robots poden ser tan reais como para ter a capacidade de sentir coma os humanos. En 2002 estreou \"Minority Report\", con Tom Cruise, outra pel\u00edcula futurista na que se combina a tecnolox\u00eda co fant\u00e1stico. O seu argumento trata dunha tecnolox\u00eda que pode descubrir a asasinos antes de que cometan os seus crimes.\nEn 2002 dirixe \"Catch Me If You Can\", coas actuaci\u00f3ns de Leonardo DiCaprio e Tom Hanks, baseada na historia real dun home que estafou e enganou a moita xente fac\u00e9ndose pasar por multitude de persoas.\nProduci\u00f3ns.\nSpielberg produciu \"Poltergeist\", \"Back to the Future\", \"Os Picapedra\", \"Casper\", \"Men in Black\" (Homes de negro), \"Deep Impact\" e \"A m\u00e1scara do Zorro\", entre outras.\nTam\u00e9n durante a d\u00e9cada dos noventa produciu debuxos animados coma \"As aventuras dos Tiny Toons\" e \"Animan\u00edacos\".\nAdemais de fundar a s\u00faa propia produtora (Amblin Entertainment), Spielberg fundou DreamWorks SKG con Jeffrey Katzenberg e David Geffen en 1994. Este estudio \u00e9 responsable de pel\u00edculas como \"American Beauty\", \"Gladiator\", \"Cast Away\" e a de animaci\u00f3n por ordenador \"Shrek\", entre outras.\nEntre a lista de premios que Spielberg recibiu est\u00e1n: o \"Distinguished Public Service Award\" da Mari\u00f1a dos Estados Unidos por \"Saving Private Ryan\" e o \"Premio \u00f3s logros dunha vida\" do \"American Film Institute\".\nSpielberg non \u00e9 soamente reco\u00f1ecido polo seu traballo como director, sen\u00f3n tam\u00e9n polas s\u00faas acci\u00f3ns de caridade para organizaci\u00f3ns da segunda guerra mundial e a \"Righteous Persons Foundation\" (a cal concede di\u00f1eiro a varios proxectos xudeus, especialmente organizaci\u00f3ns en memoria do Holocausto. Tam\u00e9n forma parte da Xunta de Conselleiros da Escola de Cine-Televisi\u00f3n da Universidade do Estado de California.\nSteven Spielberg est\u00e1 casado coa actriz Cate Capshaw, a quen co\u00f1eceu durante as audici\u00f3ns para a pel\u00edcula \"Indiana Jones e o templo maldito\".\nFilmograf\u00eda.\nFilmograf\u00eda sen acreditar.\nSpielberg ten traballado como produtor ou como produtor executivo en sete produci\u00f3ns cinematogr\u00e1ficas nas que non sa\u00edu nos cr\u00e9ditos.\nFilmes m\u00e1is rend\u00edbeis.\nEsta \u00e9 unha listaxe dos dez filmes m\u00e1is rend\u00edbeis dirixidos por Spielberg. Os filmes de Spielberg te\u00f1en acumulado m\u00e1is de $8,5 bill\u00f3ns cunha media de $236 mill\u00f3ns por filme."}
{"id": "13539", "revid": "23204", "url": "https://gl.wikipedia.org/wiki?curid=13539", "title": "Malaui", "text": "Malaui ou Malawi (oficialmente Rep\u00fablica de Malaui, en ingl\u00e9s: \"Republic of Malawi\", en chichewa, \"Dziko la Malawi\") \u00e9 un pa\u00eds situado en \u00c1frica Oriental, limita polo norte e polo leste con Tanzania, polo leste, sur e oeste con Mozambique e polo oeste con Zambia. Non ten costas e est\u00e1 separado de Tanzania e Mozambique polo lago Malaui. A capital \u00e9 Lilongwe e a cidade m\u00e1is poboada Blantyre.\nCaracter\u00edsticas.\nDurante o s\u00e9culo X o seu territorio foi poboado por inmigrantes e permaneceu rexido por un goberno nativo at\u00e9 1891, cando foi colonizado polos brit\u00e1nicos, que o gobernaron at\u00e9 1964. Tras obter a s\u00faa independencia converteuse nun estado unipartidista baixo a presidencia de Hastings Banda, quen gobernou at\u00e9 1994. Bingu Mutharika, re-elixido no 2009, \u00e9 o actual presidente. Ten un goberno democr\u00e1tico e multipartidista; e ademais conta cun pequeno ex\u00e9rcito que incl\u00faen as forzas armadas, unha mari\u00f1a de guerra e unha forza a\u00e9rea. A s\u00faa pol\u00edtica exterior \u00e9 pro-occidente e incl\u00fae relaci\u00f3ns diplom\u00e1ticas positivas coa maior\u00eda dos pa\u00edses e participa en varias organizaci\u00f3ns internacionais.\nAt\u00f3pase entre os pa\u00edses menos desenvolvidos e m\u00e1is densamente poboados do mundo. A econom\u00eda est\u00e1 baseada na agricultura, cunha poboaci\u00f3n altamente rural. O goberno malaui depende moito do apoio exterior para cubrir as s\u00faas necesidades econ\u00f3micas. O goberno afronta grandes retos no crecemento da econom\u00eda, educaci\u00f3n, sa\u00fade e protecci\u00f3n do medio ambiente, e estase convertendo financeiramente independente. Conta con varios programas de desenvolvemento desde 2005 que se concentran nos puntos anteriores, e o pa\u00eds parece estar mellorando, con grandes avances vistos no 2007 e 2008.\nTen un baixo \u00edndice de esperanza de vida e unha taxa alta de mortalidade infantil, ademais de contar coa existencia de miles de casos de SIDA.\nExiste unha grande diversidade cultural na poboaci\u00f3n entre nativos, asi\u00e1ticos e europeos, con m\u00faltiples idiomas e diferentes crenzas. A\u00ednda que existieron conflitos tribais no pasado, no s\u00e9culo XXI diminu\u00edron considerablemente e o concepto da nacionalidade malaui comezou a reformarse. Pos\u00fae unha cultura que combina aspectos locais e coloniais, inclu\u00edndo deportes, arte, bailes e m\u00fasica.\nHistoria.\nOs habitantes hist\u00f3ricos orixinarios, \"khois\u00e1nidos\" (bosquimanos), foron expulsados do pa\u00eds coa chegada dos pobos bantos provenientes do norte. O pa\u00eds foi co\u00f1ecido polos occidentais a trav\u00e9s das exploraci\u00f3ns dos portugueses desde o s\u00e9culo XVIII.\nA partir de 1859 foi explorado polo Dr. Livingstone. A finais do XIX os brit\u00e1nicos tomaron posesi\u00f3n da zona e d\u00e9ronlle o nome de \"Nyasaland\", pasando a formar parte logo da colonia de Rodesia e Nyasaland. Na d\u00e9cada de 1950, Hastings Kamuzu Banda regresou ao pa\u00eds para liderar o Partido do Congreso de Malaui (Malawi Congress Party ou MCP). Gran Breta\u00f1a concedeulle a independencia en 1964, con Hastings Banda como presidente.\nO seu goberno acabou por converterse nunha ditadura, autoproclam\u00e1ndose presidente vitalicio no ano 1971.\nA presi\u00f3n das igrexas de Malaui e mais da comunidade internacional impux\u00e9ronlle ao r\u00e9xime un referendum, que se celebrou o 14 de xu\u00f1o de 1993. Malaui votou a favor dun sistema democr\u00e1tico pluralista.\nAs primeiras elecci\u00f3ns do 17 de maio de 1994 d\u00e9ronlle a vitoria \u00e1 Fronte Democr\u00e1tica Unida (United Democratic Front ou UDF) de Bakili Muluzi, que se unira coa Alianza para a Democracia (Alliance for Democracy AFORD). Muluzi foi elixido presidente.\nMuluzi impulsou unha nova constituci\u00f3n, que derrogou os privilexios residuais do MCP. O 15 de xu\u00f1o de 1999, Muluzi foi reelixido fronte a unha coalici\u00f3n formada polo MCP e o AFORD.\nEn maio de 2004, o candidato \u00e1 UDF, Bingu wa Mutharika, venceu ao candidato do MCP. Con todo a UDF non logrou a maior\u00eda parlamentaria precisa, polo que formou un Goberno de Unidade Nacional. Bingu wa Mutharika abandonou en tanto a UDF.\nPol\u00edtica.\nDesde o ano 1994 Malaui est\u00e1 dotado dun sistema democr\u00e1tico.\nConsonte a constituci\u00f3n de 1995, o \"Pr\u00e9sident\" \u00e9 elixido por sufraxio universal cada 5 anos. O Presidente pode nomear un Vicepresidente pertencente a un partido pol\u00edtico. Os membros do gabinete presidencial poden ser escollidos polo Presidente.\nA Asemblea Nacional est\u00e1 composta por 193 deputados electos tam\u00e9n por cinco anos.\nA Constituci\u00f3n prev\u00e9 tam\u00e9n un Senado de 80 escanos, que representa a todas as rexi\u00f3ns as\u00ed como os grupos con intereses espec\u00edficos, como, por exemplo, as mulleres, a mocidade ou os discapacitados, mais tal instituci\u00f3n non existe polo de agora.\nA Constituci\u00f3n prev\u00e9 un sistema xudicial independente, baseado no modelo ingl\u00e9s, cunha Corte de primeira instancia, unha Alta Corte e unha Corte Suprema de apelaci\u00f3n.\nA administraci\u00f3n local est\u00e1 dividida en distritos baixo a responsabilidade dun gobernador nomeado polo goberno central.\nSubdivisi\u00f3ns.\nO territorio malauiano est\u00e1 dividido en tres rexi\u00f3ns, Central, Norte e Sur. Estas, \u00e1 s\u00faa vez, est\u00e1n subdivididas en 29 distritos, que \u00e1 s\u00faa vez se dividen en 137 xefaturas tradicionais e 68 subxefaturas. Os distritos son:\nXeograf\u00eda.\nPa\u00eds de elevados planaltos, os Shire Highlands no sur e os Nyka Uplands ao norte, Malaui ten o seu cume a 3.048 m no monte Mulanje.\nO Rift Valley atravesa o pa\u00eds de norte a sur. Nesta enorme depresi\u00f3n at\u00f3pase o lago Malawi, o terceiro en tama\u00f1o de \u00c1frica. A s\u00faa superficie cobre cerca do 20% do pa\u00eds.\nNo extremo meridional do lago nace o r\u00edo Shire, que tributa as s\u00faas augas no Zambeze, 400\u00a0km m\u00e1is ao sur, xa en Mozambique. Polo leste e o oeste, o Rift Valley est\u00e1 valado por vastos e elevados planaltos que se erguen entre 900 e 1.200 m sobre o nivel do mar.\nNo norte, os Nyika Uplands, outra meseta, culmina a 2.600 m; os Shire Highlands, de 600 a 1.600 m, est\u00e1n dominados polos montes Zomba e Mulanje, que se erguen, respectivamente, at\u00e9 2.130 e 3.048 m.\nNo extremo sur do pa\u00eds, a chaira est\u00e9ndese entre 60 e 90 m s.n.m.. \u00c9 nesta zona onde se concentra a maior densidade poboacional da \u00c1frica subsahariana.\nAs illas de Likoma e Chizumulu pertencen a Malaui, a\u00ednda que de feito se atopan entre as augas territoriais de Mozambique, formando uns enclaves.\nLilongwe, capital desde 1974, ach\u00e9gase ao medio mill\u00f3n de habitantes. Blantyre, principal praza comercial, acolle a sede da Corte Suprema do pa\u00eds (a s\u00faa poboaci\u00f3n superaba xa a finais da d\u00e9cada de 1990 os 500.000 habitantes).\nEconom\u00eda.\nMalaui ten unha renda per capita de 596 $USD (maio 2008). A s\u00faa econom\u00eda depende principalmente da agricultura. O pa\u00eds ten poucos recursos mineiros explot\u00e1beis. Os tres produtos agr\u00edcolas de exportaci\u00f3n, por esa orde, son: tabaco, t\u00e9 e azucre. A presidencia do goberno ten animado, recentemente, aos campesi\u00f1os a que cultiven outros produtos alternativos, como algod\u00f3n . Tradicionalmente Malaui ten sido autosuficiente para o seu alimento b\u00e1sico, o millo, e mesmo na d\u00e9cada de 1980 exportou cantidades importantes dese cereal aos pa\u00edses veci\u00f1os. \nA agricultura representa o 38,6% do PIB, acolle arredor do 80% da forza de traballo e representa sobre o 80% do total das exportaci\u00f3ns. Un 90% da poboaci\u00f3n traballa en granxas aut\u00e1rquicas, de agricultura de subsistencia. Os pequenos propietarios desas explotaci\u00f3ns producen unha boa variedade de colleitas, inclu\u00edndo o millo ma\u00ednzo , ch\u00edcharos, arroz, casabe, tabaco, cacahuetes e caf\u00e9. O sector agr\u00edcola orixina o 63,7% da renda total da poboaci\u00f3n rural, un 65% das materias primas do sector industrial e, aproximadamente o 87% do emprego (datos de febreiro de 2007).\nA riqueza financeira est\u00e1, en xeral, concentrada nas mans dunha pequena elite. As industrias de Malaui est\u00e1n, na s\u00faa maior parte, situadas nas proximidades da cidade de Blantyre.\nDada a dependencia dos produtos agr\u00edcolas, o comercio de exportaci\u00f3n \u00e9 moi sens\u00edbel aos rendementos decrecentes e \u00e1s baixadas dos termos de intercambio comercial. Outro factor que impide o desenvolvemento est\u00e1 constitu\u00eddo polos elevados custos dos transportes, que poden comprender un 30% da s\u00faa conta de importaci\u00f3ns, pois Malaui debe importar a maior parte dos combust\u00edbeis. Ademais contan a baixa preparaci\u00f3n dos seus traballadores, as dificultades para conseguir emprego exterior, a escasa calidade das infraestruturas (viarias, rede el\u00e9ctrica, auga e telecomunicaci\u00f3ns), e os problemas burocr\u00e1ticos internos: corrupci\u00f3n, inadecuaci\u00f3n dos impostos e dificultades administrativas para a apertura de empresas.\nDemograf\u00eda.\nCunha poboaci\u00f3n de 18 mill\u00f3ns, Malaui \u00e9 un dos pa\u00edses de \u00c1frica m\u00e1is densamente poboados. A maior\u00eda da poboaci\u00f3n son negros africanos, que se dividen en varias etnias, sendo os principais grupos os chewa, nyanja, yao, tumbuka e lomwe. A maior\u00eda traballa no campo a\u00ednda que as cidades est\u00e1n en continuo crecemento. Hai tam\u00e9n uns 4.000 europeos, sobre todo brit\u00e1nicos, e hindustan\u00eds, pero supo\u00f1en menos do 0,5 % da poboaci\u00f3n.\nO idioma oficial \u00e9 o ingl\u00e9s, pero o idioma nacional \u00e9 o chichewa. Tam\u00e9n se falan outros idiomas bant\u00fas.\nO cristianismo, cun 70% de adeptos, \u00e9 a relixi\u00f3n m\u00e1is estendida (20% cat\u00f3licos, 55% protestantes). Tam\u00e9n hai unha comunidade musulm\u00e1 (20% da poboaci\u00f3n), descendente dos antigos escravos suahil\u00edes. S\u00f3 un 5% practica unicamente relixi\u00f3ns tradicionais.\nO nome de Malaui deriva dos \"maravi\", un pobo bant\u00fa proveniente da Rep\u00fablica do Congo meridional que se estableceu na zona hai uns 600 anos. Ao chegar \u00e1 parte norte do Lago Malawi, os maravi divid\u00edronse. Unha rama, os antecesores dos actuais chewas, avanzaron cara ao sur e asent\u00e1ronse na marxe occidental do lago. A outra rama, os devanceiros dos actuais nyanjas, desprazouse pola marxe oriental ata alcanzar o sur do pa\u00eds.\nAs migraci\u00f3ns e os conflitos tribais impediron a formaci\u00f3n dunha sociedade malau\u00ed cohesionada ata o s\u00e9culo XX. A\u00ednda que nos \u00faltimos anos os enfrontamentos entre etnias e tribos diminu\u00edron, a\u00ednda persisten rivalidades rexionais. Malia todo, a idea dunha naci\u00f3n com\u00fan malau\u00ed gana cada vez m\u00e1is adeptos.\nA esperanza de vida \u00e9 de 43 anos. A media de fillos por muller \u00e9 de 5,74. O 62,7% da poboaci\u00f3n esta alfabetizada. Calc\u00falase que o 14,2% da poboaci\u00f3n esta infectada co virus VIH (SIDA).\nEducaci\u00f3n.\nNa actualidade est\u00e1 escolarizado un 80% da poboaci\u00f3n en idade de ir \u00e1s aulas de educaci\u00f3n primaria. O principal problema radica na elevada taxa de alumnado, que atinxe at\u00e9 80 educandos, ou m\u00e1is, por docente.\nDurante tres d\u00e9cadas Malaui s\u00f3 contou cunha universidade, a Universidade de Malawi, con vaios \"colleges\", distribu\u00eddos entre a capital, Lilongwe, e mais as cidades de Blantyre e Zomba. En anos recentes foron abertas outras tres universidades, en Mzuzu (Universidade de Mzuzu), Livingstonia e Ekwendeni (Livingstonia University) e mais en Nguludi, cerca de Blantyre (Universidade Cat\u00f3lica de Malawi)."}
{"id": "13540", "revid": "98629", "url": "https://gl.wikipedia.org/wiki?curid=13540", "title": "Andrew George", "text": "Andrew Henry George, nado o 2 de decembro de 1958 en Mullion, Reino Unido, \u00e9 un pol\u00edtico brit\u00e1nico.\nMembro do Parlamento brit\u00e1nico dende 1997 por St Ives, Cornualla, militante dos Liberal Dem\u00f3cratas, anteriormente militara en Mebyon Kernow, partido nacionalista c\u00f3rnico, defensor da oficializaci\u00f3n do c\u00f3rnico, foi o primeiro en facer un discurso nesa lingua nos Commons, en 1997, e en xurar en c\u00f3rnico como parlamentario diante a ra\u00ed\u00f1a, en 2005."}
{"id": "13542", "revid": "22570", "url": "https://gl.wikipedia.org/wiki?curid=13542", "title": "Anarqu\u00eda de Inglaterra", "text": "A Anarqu\u00eda de Inglaterra \u00e9 o nome co que se co\u00f1ece ao per\u00edodo hist\u00f3rico que se desenvolveu neste pa\u00eds, durante o reinado do rei Estevo de Blois (1135-1154), que se caracterizou pola inestabilidade do seu reinado e a guerra civil.\nO per\u00edodo estivo marcado pola crise na sucesi\u00f3n na coroa de Inglaterra, trala morte do rei Henrique I no ano 1135, na que se disputaron o trono Estevo e a s\u00faa curm\u00e1 a emperatriz Matilde. A\u00ednda que Estevo foi coroado rei, o estado de guerra permanente entre os seguidores de ambos bandos impediu o goberno efectivo do pa\u00eds durante case todo o reinado de Estevo. A situaci\u00f3n de crise non se resolveu ata 1153, un ano antes da morte de Estevo, cando polo Tratado de Wallingford, nomeouse herdeiro da coroa ao fillo de Matilde, Henrique, futuro rei Henrique II, que significou o establecemento da dinast\u00eda Plantagenet na coroa de Inglaterra.\nOrixe.\nEstevo era o sobri\u00f1o favorito do rei Henrique I de Inglaterra (1100-1135), cuxo \u00fanico fillo lex\u00edtimo Guillerme, herdeiro do trono, morrera afogado no afundimento do \"White Ship\", en Barfleur, preto de Normand\u00eda, con tan s\u00f3 17 anos de idade en 1120. Henrique nomeou ent\u00f3n \u00e1 s\u00faa filla Matilde como a s\u00faa sucesora no trono e obrigou aos nobres, inclu\u00eddo Estevo, a que lle prestasen xuramento de fidelidade, en varias ocasi\u00f3ns, xa que ningunha muller gobernara Inglaterra ata ese momento por dereito propio. Ademais, Matilde casou con Godofredo V de Anjou, que non gozaba de boa reputaci\u00f3n en Inglaterra, pola s\u00faa procedencia da casa de Anjou.\nConflito entre Estevo e Matilde.\nPor estas raz\u00f3ns, os nobres e o propio Estevo non ti\u00f1an ningunha confianza en Matilde. Isto ocasionou que, \u00e1 morte de Henrique I en 1135, Estevo entrase rapidamente en Londres e, ao recibir o apoio popular, se proclamase como rei. Desde a\u00ed foi a Winchester, onde se apropiou do tesouro real, co apoio do seu irm\u00e1n Henrique, bispo de Winchester. Tam\u00e9n o apoiaron o bispo Roger de Salisbury e o arcebispo William Corbeil. Como os nobres tam\u00e9n prefer\u00edan a Estevo antes que a Matilde, ratificaron a usurpaci\u00f3n facendo caso omiso da s\u00faa promesa a Henrique I. Incluso o medio irm\u00e1n de Matilde, Robert de Gloucester, apoiou inicialmente a causa de Estevo, a\u00ednda que nunca o fixo con verdadeira devoci\u00f3n. O arcebispo de Canterbury, William de Corbeil, e o papa Inocencio II tam\u00e9n apoiaran a Estevo.\nPero pese a que Estevo ti\u00f1a practicamente todos os apoios e parec\u00eda que o seu reinado estaba garantido, o conde Robert de Gloucester cambiou de bando aos poucos meses e aliouse coa s\u00faa medio irm\u00e1 a emperatriz Matilde. Ademais, Estevo tomou unha serie de decisi\u00f3ns pouco acertadas, que provocaron resentimentos nalg\u00fans dos seus valedores iniciais. O seu propio irm\u00e1n Henrique, o bispo de Winchester, volveuse na s\u00faa contra debido ao arresto de varios bispos, o que se interpretou como un ataque directo \u00e1 Igrexa. En 1139, Matilde entrou en Inglaterra e f\u00edxose forte no castelo de Arundel. Estevo permitiulle viaxar a Bristol para entrevistarse con Robert de Gloucester, pensando que as\u00ed ter\u00eda aos seus inimigos controlados no mesmo lugar. Outro importante conde, Ranulf de Chester, acudira a Lincoln e capturou o castelo. Ent\u00f3n Estevo, movido pola vontade dos cidad\u00e1ns de Lincoln, decidiu atacar o castelo. Ranulf sacou proveito da situaci\u00f3n. Escapou, e coa axuda do seu sogro, Robert de Gloucester, recrutou un ex\u00e9rcito de cabaleiros, dando lugar a un enfrontamento aberto. Nesta batalla, o 2 de febreiro de 1141, Estevo foi derrotado e feito prisioneiro en Bristol, de modo que Matilde puido gobernar temporalmente desde Londres. Con todo, a s\u00faa grande arrogancia f\u00edxolle ga\u00f1arse inimigos pronto, e viuse obrigada a abandonar a capital e trasladarse a Oxford. En setembro de 1141, Robert de Gloucester caeu en mans da esposa de Estevo, Matilda de Boulogne e o seu capit\u00e1n mercenario, Guillerme de Ypres. A emperatriz decidiu cambiar a Robert por Estevo, de modo que este \u00faltimo recuperou o trono. Estevo controlaba nese momento case todo o pa\u00eds e deixou sitiada a Matilde no castelo de Oxford. A s\u00faa fuxida nocturna a Wallingford baixo a neve converteuse en lenda.\nEsta situaci\u00f3n de inseguridade e axitaci\u00f3n prolongouse durante todo o reinado de Estevo, ata cando Matilde volveu a Anjou trala morte de Robert en 1147. Estevo era un home demasiado brando e con pouca autoridade, a quen non lle gustaba ter que tomar decisi\u00f3ns, polo que os condes e a nobreza fix\u00e9ronse demasiado fortes e enfront\u00e1banse continuamente entre eles, dando lugar a unha grande inestabilidade. Por iso, este per\u00edodo da historia de Inglaterra co\u00f1\u00e9cese como \"a anarqu\u00eda\".\nO rei Estevo non gozaba de boa sa\u00fade por aquel ent\u00f3n, e sufriu unha forte depresi\u00f3n cando o seu fillo, Eustaquio, morreu repentinamente en 1153. Estevo quer\u00eda que o seu fillo fose coroado antes de que el morrese, pero o Papa rexeitara esta idea. Ata establecera un interdito mentres durasen as disputas. O fillo de Matilde, o que ser\u00eda m\u00e1is tarde Henrique II de Inglaterra, converteuse nun bo estratego, cun forte car\u00e1cter. chegara a Inglaterra coa intenci\u00f3n de conquistala. Ent\u00f3n Estevo, canso de loitar, decidiu asinar o Tratado de Winchester (tam\u00e9n co\u00f1ecido como Tratado de Wallingford) en 1153, reco\u00f1ecendo a Henrique como o seu sucesor no trono. Os rumores que circularan durante anos de que Estevo era o pai biol\u00f3xico de Henrique reforz\u00e1ronse con este nomeamento, xa que Estevo ti\u00f1a outro fillo, Guillerme de Blois, e con todo ceder\u00eda a coroa a Henrique cando falecese. Pero non hai evidencias que confirmen esta teor\u00eda.\nEstevo finou un ano despois, en 1154, e Henrique asumiu o trono como Henrique II, po\u00f1endo fin a d\u00faas d\u00e9cadas de anarqu\u00eda real."}
{"id": "13543", "revid": "98629", "url": "https://gl.wikipedia.org/wiki?curid=13543", "title": "Rep\u00fablica Centroafricana", "text": "A Rep\u00fablica Centroafricana (en franc\u00e9s: \"R\u00e9publique centrafricaine\") \u00e9 un pa\u00eds situado no centro de \u00c1frica. Limita co Chad ao norte, con Camer\u00fan ao oeste, coa Rep\u00fablica do Congo e a Rep\u00fablica Democr\u00e1tica do Congo ao sur, e con Sud\u00e1n ao leste.\nHistoria e pol\u00edtica.\nOs franceses colonizaron a rexi\u00f3n a fins do s\u00e9culo XIX. Durante a segunda guerra mundial, a colonia uniuse \u00e1s forzas aliadas.\nFoi colonia francesa at\u00e9 1960, cando obtivo a independencia. O seu primeiro presidente (David Dacko) organizou un autogolpe de estado e instaurou unha ditadura. En 1966 o xeneral Jean-B\u00e9del Bokassa fixo un golpe de estado e autonomeouse presidente vitalicio e Mariscal da Rep\u00fablica. O 4 de decembro de 1976 Bokassa autoproclamouse Emperador e fundou o Imperio Centroafricano. En 1979, durante unha viaxe \u00f3 estranxeiro, Bokassa foi deposto e volveu \u00e1 Rep\u00fablica.\nEn 1981 David Dacko volveu ga\u00f1a-las elecci\u00f3ns, pero logo foi derrocado polo golpe militar do xeneral Andr\u00e9 Kolingba. En 1987 Bokassa volveu \u00f3 pa\u00eds e foi condenado a morte, o ano seguinte, o presidente Kolingba conmutou a sentenza por cadea perpetua.\nO 2 de xullo de 1991 comezou un novo proceso constitu\u00ednte para dar paso \u00f3 posterior \nmultipartidismo. O 15 de marzo do 2003, Fran\u00e7ois Boziz\u00e9 chegou \u00f3 goberno grazas a un golpe de estado.\nSubdivisi\u00f3ns.\nA Rep\u00fablica centroafricana est\u00e1 composta de 14 prefecturas e 2 prefecturas econ\u00f3micas. As 14 prefecturas son Bamingui-Bangoran, Base-Koteto, Alta-Koteto, Alta-Sangha, Alto-Mbomou, Kemo-Gribingui, Lobaye, Mbomou, Nana-Mambere, Ombella-Mpoko, Ouaka, Ouham, Ouham-Penda e Vakaga. As d\u00faas prefecturas econ\u00f3micas son Gribingui e Sangha. Bangui ten o estatuto de concello.\nXeograf\u00eda.\nA Rep\u00fablica centroafricana \u00e9 un pa\u00eds enclavado. O Monte Ngaoui, cos seus 1.420 m, \u00e9 o punto m\u00e1is alto. O subsolo cont\u00e9n diamantes, uranio e ouro. O petr\u00f3leo e maila enerx\u00eda hidroel\u00e9ctrica son outros recursos importantes.\nO pa\u00eds sofre de inundaci\u00f3ns e de deforestaci\u00f3n.\nEconom\u00eda.\nO ingreso por habitante era de 310 d\u00f3lares no 2000. A agricultura representa o 55% do PIB. Os principais cultivos son as bananas, o millo, o caf\u00e9, o algod\u00f3n e o tabaco.\nDemograf\u00eda.\nO pa\u00eds conta con m\u00e1is de oitenta etnias falando cadans\u00faa lingua diferente."}
{"id": "13545", "revid": "98629", "url": "https://gl.wikipedia.org/wiki?curid=13545", "title": "Harold Acton", "text": "Harold Acton, nado en Villa la Pietra en 1904 e finado en 1994, foi un escritor anglo-italiano, famoso por inspirar o personaxe de Anthony Blanche da novela de Evelyn Waugh, \"Retorno a Brideshead\" (\"Brideshead Revisited\") (1945).\nTraxectoria.\nSeu pai provi\u00f1a dunha familia da aristocracia cat\u00f3lica inglesa que vi\u00f1a residindo en Italia dende o s\u00e9culo XVIII e a s\u00faa nai era filla dun millonario nortemericano, estudou en Eton e Oxford, en 1923 publica o seu primeiro poemario, \"Aquarium\" ao que segue en 1925, \"An Indian Ass\", en 1926 regresa a Italia, pero desconforme coa pol\u00edtica do r\u00e9xime fascista viaxa a China en 1932, onde d\u00e1 clases de ingl\u00e9s na Universidade de Pek\u00edn e traduce poemas e contos tradicionais chineses ao ingl\u00e9s, co comezo da segunda guerra mundial, regresa a Inglaterra e entra na Royal Air Force."}
{"id": "13547", "revid": "27155", "url": "https://gl.wikipedia.org/wiki?curid=13547", "title": "Henry Walter Bates", "text": "Henry Walter Bates, nado en Leicester o 8 de febreiro de 1825 e finado en Londres o 16 de febreiro de 1892, foi un naturalista e explorador brit\u00e1nico, famoso pola s\u00faa expedici\u00f3n ao Amazonas con Alfred Russel Wallace en 1848, en 1863 publica \"The Naturalist on the River Amazons\".\nTraxectoria.\nWallace regresara a Europa en 1852, pero perdeu a s\u00faa colecci\u00f3n nun naufraxio, cando Bates chegou sete anos despois, levaba 14 000 esp\u00e9cimes (a maior\u00eda insectos), dos que 8 000 eran novos para a ciencia.\nEn 1863 fornece a primeira confirmaci\u00f3n da teor\u00eda da evoluci\u00f3n de Charles Darwin ao publicar un artigo sobre a teor\u00eda do mimetismo, \"The imitation by a species of other life forms or inanimate objects\", onde describe unha especie de bolboreta amaz\u00f3nica que evol\u00fae para adoptar as cores doutra especie veci\u00f1a \u00e1 que non atacan os paxaros. Este tipo de mimetismo denominouse na s\u00faa honra mimetismo batesiano."}
{"id": "13549", "revid": "85894", "url": "https://gl.wikipedia.org/wiki?curid=13549", "title": "Vanuatu", "text": " \nVanuatu ( ou ; ), oficialmente a Rep\u00fablica de Vanuatu (; Bislama: \"Ripablik blong Vanuatu' '), \u00e9 un pa\u00eds insular situado no Oc\u00e9ano Pac\u00edfico Sur. O arquip\u00e9lago, que \u00e9 de orixe volc\u00e1nica, est\u00e1 1750 km. ao leste do norte de Australia, 540 km. ao nord\u00e9s de Nova Caledonia, ao leste de Nova Guinea, ao sueste das Illas Salom\u00f3n e ao oeste de Fidxi. O seu nome colonial era \"Novas H\u00e9bridas\"; este nome s\u00f3 \u00e9 usado para referencias hist\u00f3ricas.\nVanuatu foi habitado por primeira vez por melanesios. Os primeiros europeos en visitar as illas foron unha expedici\u00f3n espa\u00f1ola dirixida polo navegante portugu\u00e9s Fernandes de Queir\u00f3s, que chegou \u00e1 illa m\u00e1is grande, Esp\u00edrito Santo, en 1606. Queir\u00f3s reclamou o arquip\u00e9lago para Espa\u00f1a, como parte da colonia das Indias Orientais Espa\u00f1olas, e chamouna .\nNa d\u00e9cada de 1880, Francia e o Reino Unido reclamaron partes do arquip\u00e9lago, e en 1906, acordaron un marco para xestionar conxuntamente o arquip\u00e9lago como o Novas H\u00e9bridas a trav\u00e9s dun condominio anglo-franc\u00e9s.\nNa d\u00e9cada de 1970 xurdiu un movemento de independencia e a Rep\u00fablica de Vanuatu fundouse en 1980. Desde a independencia, o pa\u00eds converteuse en membro das Naci\u00f3ns Unidas, da Commonwealth of Nations, da Organisation internationale de la Francophonie e o Foro das Illas do Pac\u00edfico.\nEtimolox\u00eda.\nO nome de Vanuatu deriva da palabra \"vanua\" (\"terra\" ou \"fogar\"), que aparece en varias linguas austronesias, combinado coa palabra \"tu\", que significa \"estar en p\u00e9\" (de POc *\"\"). Xuntos, as d\u00faas palabras transmiten o status independente do pa\u00eds.\nHistoria.\nMoitas das illas de Vanuatu foron habitadas hai miles de anos, as m\u00e1is antigas probas indican que foi no ano 2000 a.C. En 1606, o explorador hispano-portugu\u00e9s Pedro Fern\u00e1ndez de Quir\u00f3s converteuse no primeiro europeo en chegar \u00e1s illas, quen crendo que chegara \u00e1 \"Terra Australis\" bautizou o arquip\u00e9lago co nome de \"Terra Australia do Esp\u00edrito Santo\". Os europeos comezar\u00edan a asentarse nas illas a finais do s\u00e9culo XVIII, primeiro coas exploraci\u00f3ns do Conde de Bougainville que redescubriu a illa co nome de \"Grandes C\u00edcladas\" en 1768 e despois que o explorador brit\u00e1nico James Cook visitou as illas na s\u00faa segunda viaxe en 1774 cham\u00e1ndoas como \"Novas H\u00e9bridas\".\nEn 1887, as Novas H\u00e9bridas comezan a ser administradas por unha comisi\u00f3n naval franco-brit\u00e1nica. En 1906, establ\u00e9cese un Condominio Franco-Brit\u00e1nico.\nDurante a segunda guerra mundial, os Estados Unidos utilizaron as illas Efat\u00e9 e Esp\u00edrito Santo como bases militares, o cal inxectou divisas ao pa\u00eds e sobre todo novas formas de pensar, feito que abriu a Vanuatu o cami\u00f1o \u00e1 s\u00faa independencia. En 1957 estableceuse un Consello Asesor. Na d\u00e9cada de 1960, os aborixes nin-Vanuatu reclamaban o autogoberno e a posterior independencia; en 1974 os nacionalistas ga\u00f1aron a elecci\u00f3n do Parlamento que abol\u00eda ao Consello Asesor e en 1978 creouse un gabinete encargado por un Ministro Xefe.\nEn 1979 promulgouse a Constituci\u00f3n que estableceu parlamentos rexionais nas illas de Esp\u00edrito Santo e Tanna. Ao ano seguinte, Jimmy Stevens, l\u00edder da agrupaci\u00f3n \"Na-Griamel\", organizou unha revolta en Esp\u00edrito Santo e proclamou o Estado Independente de Vemarana. Logo Vanuatu obtivo a independencia plena o 30 de xullo de 1980 con Walter Lini como Primeiro Ministro; a pedido deste, tropas de Pap\u00faa Nova Guinea, Australia e Nova Zelandia restauran a orde en Esp\u00edrito Santo. En 1981 ingresa na ONU e en 1983 ao Movemento de Pa\u00edses Non Ali\u00f1ados.\nEn febreiro de 1984, o presidente George Sokomanu renunciou logo de declararse culpable de atrasar o pago dos impostos, pero resultou reelixido ao mes seguinte. En 1985 a Uni\u00f3n de Partidos Moderados acusou ao goberno de restrinxir os dereitos humanos e os dereitos de organizaci\u00f3n. En febreiro de 1987 un cicl\u00f3n destru\u00edu Port Vila, a capital, e causou aproximadamente 50 mortos. En decembro de 1988, no medio dunha crise pol\u00edtica provocada por rivalidades entre o primeiro ministro Lini e Barak Sope, secretario xeral do Vanuakku Pati, o presidente Sokomanu disolveu o Parlamento e nomeou a Sope como primeiro ministro interino, pero ambos foron arrestados polas forzas leais a Lini; ao ano seguinte foi elixido como presidente Fred Timakata.\nEn 1991, unha moci\u00f3n parlamentaria desposu\u00edu a Lini do seu cargo e Donald Kalpokas do Vanuakku Pati, foi elixido primeiro ministro o 6 de setembro, por\u00e9n, foi substitu\u00eddo por Maxime Carlot Korman o 16 de decembro. En 1996, o grupo paramilitar \"Vanuatu Mobile Force\" intentou depor o goberno e nese mesmo ano, o gabinete de Carlot cometeu unha fraude bancaria. En novembro de 1997, o presidente Jean Marie Leye disolveu o Parlamento. Nos \u00faltimos anos o pa\u00eds estivo baixo esc\u00e1ndalos de corrupci\u00f3n que frearon \u00e1 econom\u00eda.\nGoberno e pol\u00edtica.\nO Parlamento de Vanuatu \u00e9 unicameral e ten 52 membros que son elixidos cada catro anos por voto popular. O l\u00edder do principal partido no parlamento \u00e9 usualmente elixido Primeiro Ministro, e encabeza o goberno. Desde 2023 ocupa o cargo Charlot Salwai. O xefe de Estado, o Presidente, \u00e9 elixido cada cinco anos polo parlamento e os presidentes dos seis gobernos provinciais. Forman unha coalici\u00f3n, con todo, houbo problemas algunhas veces, especialmente coa competici\u00f3n entre Reino Unido e Francia en tratar de simpatizar aos seus l\u00edderes cos seus intereses.\nOrganizaci\u00f3n pol\u00edtico-administrativa.\nDesde 1968 ata 1985, Vanuatu estivo dividido en catro \u00e1reas: \n \nDesde 1985 ata 1994, estivo dividido en once \u00e1reas: \nDesde 1994 Vanuatu ten seis provincias:\nXeograf\u00eda.\nVanuatu consiste de 83 illas, das cales d\u00faas -Matthew e Hunter- son tam\u00e9n reclamados polo departamento franc\u00e9s de ultramar de Nova Caledonia. Moitas das illas son monta\u00f1osas e de orixe volc\u00e1nico, e te\u00f1en un clima tropical ou subtropical. A maior cidade do pa\u00eds \u00e9 a capital, Port Vila, situado na illa de Efat\u00e9, e Luganville, en Esp\u00edrito Santo. A m\u00e1xima elevaci\u00f3n do pa\u00eds \u00e9 o Tabwemasana a 1.877 m de altura.\nVanuatu \u00e9 famosa por unha ecorrexi\u00f3n terrestre, chamado as selvas de Vanuatu. \u00c9 parte da ecozona de Australasia, que tam\u00e9n incl\u00fae as veci\u00f1as Nova Caledonia e as Illas Salom\u00f3n, as\u00ed tam\u00e9n Australia, Pap\u00faa Nova Guinea e Nova Zelandia.\nEconom\u00eda.\nA econom\u00eda est\u00e1 baseada principalmente na agricultura de subsistencia ou a pequena escala, que prov\u00e9 ao 65% da poboaci\u00f3n. A pesca, servizos financeiros de banca estranxeira, o rexistro de naves de mari\u00f1a mercante, a venda de licenzas internacionais de pesca (Vanuatu \u00e9 membro de varios comit\u00e9s rexionais de pesca) e o turismo (con 50.000 visitantes en 1997), as licenzas bancarias off-shore e a formaci\u00f3n de compa\u00f1\u00edas internacionais son outras fontes de econom\u00eda. En Porto Vila at\u00f3pase o Banco da Reserva e o Rexistro da Propiedade. Non hai dep\u00f3sitos de mineral\u00e9 e o pa\u00eds non pos\u00fae dep\u00f3sitos de petr\u00f3leo. Un pequeno sector industrial abastece ao mercado local. Os impostos ve\u00f1en principalmente das importaci\u00f3ns de produtos e do IVE (VAT), posto que Vanuatu non pos\u00fae imposto \u00e1 renda nin \u00e1s persoas, sendo considerado un de tantos para\u00edsos fiscais.\nO desenvolvemento econ\u00f3mico depende relativamente das exportaci\u00f3ns, a vulnerabilidade aos desastres naturais e as longas distancias entre os principais mercados e as illas. Un gran terremoto en novembro de 1999, seguido por un tsunami, causou moitos danos na illa norte\u00f1a de Pentecoste, deixando a miles de persoas sen fogar. Outro poderoso terremoto en xaneiro de 2002 causou danos \u00e1 capital Port Vila, e \u00e1reas adxacentes, seguido por un tsunami.\nO produto interior bruto creceu a menos do 3 % nos anos 1990. En vista disto o goberno prometeu suavizar as regulaci\u00f3ns no seu centro financeiro de banca estranxeira. Australia e Nova Zelandia son os principais suplidores da axuda externa de Vanuatu.\nA unidade monetaria de Vanuatu \u00e9 o Vatu. No ano 2000 137,64 vatus equival\u00edan a 1 d\u00f3lar estadounidense. No ano 2007 (marzo) 107 vatus equival\u00edan a 1 d\u00f3lar estadounidense.\nDemograf\u00eda.\nA maior\u00eda dos habitantes de Vanuatu (95%) son nativos melanesios, ou \"nin-Vanuatu\", o resto da poboaci\u00f3n \u00e9 de orixe europea, asi\u00e1tico e doutras illas do Pac\u00edfico. Existen tres idiomas oficiais: ingl\u00e9s, franc\u00e9s e bislama (un idioma crioulo que evolucionou do ingl\u00e9s). Ademais, ao redor de cen linguas locais son faladas nas illas.\nO Cristianismo, dividido en varias denominaci\u00f3ns, \u00e9 a relixi\u00f3n predominante en Vanuatu. A Igrexa Presbiteriana,que abarca unha terceira parte da poboaci\u00f3n, \u00e9 o maior delas."}
{"id": "13551", "revid": "85894", "url": "https://gl.wikipedia.org/wiki?curid=13551", "title": "Montevideo", "text": "Montevideo \u00e9 a capital e cidade m\u00e1is grande do Uruguai. \u00c9 ademais sede administrativa de Mercosur.\nXeograf\u00eda.\nMontevideo \u00e9 a capital m\u00e1is austral de Am\u00e9rica do Sur, situada a 34\u00ba 53' de latitude sur e 56\u00ba 10' de lonxitude oeste. Local\u00edzase na zona sur do pa\u00eds, con costas sobre o R\u00edo da Prata, dentro do departamento hom\u00f3nimo. Pos\u00fae unha superficie de 530\u00a0km\u00b2 (onde aproximadamente o 60% \u00e9 \u00e1rea rural e o restante 40% \u00e1rea urbanizada ou potencialmente apta para urbanizar). A s\u00faa m\u00e1xima elevaci\u00f3n \u00e9 o Cerro de Montevideo, con 132 metros de altura.\nO famoso paseo da Rambla ten unha lonxitude de 27\u00a0km que se desenvolven de xeito paralelo \u00e1 costa, facendo del un dos m\u00e1is longos do mundo.\nDemograf\u00eda.\nPos\u00fae unha poboaci\u00f3n de 1.330.405 habitantes (1996) e unha densidade de 2.510,2 hab./km\u00b2. Considerando a s\u00faa \u00e1rea metropolitana, Montevideo chega \u00f3s 1.668.335 habitantes, aproximadamente a metade da poboaci\u00f3n total do pa\u00eds.\nO xentilicio para os seus habitantes \u00e9 \"montevideano/a\".\nHistoria.\nEntre 1680 e 1683, para desafiar a soberan\u00eda espa\u00f1ola na rexi\u00f3n, os colonizadores portugueses do Brasil estableceron diversos asentamentos sobre as costas do R\u00edo da Prata, fronte a Buenos Aires, como a Nova Colonia do Sacramento. Con todo, os espa\u00f1ois non efectuaron ning\u00fan intento para desaloxar \u00f3s portugueses ata 1723, cando estes comezaron a fortificar as alturas que rodean a ba\u00eda de Montevideo. Unha expedici\u00f3n espa\u00f1ola proveniente de Bos Aires, organizada polo gobernador espa\u00f1ol nesa cidade, Bruno Mauricio de Zabala, obrigou \u00f3s portugueses a abandonar o lugar no que os espa\u00f1ois comezaron a poboar a nova cidade. O 20 de decembro de 1726 confeccionouse un padr\u00f3n de habitantes, e finalmente o 24 de decembro trazouse un plano delineatorio da cidade e designouse como \"San Felipe e Santiago de Montevideo\", nome que posteriormente ser\u00eda abreviado en Montevideo. No 1828, a cidade converteuse na capital do Uruguai.\nOrixe do nome.\nExisten polo menos d\u00faas explicaci\u00f3ns acerca da orixe do nome Montevideo: a primeira afirma que o nome prov\u00e9n da expresi\u00f3n en portugu\u00e9s \"Monte vi eu\", frase pronunciada por un mari\u00f1o an\u00f3nimo pertencente a excursi\u00f3n de Fern\u00e3o de Magalh\u00e3es \u00f3 divisar o Cerro de Montevideo. A segunda di que os espa\u00f1ois anotaron a situaci\u00f3n xeogr\u00e1fica nun mapa como \"Monte VI De Este a Oeste\"."}
{"id": "13552", "revid": "23204", "url": "https://gl.wikipedia.org/wiki?curid=13552", "title": "K\u00ediv", "text": "K\u00ediv, ou Kiev, (; ) \u00e9 a capital e maior cidade da Ucra\u00edna, cunha poboaci\u00f3n de arredor de 3 mill\u00f3ns de habitantes en 2020. Segundo o censo de 2001 a maior\u00eda da poboaci\u00f3n \u00e9 de nacionalidade ucra\u00edna, concretamente o 82,2%, a principal minor\u00eda \u00e9 a rusa co 13,1% seguido da xud\u00eda (0,7%), bielorrusa (0,6%), polaca (0,3%) e armenia (0,2%). A maior\u00eda da poboaci\u00f3n, un 75%, declara no censo que o ucra\u00edno \u00e9 a s\u00faa lingua materna pero segundo unha enquisa socioling\u00fc\u00edstica realizada en 2003 o ruso \u00e9 a lingua que fala a maior\u00eda da poboaci\u00f3n, un 52% fala habitualmente ruso, 32% ruso e ucra\u00edno, 14% principalmente ucra\u00edno e s\u00f3 o 4,3% s\u00f3 ucra\u00edno.\nAdministrativamente, K\u00ediv \u00e9 unha cidade cun status especial, independente do oblast (rexi\u00f3n) de K\u00ediv que a arrodea. K\u00ediv constit\u00fae un centro industrial, cient\u00edfico, educativo e cultural importante no leste de Europa. A cidade \u00e9 atravesada polo r\u00edo Dni\u00e9per.\nSimbolox\u00eda.\nA simbolox\u00eda da cidade est\u00e1 formada polo escudo, a bandeira e o himno. A cidade tam\u00e9n ten un logotipo oficial utilizado para o turismo.\nO escudo est\u00e1 formado pola imaxe do patr\u00f3n do arcanxo Miguel, o patr\u00f3n da cidade, sobre un escudo azul. Foi aprobado oficialmente polo concello de K\u00ediv o 18 de abril de 1995. A bandeira de K\u00ediv \u00e9 id\u00e9ntica ao escudo coa diferenza de que o escudo \u00e9 substitu\u00eddo por unha bandeira.\nO primeiro escudo co\u00f1ecido da cidade data de 1480, formado por un arco cargado endereitado por dous brazos. No s\u00e9culo XVIII, o arco foi substitu\u00eddo por unha ballesta, actualmente este escudo util\u00edzase para representar ao Rai\u00f3n Podil. O s\u00edmbolo do arcanxo Miguel foi usado como escudo de armas do voivodato de K\u00ediv, do rexemento de K\u00ediv e como escudo de armas da cidade desde 1782 at\u00e9 a toma da cidade en 1920 polos bolxeviques. Entre 1920 e 1969, a cidade non tivo o seu propio escudo at\u00e9 que se aprobou o emblema sovi\u00e9tico de K\u00ediv, que representa un arco e unha folla de casti\u00f1eiro coa heroica estrela da cidade. O escudo de armas sovi\u00e9tico de K\u00ediv foi oficial at\u00e9 a aprobaci\u00f3n do actual escudo de armas en 1995."}
{"id": "13554", "revid": "289", "url": "https://gl.wikipedia.org/wiki?curid=13554", "title": "Chuvia \u00e1cida", "text": ""}
{"id": "13555", "revid": "132", "url": "https://gl.wikipedia.org/wiki?curid=13555", "title": "Within temptation", "text": ""}
{"id": "13559", "revid": "1131", "url": "https://gl.wikipedia.org/wiki?curid=13559", "title": "Laura Gemser", "text": "Laura Gemser, nada en Xava (Indonesia) o 5 de outubro de 1950, \u00e9 unha actriz er\u00f3tica, considerada unha das iconas er\u00f3ticas da d\u00e9cada de 1970.\nTraxectoria.\nLogo de traballar de modelo en varias revistas dos Pa\u00edses Baixos, Gemser comeza a actuar en filmes er\u00f3ticos, acadando o reco\u00f1ecemento internacional coa serie de \"Emanuelle Negras\". A maior\u00eda dos filmes nos que interveu dirixiunos Joe d'Amato e consid\u00e9ranse hoxe cl\u00e1sicos do erotismo italiano."}
{"id": "13564", "revid": "56817", "url": "https://gl.wikipedia.org/wiki?curid=13564", "title": "Kalevipoeg", "text": "Kalevipoeg \u00e9 un poema \u00e9pico en lingua estoniana escrito por Friedrich Reinhold Kreutzwald publicado entre 1857 e 1861, considerado a \u00e9pica nacional de Estonia. O poema recolle a tradici\u00f3n das lendas e o folclore referido a un xigante heroico chamado Kalevipoeg (o fillo de Kalev), consta de 19.000 versos repartidos en vinte cantos."}
{"id": "13567", "revid": "132", "url": "https://gl.wikipedia.org/wiki?curid=13567", "title": "Pablo Ruiz Picasso", "text": ""}
{"id": "13570", "revid": "1131", "url": "https://gl.wikipedia.org/wiki?curid=13570", "title": "Pierre Ab\u00e9lard", "text": "Pierre Ab\u00e9lard, nado en Pallet en 1079 e finado en 1142, foi un fil\u00f3sofo escol\u00e1stico franc\u00e9s, pai do m\u00e9todo escol\u00e1stico con Alexandre de Hales. A historia dos seus amores con Helo\u00edsa convert\u00e9ronse en lendarios.\nTraxectoria.\nNaceu no seo dunha familia nobre. En 1099 marcha a Par\u00eds para estudar, convert\u00e9ndose en disc\u00edpulo de Guillaume de Champeaux en Notre-Dame de Par\u00eds, contra o 1102, abre unha escola propia en Melun, nos arredores de Par\u00eds, aqu\u00ed ensina ret\u00f3rica e filosof\u00eda escol\u00e1stica, propagando as s\u00faas ideas nas escolas de Melun, Corbeil e Par\u00eds. \u00c9 un mestre brillante con grande \u00e9xito, permit\u00edndose mesmo atacar as ideas da doutrina do realismo ensinado polo seu mestre, Guillaume de Champeaux.\nRelaci\u00f3n con Helo\u00edsa.\nElixido c\u00f3engo de Notre-Dame en 1115, nesta \u00e9poca namorouse de Helo\u00edsa, de 17 anos, sobri\u00f1a do c\u00f3engo Fulbert, da que Abelard era o preceptor. Fulbert quixo separar os amantes, estes foxen \u00e1 Breta\u00f1a ao se decatar de que ela estaba pre\u00f1ada, al\u00ed tiveron o fillo. Cando Helo\u00edsa volveu co seu t\u00edo non quixo revelar a s\u00faa voda para non prexudicar a vida eclesi\u00e1stica de Abelardo, e ingresou no mosteiro de Argenteuil. Fulbert, para se vingar, mandou castrar a Abelard (1118) que ingresou no mosteiro de San Dionisio (1119). Posteriormente reabriu unha escola en Maisoncelle.\nOs dous esposos estableceron correspondencia, o que os fixo universalmente co\u00f1ecidos pola fermosura e platonismo das s\u00faas cartas, publicadas cara a 1130: \"Lettres d'Ab\u00e9lard et d'H\u00e9lo\u00efse\".\nFoi condenado por herexe no s\u00ednodo provincial de Soissons (1121) a instancias de Bernaldo de Claraval. Anos despois, en 1140, foi outra vez condenado en Sens. Ratificada a condena polo Papa Inocencio II, Abelard quixo ir a Roma para defenderse, pero enfermou no cami\u00f1o e morreu no mosteiro de San Marcelo, preto de Chalon-sur-Sa\u00f4ne.\nHelo\u00edsa morreu 22 anos despois. Desde 1817 os dous corpos descansan na mesma tumba no cemiterio parisiense de P\u00e8re-Lachaise."}
{"id": "13571", "revid": "181", "url": "https://gl.wikipedia.org/wiki?curid=13571", "title": "Pedro Abelardo", "text": ""}
{"id": "13572", "revid": "13949", "url": "https://gl.wikipedia.org/wiki?curid=13572", "title": "Partido Popular Sueco (Finlandia)", "text": "O Partido Popular Sueco (Svenska folkpartiet ou SFP, Ruotsalainen kansanpuolue en fin\u00e9s) \u00e9 un partido liberal da minor\u00eda sueca de Finlandia. Membro da Internacional Liberal e do Partido Europeo dos Liberal Dem\u00f3cratas.\nHistoria.\nO SFP \u00e9 un dos partidos m\u00e1is antigos de Finlandia, fundouno Axel Lille en 1906. Actualmente \u00e9 Stefan Wallin o l\u00edder do partido. No Parlamento de Finlandia o representante de \u00c5land, xeralmente, entra a formar parte do grupo do SFP, indepedentemente da s\u00faa filiaci\u00f3n partidaria. A pesar de ser un partido minoritario en Finlandia, o SFP forma parte de todos os gabinetes finlandeses dende 1976. Svenska Kvinnof\u00f6rbundet, a organizaci\u00f3n feminina do SFP, estableceuse en 1907 e Svensk Ungdom, as mocidades do SFP, estableceuse en 1943. En total o SFP conta con 32.000 afiliados, 8 deputados no Parlamento Finland\u00e9s, 2 ministros, conseguiu o 4'6% dos votos nas elecci\u00f3ns xerais de 2003"}
{"id": "13573", "revid": "399", "url": "https://gl.wikipedia.org/wiki?curid=13573", "title": "Svenska Folkpartiet", "text": ""}
{"id": "13574", "revid": "25871", "url": "https://gl.wikipedia.org/wiki?curid=13574", "title": "NAACP", "text": "A NAACP (The National Association for the Advancement of Colored People ou Asociaci\u00f3n Nacional para o Progreso da Xente de Cor), \u00e9 unha das m\u00e1is antigas e influentes organizaci\u00f3ns polos dereitos civ\u00eds dos Estados Unidos. Fundouse en 1909 para traballar polo progreso dos afroamericanos. En 2004 ti\u00f1a 500.000 membros.\nHistoria.\nEn 1905 reuniuse un grupo de 32 l\u00edderes da comunidade afroamericana, dirixidos por W.E.B. DuBois, nun hotel da banda canadense das Cataratas do Ni\u00e1gara (para evitar as leis segregacionistas que segregaban os hoteis estadounidenses), polo que se lles co\u00f1eceu como o Movemento Ni\u00e1gara. Al\u00ed fixeron un chamamento para a fin das discriminaci\u00f3ns raciais e, en 1906, uni\u00faselles un xudeu e dous brancos.\nUnha nova xuntanza estaba prevista para o 12 de febreiro de 1909, aniversario do nacemento de Abraham Lincoln, pero tivo que se atrasar ata o 3 de maio, e o 30 de maio tomou o nome de NAACP (a\u00ednda que o NAACP mant\u00e9n o 12 de febreiro como data de fundaci\u00f3n do movemento).\nLigaz\u00f3ns externas.\nWeb oficial do NAACP (en ingl\u00e9s)"}
{"id": "13575", "revid": "89787", "url": "https://gl.wikipedia.org/wiki?curid=13575", "title": "Argovia", "text": "Argovia (en alem\u00e1n: \"Aargau\", en franc\u00e9s: \"Argovie\", en italiano: \"Argovia\", en romanche: \"Argovia\") \u00e9 un cant\u00f3n de Su\u00edza, localizado no norte do pa\u00eds, facendo fronteira con Alema\u00f1a. Nos seus 1404\u00a0km\u00b2 viven 581.562 habitantes, divididos en 232 concellos, Aarau \u00e9 a s\u00faa capital. \u00c9 un dos cant\u00f3ns menos monta\u00f1osos de Su\u00edza, xa forma parte dun gran val ao norte dos Alpes e ao leste da cordilleira do Xura, comprendendo a parte baixa do r\u00edo Aare, que lle d\u00e1 o nome ao cant\u00f3n, que significa \"Distrito do Aare\". Forma parte oficialmente da confederaci\u00f3n dende 1803.\nXeograf\u00eda.\nA \u00e1rea total do cant\u00f3n \u00e9 de 1.404 km\u00b2, a poboaci\u00f3n \u00e9 de preto de 581.562 habitantes (2007). A s\u00faa capital \u00e9 Aarau. Limita ao norte con Alema\u00f1a, ao oeste co semicant\u00f3n de Basilea-Campo, o cant\u00f3n de Soleura e o cant\u00f3n de Berna, ao sur co de Lucerna e ao leste cos cant\u00f3ns de Z\u00faric e Zug.\nO cant\u00f3n de Argovia \u00e9 un dos menos monta\u00f1osos de Su\u00edza e forma parte da meseta su\u00edza, un gran val ao norte dos Alpes e ao leste da cordilleira do Xura, sobre a cal se levantan pequenos outeiros. No cant\u00f3n de Argovia \u00e1chanse as famosas fontes sulfuradas de Baden, mentres que en Rheinfelden at\u00f3panse as fontes salinas. En Brugg est\u00e1n as ru\u00ednas do castelo dos Habsburgo.\nHistoria.\nNo s\u00e9culo XV, a rexi\u00f3n foi gobernada polos Habsburgo, estes ti\u00f1an o seu centro de poder na rexi\u00f3n de Argovia, polo que a\u00ednda hoxe p\u00f3dense atopar varios castelos, todos pertencentes a esa casa, as\u00ed como varios ex-conventos.\nEn 1415 a rexi\u00f3n de Argovia foi ga\u00f1ada polos confederados aos Habsburgo. Berna obt\u00e9n a parte suroccidental (Zofingen, Aarburg, Aarau, Lenzburg e Br\u00fcgg). Alg\u00fans distritos chamados \"Freie \u00c4mter\" ou \"Administraci\u00f3n libre\" (Mellingen, Muri, Villmergen e Bremgarten) xunto con Baden pasaron a ser gobernados polos confederados. En 1798 a porci\u00f3n bernesa conv\u00e9rtese no cant\u00f3n de Argovia e o resto formou o cant\u00f3n de Baden. En 1803, as d\u00faas metades un\u00edronse como cant\u00f3n de Argovia, o cal se converteu nun membro de pleno dereito da Confederaci\u00f3n. En 2003 o cant\u00f3n celebrou o seu segundo centenario de existencia.\nEconom\u00eda.\nAs terras do cant\u00f3n de Argovia son as m\u00e1is f\u00e9rtiles de Su\u00edza. A cr\u00eda de gando vac\u00fan, o cultivo de cereais e froitas son as principais actividades do cant\u00f3n. A industria est\u00e1 tam\u00e9n moi desenvolvida, particularmente no sector da enxe\u00f1ar\u00eda el\u00e9ctrica, os instrumentos de precisi\u00f3n, a produci\u00f3n de aceiro, ferro e cemento.\nO cant\u00f3n conta cunha central nuclear en Beznau. Un n\u00famero significativo de persoas traspasan o cant\u00f3n cada d\u00eda para dirixirse ao centro financeiro e econ\u00f3mico da cidade de Z\u00faric, que se atopa moi preto das fronteiras do mesmo.\nConcellos.\nO Cant\u00f3n de Argovia ten un total de 232 municipalidades. As cidades e municipios m\u00e1is importantes son:\nDistritos.\nO Cant\u00f3n de Argovia conta actualmente con once distritos:\nCultura.\nLinguas.\nO idioma oficial do cant\u00f3n \u00e9 o alem\u00e1n, m\u00e1is outros idiomas son falados:\nRelixi\u00f3n.\nAs relixi\u00f3ns m\u00e1is seguidas do cant\u00f3n son:"}
{"id": "13576", "revid": "181", "url": "https://gl.wikipedia.org/wiki?curid=13576", "title": "Aargau", "text": ""}
{"id": "13988", "revid": "132", "url": "https://gl.wikipedia.org/wiki?curid=13988", "title": "Escritura", "text": ""}
{"id": "13990", "revid": "98629", "url": "https://gl.wikipedia.org/wiki?curid=13990", "title": "Alfabeto latino", "text": "O alfabeto latino \u00e9 o alfabeto que se emprega maioritariamente para escribir as linguas de Europa occidental as\u00ed como nos pa\u00edses que foron colonizados polos europeos. \u00c9, en competencia co alfabeto cir\u00edlico e, en menor medida, o alfabeto grego, a escrita occidental por defecto e agora - en raz\u00f3n da importancia econ\u00f3mica e cultural dos pa\u00edses que a utilizan (como os Estados Unidos) - unha escrita internacional: p\u00f3dense atopar palabras escritas en letras latinas nas r\u00faas do Xap\u00f3n ou nas de Exipto.\nCh\u00e1mase as\u00ed a este alfabeto porque era, en orixe, o empregado polos romanos para escribiren a s\u00faa lingua, o lat\u00edn.\nLetras.\nO alfabeto latino, como a maior\u00eda dos xurdidos do alfabeto grego distingue d\u00faas graf\u00edas para cada grafema (ou \"letra\"), unha chamada min\u00fascula e outra capital. Na maior\u00eda dos casos, cada letra pos\u00fae as d\u00faas variantes. Hai algunhas excepci\u00f3ns, como a letra \"\u00df\" (\"eszett\"; utilizada en alem\u00e1n e outrora noutras linguas), que, en capitais, \u00e9 substitu\u00edda por \"SS\".\nA expansi\u00f3n \u2013 tanto xeogr\u00e1fica como temporal \u2013 deste alfabeto fai del un dos m\u00e1is ricos en variantes nacionais. As\u00ed:\nPor exemplo, os alfabetos utilizados para o franc\u00e9s e para o galego non son id\u00e9nticos (as\u00ed, a letra \"\u00e7\" non se emprega en galego e o franc\u00e9s, pola contra, utiliza \"\u00e1\"), por moito que os dous poidan ser retrotra\u00eddos ao alfabeto latino. Polo tanto, non ser\u00eda falso falarmos dun alfabeto franc\u00e9s e dun alfabeto galego.\nComo se ve, non existe un alfabeto latino fixo e constante; por\u00e9n \u00e9 pos\u00edbel illar os grafemas fundamentais utilizados na maior\u00eda das linguas: son os do alfabeto orixinario m\u00e1is \"j\" e \"u\" as\u00ed como \"w\":\nNome das letras.\nEntre as innovaci\u00f3ns do alfabeto latino en relaci\u00f3n co seu modelo (indirecto) grego, p\u00f3dese contar o nome das letras. En efecto, mentres que as letras gregas levan nomes sen sentido na s\u00faa lingua (pois herd\u00e1rono directamente das linguas sem\u00edticas) e sobre todo, polisil\u00e1bicos (\"alfa\", \"beta\", \"gamma\", \"delta\") en lat\u00edn son monos\u00edlabos.\nOs romanos, en efecto, non tentaron dar un nome real \u00e1s s\u00faas letras: design\u00e1banas tal e como se pronunciaban, cousa que s\u00f3 pod\u00eda funcionar ben coas non oclusivas ou continuas e as vogais (que probabelmente se pronunciaban longas). At\u00f3panse xa que logo dous tipos de letras (cinguir\u00e9monos aqu\u00ed \u00e1s letras puramente latinas que non ofrecen dificultades de interpretaci\u00f3n):\nDe a\u00ed v\u00e9n a maneira que temos hoxe na maior\u00eda das linguas modernas de designarmos as letras do alfabeto latino.\nExtensi\u00f3n dos grafemas fundamentais.\nOs l\u00edmites intr\u00ednsecos a este alfabeto, relativamente limitado en n\u00famero de signos diferentes, foron superados rapidamente cando pasou a usarse para transcribir outras linguas cun sistema fonol\u00f3xico diferente do do lat\u00edn. Por exemplo, o alfabeto latino orixinario non permit\u00eda notar o son [\u0283] de \"xogo\". Na actualidade cada vez \u00e9 m\u00e1is frecuente que a transcrici\u00f3n ou a transliteraci\u00f3n dunha escritura non latina se faga mediante letras latinas (que dan unha grande parte dos caracteres do Alfabeto Fon\u00e9tico Internacional e doutros). F\u00e1lase neste caso dunha romanizaci\u00f3n. Finalmente, numerosas linguas que quedaran sen escrita adoptaron o alfabeto latino, como \u00e9 o caso das linguas de \u00c1frica, que poden seguir o alfabeto pan-nixeriano ou o alfabeto internacional de Niamey.\nPara adaptar o alfabeto latino a estas situaci\u00f3ns os escribas medievais e os impresores do Renacemento atoparon distintas soluci\u00f3ns, moitas delas vixentes hoxe en d\u00eda.\nDiacr\u00edticos.\nEmprego de sinais diacr\u00edticos sobre letras fundamentais para modificar o seu valor. O galego, o portugu\u00e9s e o castel\u00e1n empregan o til ( \"\u00e3\", \"\u00f1\" ), o catal\u00e1n o punto medio ( \"ll\" fronte a \"\u0140l\" ) e varias linguas eslavas o trazo (\"\u0142\" ), o ogonek (\"\u0105\" ), o h\u00e1\u010dek ( \"\u0159\" ) ou o krou\u017eek ( \"\u016f\" ).\nAlgunhas letras baseadas na inclusi\u00f3n dun diacr\u00edtico te\u00f1en hoxe unha entidade diferenciada coma o \"\u00f0\" do island\u00e9s ou o \"\u014b\" (\"n\" con gancho), que se emprega en diversas linguas, como o saami e en numerosas linguas de \u00c1frica (basa, bambara, wolof, fula, dinka, \u00e9fik, ewe, g\u00e3, kpell\u00e9 ou mend\u00e9).\nLetras suplementarias.\nA invenci\u00f3n de letras suplementarias, xurdidas de variantes contextuais ou de variantes propias a unha graf\u00eda medieval particular, principalmente, entre as que algunhas son agora consideradas como fundamentais coma o \"w\". Outras letras foron pr\u00e9stamos doutras escritas, coma o \"\u01bf\" e o \"\u021d\" empregados en ingl\u00e9s medieval e o \"\u00fe\" do island\u00e9s, procedentes do r\u00fanico ou as letras derivadas do alfabeto grego que aparecen no Alfabeto Fon\u00e9tico Internacional e no alfabeto africano de referencia.\nAta o s\u00e9culo XIX empregouse en todas as linguas con escrita latina o \"s longo\" ( \"\u017f\" ).\nLigaduras.\nOutra forma de crear novas letras \u00e9 ligando d\u00faas xa existentes. \u00c9 o caso do \"\u00df\" alem\u00e1n e do \"\u00e6\" que aparece en varias linguas, coma o island\u00e9s.\nD\u00edgrafos.\nEn ocasi\u00f3ns empr\u00e9ganse d\u00edgrafos ou digramas para representar un \u00fanico son, como \"ch\", \"sh\" ou \"cz\".\nAlfabeto galego.\nO galego escr\u00edbese co alfabeto latino. O alfabeto galego est\u00e1 composto por 23 letras e 6 d\u00edgrafos.\nHistoria.\nAlfabeto antigo.\nO alfabeto latino ao principio era utilizado para escribir o lat\u00edn, a lingua falada polos habitantes de Roma e do Lacio. \u00c9 derivado do alfabeto etrusco, que \u00e1 s\u00faa vez era unha variante dun alfabeto grego diferente do alfabeto chamado \"cl\u00e1sico \" (o que se emprega nas edici\u00f3ns actuais de textos gregos antigos e que est\u00e1 na base do alfabeto grego moderno). O alfabeto etrusco ti\u00f1a algunhas letras in\u00fatiles (\"B\", \"C\", \"D\" e \"O\"), que nunca eran empregadas nas inscrici\u00f3ns en raz\u00f3n do sistema fonol\u00f3xico do etrusco, no que non se atopan oclusivas sonoras nin a vogal /o/. Pola contra ser\u00e1n utilizadas polos latinos, que si ti\u00f1an eses sons.\nAs capitais (\"mai\u00fasculas\") son a forma normal deste alfabeto, sendo as min\u00fasculas de invenci\u00f3n tard\u00eda (min\u00fascula carolina medieval, s\u00e9culo IX d.C.) e, ao principio, utiliz\u00e1banse non en contraste coas mai\u00fasculas sen\u00f3n como sistema gr\u00e1fico independente.\nAlg\u00fans feitos not\u00e1beis deste alfabeto:\nEn conclusi\u00f3n, o lat\u00edn empregaba 20 letras na s\u00faa variante arcaica:\nLogo, 23 letras na s\u00faa graf\u00eda cl\u00e1sica:\nAlfabeto medieval e graf\u00edas.\nNo transcurso dos s\u00e9culos, as letras do alfabeto latino foron trazadas de xeitos diferentes. Estes tipos de escritura non constit\u00faen alfabetos en si sen\u00f3n versi\u00f3ns diferentes dun mesmo alfabeto, o cal coa invenci\u00f3n da imprenta converteraos en tipos de caracteres; por exemplo:\nC\u00f3digo ISO.\nO c\u00f3digo ISO 15924 desta escrita \u00e9 Latn."}
{"id": "13993", "revid": "23204", "url": "https://gl.wikipedia.org/wiki?curid=13993", "title": "Monica Bellucci", "text": "Monica Bellucci, nada en Citta di Castello, Perugia, o 30 de setembro de 1964, modelo e actriz italiana.\nTraxectoria.\nOs seus primeiros pasos profesionais foron encami\u00f1ados a exercer a avogac\u00eda, a\u00ednda que decidiu exercer de modelo para poder pagarse os estudos na Universidade de Perugia, se ben abandonou os seus estudos de dereito.\nEn 1988, trasladouse a un dos puntos neur\u00e1lxicos da moda europea, Mil\u00e1n, firmando para a prestixiosa firma Elite Model Management. En 1989 xa era unha modelo aclamada en Par\u00eds e incluso ao outro lado do Atl\u00e1ntico, Nova York. Posou para Dolce &amp; Gabbana e para a marca francesa Elle entre outras. Ese mesmo ano, Monica, toma clases de interpretaci\u00f3n, para converterse en actriz.\nMonica Bellucci, domina varios idiomas ademais do italiano, a s\u00faa lingua natal, coma o franc\u00e9s e o ingl\u00e9s. Isto valeulle para poder actuar en diversos idiomas sen dificultade.\nEst\u00e1 casada co tam\u00e9n popular actor Vincent Cassel, co quen coincidiu en numerosos filmes e do que ten unha filla de nome Deva, nacida no ano 2004."}
{"id": "13994", "revid": "56817", "url": "https://gl.wikipedia.org/wiki?curid=13994", "title": "Alelo", "text": "Un alelo \u00e9 calquera dunha serie de cadeas codificantes de ADN que ocupan un determinado locus (posici\u00f3n) nun cromosoma. Normalmente os alelos son secuencias de ADN que codifican para un xene, pero outras veces o termo util\u00edzase como 'posici\u00f3n' no cromosoma. Un xenotipo individual para ese xene \u00e9 o conxunto de alelos que pos\u00fae ese individuo. En organismos diploides, os que te\u00f1en d\u00faas copias de cada cromosoma, dous alelos conforman o xenotipo do individuo. A palabra procede do grego \u03b1\u03bb\u03bb\u03b7\u03bb\u03bf\u03c2 = \"cada un\".\nUn exemplo \u00e9 o xene para a cor das margaridas en moitas especies \u2014un s\u00f3 xene controla a cor dos p\u00e9talos, pero pode haber moitas variantes distintas (ou alelos) dese xene. Unha variante pode dar p\u00e9talos vermellos, mentres outra pode resultar en p\u00e9talos brancos. A cor resultante dunha flor individual depender\u00e1 de que dous alelos pos\u00faa para ese xene, e como interaccionan entre si.\nIntroduci\u00f3n.\nOs organismos diploides, por exemplo os humanos, te\u00f1en cromosomas hom\u00f3logos emparellados nas s\u00faas c\u00e9lulas som\u00e1ticas, e estes conte\u00f1en d\u00faas copias de cada xene. Un organismo no que as d\u00faas copias do xene sexan id\u00e9nticas (ambas as d\u00faas te\u00f1en o mesmo alelo) ch\u00e1mase homocigoto para ese xene. Un organismo que te\u00f1a dous alelos diferentes do xene ch\u00e1mase heterocigoto. O fenotipo (caracter\u00edsticas expresadas) asociado cun determinado alelo pode ser dominante ou recesivo, pero con frecuencia non \u00e9 ning\u00fan dos dous. Un fenotipo dominante expresarase cando hai polo menos un alelo do tipo asociado presente, mentres que para un fenotipo recesivo s\u00f3 se expresar\u00e1 cando ambos os alelos sexan do tipo asociado con esa caracter\u00edstica.\nA\u00ednda as\u00ed hai excepci\u00f3ns \u00e1 maneira na que os heterocigotos se expresan no fenotipo. Unha excepci\u00f3n \u00e9 a dominancia incompleta, chamada tam\u00e9n herdanza intermedia, cando os alelos mesturan os trazos no fenotipo. Un exemplo vese cando, \u00f3 cruzar Antirrhinums (flores con xenes de dominancia incompleta para os alelos \"vermello\" e \"branco\" de cor de p\u00e9talos) a descendencia resultante ter\u00e1 p\u00e9talos rosados. Outra excepci\u00f3n \u00e9 a codominancia, onde ambos os alelos son activos e ambos trazos se expresan \u00f3 mesmo tempo; por exemplo, p\u00e9talos tanto vermellos como brancos na mesma flor, ou flores vermellas e brancas na mesma planta. A codominancia tam\u00e9n se ve nos tipos sangu\u00edneos humanos. Unha persoa cun alelo do tipo sangu\u00edneo A e un alelo do tipo sangu\u00edneo B ter\u00e1 de tipo sangu\u00edneo \"AB\".\nUn alelo de tipo salvaxe \u00e9 un alelo que se considera \"normal\" para o organismo en cuesti\u00f3n, oposto a un alelo mutante que normalmente \u00e9 unha modificaci\u00f3n relativamente recente.\nDestaca que coa chegada de marcadores xen\u00e9ticos neutrais, o termo 'alelo' ref\u00edrese a mi\u00fado a variantes de secuencias de ADN non funcionais, ou ADN lixo. Por exemplo, as t\u00e1boas de frecuencia al\u00e9lica pres\u00e9ntanse a mi\u00fado para marcadores xen\u00e9ticos, como os marcadores DYS. Tam\u00e9n hai moitos tipos de alelos diferentes.\nEcuaci\u00f3ns.\nHai d\u00faas ecuaci\u00f3ns para calcular a frecuencia de dous alelos dun xene (ver principio de Hardy-Weinberg).\nEcuaci\u00f3n 1: formula_1,\nEcuaci\u00f3n 2: formula_2\nonde formula_3 \u00e9 a frecuencia dun alelo e formula_4 \u00e9 a frecuencia do outro. Nas condici\u00f3ns axeitadas, suxeitas \u00e1s m\u00faltiples limitaci\u00f3ns que inherentes \u00f3 m\u00e9todo de Hardy-Weinberg, formula_5 \u00e9 a fracci\u00f3n da poboaci\u00f3n que \u00e9 homocigota para o alelo formula_3, formula_7 \u00e9 a frecuencia dos heterocigotos e formula_8 \u00e9 a fracci\u00f3n da poboaci\u00f3n que \u00e9 homocigota para o alelo formula_4.\nA selecci\u00f3n natural pode actuar sobre formula_3 e formula_4 na Ecuaci\u00f3n 1, e afectar a frecuencia dos alelos da Ecuaci\u00f3n 2.\nA Ecuaci\u00f3n 2 \u00e9 unha consecuencia da Ecuaci\u00f3n 1, obtida elevando \u00f3 cadrado ambas partes e aplicando o teorema binomial \u00e1 parte esquerda. \u00c1 inversa, formula_2 implica formula_1 xa que formula_3 e formula_4 son n\u00fameros positivos.\nA seguinte ecuaci\u00f3n (normalmente chamada ecuaci\u00f3n de Lee) pode usarse para calcular o n\u00famero de posibles xenotipos nun organismo diploide para un xene espec\u00edfico cun n\u00famero dado de alelos.\nformula_16\nonde formula_17 \u00e9 o n\u00famero de alelos diferentes para o xene que se trata, e formula_18 \u00e9 o n\u00famero de posibles xenotipos. Por exemplo, o tipo sangu\u00edneo humano AB0 ten tres alelos: A (grupo sangu\u00edneo A), B (grupo sangu\u00edneo B) e i (grupo sangu\u00edneo 0). Utilizando a ecuaci\u00f3n, o n\u00famero posible de xenotipos que un humano pode ter respecto \u00f3 xene AB0 son 6 (AA, Ai, AB, BB, Bi, ii). A ecuaci\u00f3n non especifica o n\u00famero de fenotipos, xa que o n\u00famero de fenotipos var\u00eda entre diferentes xenes e os alelos correspondentes, que poden ter dominancia completa, incompleta...\nTipos.\nHai catro tipos diferentes de alelos: dominantes, recesivos, codominantes e de dominancia incompleta. Dependendo da herdanza dos dous alelos, a persoa pode ter un trazo dominante, recesivo, codominante ou de dominancia imcompleta. Nun trazo dependente dun s\u00f3 xene, s\u00f3 dous alelos determinan o trazo. En trazos polix\u00e9nicos, haber\u00e1 m\u00e1is de dous alelos controlando o trazo.\nUn exemplo de trazo dominante e recesivo \u00e9 a presenza ou non de pico de vi\u00fava. Os que te\u00f1en o pico de vi\u00fava son dominantes, e os que non o te\u00f1en son recesivos.\nUn exemplo de trazo recesivo d\u00e1se en certos tipos de becerros. Alg\u00fans becerros co\u00f1\u00e9cense como \"azul gris\" pola s\u00faa aparencia de pelo tanto azul como gris.\nUn exemplo de trazo de dominancia incompleta d\u00e1se en flores de \"Mirabilis\". Cando unha flor vermella (dominante) e unha flor branca (recesiva) se cruzan, as flores co xenotipo heterocigoto para cor son rosadas, amosando a dominancia incompleta do alelo vermello.\nUn exemplo de alelos m\u00faltiples \u00e9 o tipo sangu\u00edneo. Os humanos te\u00f1en sangue de tipo AA, BB, AB, A0, B0 ou 00.\nEnfermidades xen\u00e9ticas.\nAs enfermidades xen\u00e9ticas est\u00e1n normalmente causadas pola herdanza de dous alelos recesivos para un trazo determinado por un s\u00f3 xene. Desordes deste tipo son o albinismo, fibrose qu\u00edstica, galactosemia, fenilcetonuria e a enfermidade de Tay-Sachs. Estes dous alelos son autos\u00f3micos (non est\u00e1n en cromosomas sexuais).\nOutras enfermidades est\u00e1n causadas pola presenza dun alelo dominante."}
{"id": "13995", "revid": "25871", "url": "https://gl.wikipedia.org/wiki?curid=13995", "title": "Candido Amantini", "text": "Candido Amantini, nado en Bagnolo di Santa Fiora en 1914 e finado en Roma en 1992, foi un sacerdote cat\u00f3lico e exorcista italiano.\nTraxectoria.\nEnsinou Sagradas Escrituras e teolox\u00eda moral e escribiu \"Il Mistero di Maria\", sobre a Virxe Mar\u00eda. Entre 1950 e 1986 foi o exorcista oficial do Vaticano e da diocese de Roma, o seu disc\u00edpulo, Gabriele Amorth sucedeuno no posto cando se retirou."}
{"id": "13996", "revid": "865", "url": "https://gl.wikipedia.org/wiki?curid=13996", "title": "Bell X-1", "text": "O Bell X-1 foi un prototipo de avi\u00f3n supers\u00f3nico impulsado por un motor foguete constru\u00eddo por Bell Aircraft Corporation para a Forza A\u00e9rea dos Estados Unidos. Foi concibido en 1944 e dese\u00f1ouse e fabricouse en 1945. Foi o primeiro avi\u00f3n en superar a velocidade do son en voo nivelado o 14 de outubro de 1947 pilotado por Chuck Yeager. O avi\u00f3n chegou a acadar unha velocidade de 1 600 km/h en 1948. Un derivado deste mesmo dese\u00f1o, o Bell X-1A, con maior capacidade de combustible e polo tanto un maior tempo de combusti\u00f3n do foguete, superou os 2 600 km/h en 1954. O X-1 foi o primeiro dos X-planes, unha serie de avi\u00f3ns experimentais dese\u00f1ados para experimentar novas tecnolox\u00edas."}
{"id": "13997", "revid": "25871", "url": "https://gl.wikipedia.org/wiki?curid=13997", "title": "Robert Ashley", "text": "Robert Ashley, nado o 28 de marzo de 1930 e finado o 3 de marzo de 2014, foi un compositor contempor\u00e1neo norteamericano de m\u00fasica cl\u00e1sica, co\u00f1ecido polas s\u00faas \u00f3peras, que incl\u00faen elementos electr\u00f3nicos escritas e producidas para televisi\u00f3n. Fundador do grupo e festival ONCE, e con David Behrman, Alvin Lucier e Gordon Mummais foi membro de Sonic Arts Union."}
{"id": "13998", "revid": "92340", "url": "https://gl.wikipedia.org/wiki?curid=13998", "title": "Diogo de Azambuja", "text": "Diogo de Azambuja, nado en Montemor-o Velho en 1432 e finado en 1518, foi un militar e explorador portugu\u00e9s que dirixiu unha expedici\u00f3n ao golfo da Guinea en 1481.\nTraxectoria.\nEstivo ao servizo do infante Don Pedro, despois da batalla de Alfarrobeiro acompa\u00f1a ao seu se\u00f1or ao exilio. En 1458 participa con Afonso V de Portugal na conquista de Alc\u00e1cer-Ceguer, nunha batalla en Alegrete contra os castel\u00e1ns perde unha perna.\nNo golfo da Guinea fundou a fortaleza de S\u00e3o Jorge da Mina en 1482, clave para o rota comercial portuguesa coa India, regresa en 1484."}
{"id": "13999", "revid": "181", "url": "https://gl.wikipedia.org/wiki?curid=13999", "title": "Dinosaurio", "text": ""}
{"id": "14000", "revid": "5863", "url": "https://gl.wikipedia.org/wiki?curid=14000", "title": "Tranv\u00eda", "text": "Os tranv\u00edas son trens lixeiros de superficie que circulan nas \u00e1reas urbanas. Os primeiros eran arrastrados por mulas que pod\u00edan levar m\u00e1is peso grazas \u00e1 menor fricci\u00f3n que hai entre o carril e a roda, pero actualmente, son de propulsi\u00f3n el\u00e9ctrica.\nInfraestrutura.\nA maior parte das veces, os tranv\u00edas utilizan un carril especial que permite pavimentar \u00e1mbolos lados, para facer posible a circulaci\u00f3n de autom\u00f3biles.\nA enerx\u00eda el\u00e9ctrica t\u00f3mana dun cable condutor a\u00e9reo mediante un trole."}
{"id": "14002", "revid": "15490", "url": "https://gl.wikipedia.org/wiki?curid=14002", "title": "Adiabena", "text": "Adiabena (\u071a\u0715\u071d\u0710\u0712, en sir\u00edaco) foi un antigo reino, tributario de Partia en Mesopotamia, no sul do actual Curdist\u00e1n, Arbela era a s\u00faa capital. Os seus gobernantes convert\u00e9ronse ao xuda\u00edsmo no s\u00e9culo I.&lt;br&gt;A ra\u00ed\u00f1a Helena, logo da s\u00faa conversi\u00f3n ao xuda\u00edsmo trasladouse a Xerusal\u00e9n e constru\u00edu dous palacios, para ela e para o seu fillo, na parte norte da cidade, e doaron fondos para o Templo."}
{"id": "14003", "revid": "22570", "url": "https://gl.wikipedia.org/wiki?curid=14003", "title": "Anticadea", "text": "Na Teor\u00eda da orde das matem\u00e1ticas, unha anticadea \u00e9 un conxunto parcialmente ordenado. \"S\" \u00e9 un subconxunto \"A\" de \"S\" tal que cada par de membros de \"A\" \u00e9 incomparable, isto \u00e9, para calquera \"x\", \"y\" en \"A\", nin \"x\" \u2264 \"y\" nin \"y\" \u2264 \"x\".&lt;br&gt;\nO teorema de Dilworth establece que a non existencia dunha anticadea de tama\u00f1o \"n+1\" en \"S\" \u00e9 unha condici\u00f3n necesaria e suficiente para que \"S\" sexa a uni\u00f3n de \"n\" ordes totais ou cadeas. Isto motiva preguntas sobre o tama\u00f1o da anticadea m\u00e1xima."}
{"id": "14004", "revid": "1131", "url": "https://gl.wikipedia.org/wiki?curid=14004", "title": "Televisi\u00f3n auton\u00f3mica", "text": "En Espa\u00f1a denom\u00ednase televisi\u00f3n auton\u00f3mica a aquela canle de televisi\u00f3n p\u00fablica que emite nun \u00e1mbito auton\u00f3mico e est\u00e1 xestionada por unha comunidade aut\u00f3noma.\nHistoria.\nXurdiron a partir da \"Lei da Terceira Canle\" impulsada polo goberno de Felipe Gonz\u00e1lez. Esta ti\u00f1a como obxectivo nun principio a creaci\u00f3n dunha terceira canle de Televisi\u00f3n Espa\u00f1ola con desconexi\u00f3ns para cada Comunidade, pero os gobernos auton\u00f3micos logr\u00e1ronse adiantar e rachar o monopolio de TVE. As primeiras televisi\u00f3ns auton\u00f3micas en emitiren foron a catal\u00e1 TV3 e a vasca ETB en 1983, e a TVG en 1985.\nListaxe de canles auton\u00f3micas:"}
{"id": "14005", "revid": "6543225", "url": "https://gl.wikipedia.org/wiki?curid=14005", "title": "As mil e unha noites", "text": "As mil e unha noites (en , \"Alf layla wa-layla\" ou en ) \u00e9 unha compilaci\u00f3n de historias e contos populares orixinarios de Oriente Medio e Asia Meridional, compilados en lingua \u00e1rabe a partir do s\u00e9culo IX.\nA obra foi recompilada durante moitos s\u00e9culos por varios autories, tradutores e estudosos de Asia occidental, central e meridional e do norte de \u00c1frica. Alg\u00fans contos te\u00f1en as s\u00faas ra\u00edces no folclore e nas literaturas \u00e1rabe, persa, india, grega, xud\u00eda e turca. En particular, moitos dos relatos foron contos orixinais das eras abb\u00e1sida e mamluk, mentres que outros, especialmente a historia marco, probablemente proceden da obra persa pahlavi \"Hez\u0101r Afs\u0101n\" (, literalmente \"Mil Contos\"), que en cambio te\u00f1en en parte elementos indios.\nO com\u00fan en todas as edici\u00f3ns da obra \u00e9 a historia marco inicial do gobernante Shahry\u0101r e a s\u00faa esposa Sherezade e a narrativa fragmentada incorporada nos mesmos contos. As historias proceden do relato orixinal; algunhas est\u00e1n enmarcadas noutras historias, mentres que outros est\u00e1n pechados. Algunhas edici\u00f3ns conte\u00f1en s\u00f3 uns centos de noites, mentres que outras incl\u00faen 1001 ou m\u00e1is. O groso do texto est\u00e1 en prosa, a\u00ednda que se empregan ocasionalmente versos para canci\u00f3ns e adivi\u00f1as e para expresar altas emoci\u00f3ns. Moitos dos poemas son estrofas \u00fanicas en coplas ou cuartetos, a\u00ednda que algunhas son m\u00e1is longas.\nAlg\u00fans dos relatos asociados coas \"Mil e unha noites\" (particularmente \"Aladino e a l\u00e1mpada marabillosa\" e \"Ali Baba e os corenta ladr\u00f3ns\") non eran parte das colecci\u00f3ns nas s\u00faas versi\u00f3ns \u00e1rabes orixinais sen\u00f3n que foron engadidas \u00e1 colecci\u00f3n por Antoine Galland despois de que as escoitase ao contacontos cristi\u00e1n maronita Hanna Diyab nunha visita deste a Par\u00eds. Outras historias, como a de Simbad o mari\u00f1o, ti\u00f1an unha existencia independente antes de seren engadidas \u00e1 compilaci\u00f3n.\nSinopse.\nA estrutura do libro est\u00e1 baseada nunha historia que serve de marco a todas as demais, un esquema moi com\u00fan nas antolox\u00edas de relatos breves ata o s\u00e9culo XX.\nScheriar (Shahry\u0101r, en , do persa medio: \"\u0161ahr-d\u0101r\", \"titular do reino\")) conv\u00e9rtese en sult\u00e1n trala morte do seu pai. O narrador di que \u00e9 un \"rei sas\u00e1nida\" que goberna na \"India e na China\". Por amor ao seu irm\u00e1n Schazam\u00e1n, c\u00e9delle o reino de Tartaria. Schazam\u00e1n organiza unha viaxe ao seu irm\u00e1n, pero descobre que a s\u00faa esposa lle \u00e9 infiel cun escravo negro, e c\u00f3rtalles a cabeza. Xa con Schariar, este sorpr\u00e9ndese polo triste e taciturno que est\u00e1 Schazam\u00e1n, polo que vai cazar s\u00f3. No palacio, Schazam\u00e1n descobre que a esposa de Schariar, a sult\u00e1, engana o rei con Masud, outro escravo negro. Isto serve de consolo ao rei de Tartaria, ao ver que o seu irm\u00e1n, mesmo sendo m\u00e1is poderoso, ten o mesmo problema que el. C\u00f3ntallo, e nun momento de furia, Schariar convence ao seu irm\u00e1n para fuxiren, coa idea de regresaren s\u00f3 se atopan algu\u00e9n m\u00e1is desgraciado que eles. No cami\u00f1o atopan un xenio que \u00e9 enganado por unha muller que secuestrou, que acaba fuxindo. Schazam\u00e1n dille ao seu irm\u00e1n que se o poderoso xenio non puido evitar o engano, ningu\u00e9n pode, polo que deciden regresar.\nSchariar volve, apresa \u00e1 sult\u00e1 e decap\u00edtaa diante do visir, e despois decapita el mesmo a todas as mulleres da corte. Crendo que todas as mulleres son igual de infieis, ordena ao seu visir que lle consiga unha esposa virxe cada d\u00eda, algunha filla dos seus cortesanos, e despois ordenar\u00eda matala pola ma\u00f1\u00e1.\nEste designio \u00e9 quebrado por Sherezade (Scheherazade, en , \"Shahraz\u0101d\", do persa medio: , \"\u010dehr\", \"li\u00f1axe\" + , \"\u0101z\u0101d\", \"nobre\"), a propia filla do visir, quen na noite de vodas lle pide ao sult\u00e1n que lle permita despedirse da s\u00faa irm\u00e1, Duniazade. Esta p\u00eddelle \u00e1 irm\u00e1 que lle conte unha historia, e Sherezade, que lera moitos libros e escritos de diversas clases, conta unha historia que cativa a atenci\u00f3n do rei. Coas primeiras luces do d\u00eda, Sherezade interrompe a narrativa no medio, dicindo que a continuar\u00eda na noite seguinte. Curioso por saber o final da historia, o rei conc\u00e9delle a vida at\u00e9 a noite seguinte. Nas noites que seguen, Sherezade continua narrando contos de contido moi diverso, con compo\u00f1entes edificantes, m\u00e1xicos e er\u00f3ticos, facendo que o rei non perda o seu interese e a mante\u00f1a viva.\nDurante ese per\u00edodo Sherezade d\u00e1 a luz tres fillos do rei. No final, Sherezade implora ao rei que lle conceda a vida, e este, moi arrepentido polas s\u00faas acci\u00f3ns pasadas e impresionado pola s\u00faa intelixencia e dedicaci\u00f3n, fai dela a s\u00faa ra\u00ed\u00f1a definitiva. Duniazade tam\u00e9n pasa a formar parte da corte, desposando o irm\u00e1n do rei.\nHistoria.\nA obra componse dunha colecci\u00f3n de relatos posiblemente tradicionais de Persia, Arabia e a India. Alg\u00fans elementos aparecen tam\u00e9n na \"Odisea\". Non existe unha versi\u00f3n definida da obra, dado que os antigos manuscritos \u00e1rabes difiren no n\u00famero e no conxunto de contos.\nO n\u00facleo desas historias est\u00e1 collido do antigo libro persa \"Hezar-afsana\" (\"Mil mitos\", en persa \u0647\u0632\u0627\u0631\u0627\u0641\u0633\u0627\u0646\u0647), que posiblemente ti\u00f1a orixe india. O compilador e tradutor destas historias folcl\u00f3ricas ao \u00e1rabe foi, supostamente, o contista Abu abd-Allah Muhammed el-Gahshigar que viviu no s\u00e9culo IX. A historia principal sobre Sherezade, que serve de marco aos demais relatos, parece ser agregada no s\u00e9culo XIV.\nA compilaci\u00f3n \u00e1rabe \"Alf Layla\" (\"Mil noites\"), orixinada cara ao 850, foi probablemente traducida dunha versi\u00f3n anterior persa chamada \"Hazar Afsanah\" (\"Mil lendas\"), quizais orixinada na India. Ao parecer nome actual \"Alf Layla wa-Layla\" (literalmente \"Mil noites e unha noite\") xurdiu na idade media e expresa a idea dun n\u00famero transfinito, xa que 1.000 representa a infindade conceptual entre os grupos matem\u00e1ticos \u00e1rabes.\nEdici\u00f3ns \u00e1rabes impresas.\nA primeira edici\u00f3n impresa en \u00e1rabe das \"Mil e unha noites\" publicouse en 1775. Conti\u00f1a unha versi\u00f3n exipcia co\u00f1ecida como \"ZER\" (Recensi\u00f3n exipcia de Zotenberg) e 200 contos. Non se conserva ningunha copia desta edici\u00f3n, mais foi a base dunha edici\u00f3n de 1835 de Bulaq, publicada polo goberno exipcio.\nA obra foi impresa en \u00e1rabe en dous volumes en Calcuta pola Compa\u00f1\u00eda Brit\u00e1nica das Indias Orientais en 1814-18. Cada volume conti\u00f1a cen contos.\nPouco despois, o erudito prusiano Christian Maximilian Habicht colaborou co tunisiano Mordecai ibn al-Najjar para crear unha edici\u00f3n que conti\u00f1a 1001 noites tanto na traduci\u00f3n orixinal \u00e1rabe como en alem\u00e1n, inicialmente nunha serie de oito volumes publicados en Breslau entre 1825 e 1838. Seguiron outros catro volumes en 1842\u20131843. Ademais do manuscrito Galland, Habicht e al-Najjar empregaron o que cr\u00edan que era un manuscrito tunisiano, que m\u00e1is tarde foi revelado como unha falsificaci\u00f3n de al-Najjar.\nTanto a impresi\u00f3n ZER como a edici\u00f3n de Habicht e al-Najjar influ\u00edron na seguinte impresi\u00f3n, unha edici\u00f3n en catro volumes tam\u00e9n de Calcuta (co\u00f1ecida como a edici\u00f3n Macnaghten ou Calcuta II). Esta afirmaba que se baseaba nun manuscrito exipcio m\u00e1is antigo (que nunca se atopou).\nUnha importante edici\u00f3n recente, que volve \u00e1 recensi\u00f3n siria, \u00e9 unha edici\u00f3n cr\u00edtica baseada no manuscrito sirio do s\u00e9culo XIV ou XV da Biblioth\u00e8que Nationale usada orixinalmente por Galland. Esta edici\u00f3n, co\u00f1ecida como a edici\u00f3n Leiden, foi compilada en \u00e1rabe por Muhsin Mahdi (1984-1994). Mahdi argumentou que esta versi\u00f3n \u00e9 a m\u00e1is antiga que existe (unha opini\u00f3n que hoxe se admite en gran parte) e que reflicte m\u00e1is de preto un texto coherente \"definitivo\" ancestral a todos os demais que cr\u00eda que existiu durante o per\u00edodo mameluco (unha visi\u00f3n que contin\u00faa en discusi\u00f3n). A\u00ednda as\u00ed, mesmo os eruditos que negan a esta versi\u00f3n o estatuto exclusivo de \"as \u00fanicas noites \u00e1rabes reais\" reco\u00f1ecen que \u00e9 a mellor fonte sobre o estilo orixinal e a forma ling\u00fc\u00edstica da obra medieval.\nEn 1997, apareceu outra edici\u00f3n \u00e1rabe, que conti\u00f1a contos das \"Mil e unha noites\" transcritos a partir dun manuscrito do s\u00e9culo XVII no dialecto \u00e1rabe exipcio.\nTraduci\u00f3ns modernas.\nA primeira versi\u00f3n europea foi unha traduci\u00f3n ao franc\u00e9s feita polo orientalista Antoine Galland (1704-1717). Foi a primeira en ser impresa, publicada co t\u00edtulo de \"Les Mille et une nuits, contes \u00e1rabes traduits en fran\u00e7ais\" en doce volumes entre 1704 e 1717. A traduci\u00f3n foi feita desde unha compilaci\u00f3n anterior escrita en \u00e1rabe, e inclu\u00eda a maiores contos tradicionais \u00e1rabes que co\u00f1ec\u00eda o tradutor pero que non estaban na compilaci\u00f3n \u00e1rabe, como \"A l\u00e1mpada de Aladino\" ou \"Al\u00ed Bab\u00e1 e os corenta ladr\u00f3ns\". Galland escribiu que os escoitou do contacontes cristi\u00e1n maronita Hanna Diab durante a visita deste a Par\u00eds. A versi\u00f3n de Galland foi inmensamente popular en toda Europa, e public\u00e1ronse versi\u00f3ns posteriores por parte do editor de Galland usando o seu nome sen o seu consentimento.\nCando os eruditos buscaban a presunta forma \"completa\" e \"orixinal\" das \"Mil e unha noites\", naturalmente recorreron aos textos m\u00e1is voluminosos da recensi\u00f3n exipcia, que axi\u00f1a se considerou a \"versi\u00f3n est\u00e1ndar\". As primeiras traduci\u00f3ns deste tipo, como a de Edward Lane (1840, 1859), foron expurgadas. Fix\u00e9ronse traduci\u00f3ns sen abreviaci\u00f3ns e sen recortar primeiro por John Payne, baixo o t\u00edtulo \"The Book of the Thousand Nights and One Night\" (1882, nove volumes), e despois polo diplom\u00e1tico, militar, explorador e erudito da cultura africana Sir Richard Francis Burton, titulado \"The Book of the Thousand Nights and a Night\" (1885, dez volumes): segundo algunhas avaliaci\u00f3ns, este \u00faltimo baseouse parcialmente no anterior, o que provocou acusaci\u00f3ns de plaxio.\n\u00c1 vista das imaxes sexuais dos textos orixinais (que Burton enfatizou a\u00ednda m\u00e1is, especialmente engadindo notas ao p\u00e9 de p\u00e1xina e ap\u00e9ndices sobre os costumes sexuais orientais) e as estritas leis vitorianas sobre material obsceno, ambas as traduci\u00f3ns foron impresas como edici\u00f3ns privadas, s\u00f3 para os subscritores, en vez de publicarse do xeito habitual. Os dez volumes orixinais de Burton foron seguidos doutros seis (sete na edici\u00f3n de Bagdad e quizais outros) titulados \"The Supplemental Nights to the Thousand Nights and a Night\", que foron impresos entre 1886 e 1888. Non obstante, foi criticado pola s\u00faa \"linguaxe arcaica e idioma extravagante\" e polo \"foco obsesivo na sexualidade\" (mesmo foi chamado \"exc\u00e9ntrica viaxe ao ego\" e \"reelaboraci\u00f3n moi persoal do texto\").\nAs versi\u00f3ns posteriores das \"Mil e unha noites\" incl\u00faen a do m\u00e9dico franc\u00e9s J. C. Mardrus, publicada entre 1898 e 1904. Foi traducida ao ingl\u00e9s por Powys Mathers e publicada en 1923. Coma os textos de Payne e Burton, bas\u00e9ase na recensi\u00f3n exipcia e mant\u00e9n o material er\u00f3tico, de feito ampli\u00e1ndoo, mais foi criticado por impreciso.\nA edici\u00f3n Leiden de Muhsin Mahdi en 1984, baseada no manuscrito de Galland, foi traducida ao ingl\u00e9s por Husain Haddawy (1990). Esta traduci\u00f3n foi eloxiada como \"moi lexible\" e \"moi recomendable para todos os que desexen probar o aut\u00e9ntico sabor deses contos\". Un segundo volume adicional traducido por Haddawy, composto por contos populares non presentes na edici\u00f3n Leiden, publicouse en 1995. Ambos os volumes foron a base para unha reimpresi\u00f3n dun s\u00f3 volume de contos seleccionados das traduci\u00f3ns de Haddawy.\nEn lingua castel\u00e1 destacan a versi\u00f3n traducida e editada por Vicente Blasco Ib\u00e1\u00f1ez a partir da edici\u00f3n francesa de Mardrus (1889), a de Juan Vernet (a m\u00e1is aceptable filoloxicamente) e a de Rafael Cansinos Ass\u00e9ns (1954, tam\u00e9n directamente do \u00e1rabe). Nos comentarios desta \u00faltima Cansinos Ass\u00e9ns recorre con frecuencia \u00e1 interpretaci\u00f3n do libro que o te\u00f3sofo espa\u00f1ol Mario Roso de Luna propuxo na s\u00faa obra \"El velo de Isis o Las mil y una noches ocultistas\" (1923).\nEn 2001 Ren\u00e9 R. Khawam publicou unha traduci\u00f3n novidosa na que suprime relatos que considera alleos \u00e1 tradici\u00f3n primitiva (alg\u00fans moi co\u00f1ecidos como o ciclo de Simbad), recupera alg\u00fans que foron descartados e presenta outros recuperados.\nAs versi\u00f3ns m\u00e1is populares hoxe en d\u00eda son as que se basean nas traduci\u00f3ns de Richard Francis Burton e Andrew Lang (1898), xeralmente adaptadas para eliminar as varias escenas de sexo do orixinal.\nContos.\nEntre os numerosos contos alg\u00fans fix\u00e9ronse inmensamente populares:\nInfluencia.\nA influencia das versi\u00f3ns das \"Mil e unha noites\" na literatura mundial \u00e9 inmensa. Escritores tan diversos como Henry Fielding ou Naguib Mahfouz aludiron \u00e1 colecci\u00f3n polo seu nome nas s\u00faas propias obras. Outros autores que recibiron a s\u00faa influencia incl\u00faen John Barth, Jorge Luis Borges, Salman Rushdie, Orhan Pamuk, Goethe, Walter Scott, Thackeray, Wilkie Collins, Elizabeth Gaskell, Nodier, Flaubert, Marcel Schwob, Stendhal, Dumas, G\u00e9rard de Nerval, Gobineau, Pushkin, Tolstoi, Hofmannsthal, Conan Doyle, W. B. Yeats, H.G. Wells, Kavafis, Calvino, Georges Perec, H. P. Lovecraft, Marcel Proust, A. S. Byatt e Angela Carter.\nVarias personaxes convert\u00e9ronse en iconas da cultura occidental, como Aladino, Simbad e Al\u00ed Bab\u00e1. Parte da s\u00faa popularidade puido xurdir pola mellora do co\u00f1ecemento hist\u00f3rico e xeogr\u00e1fico. Os seres marabillosos e os sucesos t\u00edpicos dos contos de fadas parecen menos incribles se est\u00e1n ambientados \"hai moito tempo\" ou \"moi lonxe\"; este proceso culmina no mundo da fantas\u00eda, que ten pouca conexi\u00f3n, se houber algunha, cos lugares e os tempos reais. Varios elementos da mitolox\u00eda \u00e1rabe son com\u00fans na fantas\u00eda moderna, como os xenios, os bahamuts, as alfombras m\u00e1xicas, as l\u00e1mpadas m\u00e1xicas etc. Cando L. Frank Baum se propuxo escribir un conto de fadas moderno que superase os estereotipos, inclu\u00edu un xenio ademais de ananos e fadas.\nEn 1982, a Uni\u00f3n Astron\u00f3mica Internacional (IAU) comezou a nomear elementos da l\u00faa de Saturno Enc\u00e9lado por personaxes e lugares das traduci\u00f3ns de Burton porque \"a s\u00faa superficie \u00e9 tan estra\u00f1a e misteriosa que empregando \"As mil e unha noites\" como banco de nomes l\u00edgase unha paisaxe fant\u00e1stica coa literatura fant\u00e1stica\".\nAdaptaci\u00f3ns.\nOs relatos de \"As mil e unha noites\" foron argumentos populares de filmes, comezando con \"Le Palais des Mille et une nuits\" (1905), de Georges M\u00e9li\u00e8s. O cr\u00edtico Robert Irwin destaca as d\u00faas versi\u00f3ns de \"O ladr\u00f3n de Bagdad\" (a versi\u00f3n de 1924 dirixida por Raoul Walsh e a versi\u00f3n de 1940 producida por Alexander Korda) e \"Il fiore delle Mille e una notte\" (1974) de Pier Paolo Pasolini como entre as grandes obras mestras do cinema mundial. Michael James Lundell considerou \"Il fiore\" \"a adaptaci\u00f3n m\u00e1is fiel, coa s\u00faa \u00e9nfase na sexualidade, das \"Mil e unha noites\" na s\u00faa forma m\u00e1is antiga\".\n\"Alif Laila\" (1933) foi un filme fant\u00e1stico en hindi baseado na obra dos inicios do cinema da India, dirixido por Balwant Bhatt e Shanti Dave. K. Amarnath dirixiu \"Alif Laila\" (1953), outro filme fant\u00e1stico en hindi baseado no conto de Aladino. A adaptaci\u00f3n de Niren Lahiri \"Arabian Nights\" \u00e9 un filme de aventuras e fantas\u00eda estreado en 1946. Outros filmes indios baseados nas \"Mil e unha noites\" foron \"Baghdad Ka Chor\" (1946), \"Baghdad Thirudan\" (1960)e \"Baghdad Gaja Donga\" (1968). Unha serie de televisi\u00f3n, \"Thief of Baghdad\", tam\u00e9n foi realizada na India e emitida en Zee TV entre 2000 e 2001.\nUPA, estudio estadounidense de animaci\u00f3n, produciu unha versi\u00f3n animada, \"1001 Arabian Nights\" (1959), coa personaxe de Mr. Magoo.\nO filme animado de 1949 \"The Singing Princess\", producido en Italia, inspirouse na obra. Tam\u00e9n o filme de animaci\u00f3n \"One Thousand and One Arabian Nights\" (1969), producido no Xap\u00f3n e dirixido por Osamu Tezuka e Eichii Yamamoto, con sons e imaxes psiqued\u00e9licas e material er\u00f3tico para adultos.\n\"As Mil e uma Noites\" (2015), filme en tres partes dirixido polo portugu\u00e9s Miguel Gomes, foi inspirado polas \"Mil e unha noites\"."}
{"id": "14006", "revid": "89787", "url": "https://gl.wikipedia.org/wiki?curid=14006", "title": "Eorcenberht de Kent", "text": "Eorcenberht, finado no ano 664, foi un rei do reino anglosax\u00f3n de Kent entre o 640 e o 664. Sucedeu ao seu pai Eadbald.\nTraxectoria.\nSegundo Beda, Eorcenberht foi o primeiro rei de Gran Breta\u00f1a que ordenou destru\u00edr os \u00eddolos pag\u00e1ns. Logo da morte de Honorio, arcebispo de Canterbury, Eorcenberht nomeou o primeiro arcebispo sax\u00f3n, Deusdedit, en 655.\nA Eorcenberht sucedeuno o seu fillo Ecgberht I."}
{"id": "14007", "revid": "25871", "url": "https://gl.wikipedia.org/wiki?curid=14007", "title": "Ecofeminismo", "text": "O ecofeminismo \u00e9 un movemento e unha filosof\u00eda nacida da uni\u00f3n do pensamento feminista e do ecoloxista. O movemento cre que existe unha relaci\u00f3n entre a degradaci\u00f3n da natureza e a opresi\u00f3n da muller. O termo creouno Fran\u00e7oise d\u00b4Eaubonne en 1974. En 1980 celebrouse a primeira conferencia ecofeminista en Amherst, que foi a que realmente deu orixe ao movemento.\nHistoria.\nInicios.\nAs primeiras conexi\u00f3ns entre o feminismo e o ecoloxismo que deron orixe ao ecofeminismo at\u00f3panse nas utop\u00edas literarias das feministas dos anos setenta. Nelas def\u00ednese unha sociedade na que as mulleres viven sen opresi\u00f3n, o que implica a construci\u00f3n dunha sociedade ecol\u00f3xica, descentralizada, non xer\u00e1rquica e non militarizada, con democracia interna e na que prevalece o uso de tecnolox\u00edas m\u00e1is respectuosas co medio ambiente etc.As ideas ecofeministas xurdiron en distintos pa\u00edses entre eles Francia, Alema\u00f1a, Estados Unidos, Xap\u00f3n, Australia, Finlandia, Venezuela,pola influencia do co\u00f1ecemento dos problemas ecol\u00f3xicos. Unha bi\u00f3loga mari\u00f1a e xornalista cient\u00edfica Rachel Carson xa en 1962 denunciara as fumigaci\u00f3ns de DDT que mataban os paxaros e a trav\u00e9s da cadea alimentaria envenenaban aos poucos aos seres humanos. Carson non era unha pensadora feminista pero influ\u00edu notablemente no ecofeminismo posterior.\nFran\u00e7oise d'Eaubonne, creadora do termo ecofeminismo en 1974, sostivo a existencia dun matriarcado orixinario que implicaba unhas relaci\u00f3ns sociais de equidade entre homes e mulleres. M\u00e1is tarde este matriarcado ser\u00eda substitu\u00eddo por un dominio absoluto dos homes sobre a fertilidade das mulleres e da terra. A destruci\u00f3n ambiental contempor\u00e1nea ser\u00eda o resultado desa historia de dominio patriarcal. \nO ecofeminismo naceu como contestaci\u00f3n ao que desde ese movemento definen como apropiaci\u00f3n masculina da agricultura e da reproduci\u00f3n, (\u00e9 dicir, da fertilidade da terra e da fecundidade da muller) que derivar\u00eda m\u00e1is tarde no desenvolvismo occidental de tipo patriarcal e economicista. Segundo o ecofeminismo esta apropiaci\u00f3n producir\u00eda dous efectos perniciosos: a sobreexplotaci\u00f3n da terra e a mercantilizaci\u00f3n da sexualidade feminina. \nOutra das autoras iniciais foi Susan Griffin co seu libro Women and nature:The Roaring Inside Her (1978) unha obra de gran poder evocador po\u00e9tico que chama a recuperar o contacto das mulleres coa natureza, un contacto perdido pola dominaci\u00f3n patriarcal. Algunhas das autoras iniciais eran te\u00f3logas feministas, entre elas Rosemary Radford Ruether ou Mary Daly. \nNos Estados Unidos o ecofeminismo virou ao redor de d\u00faas correntes: o feminismo radical/cultural/espiritual, o cal resaltaba a que tend\u00eda a resaltar a similitude \"natural\" das mulleres co mundo natural e doutra banda o que se orientaba cara a perspectivas pol\u00edticas m\u00e1is sociais derivadas do socialismo e o marxismo.\nMovementos dos anos 1970.\nEn 1973, no norte da India as mulleres do Movemento Chipko lograron protexer os bosques comunais abraz\u00e1ndose \u00e1s \u00e1rbores nun acto de protesta pac\u00edfica que imped\u00eda a s\u00faa talla. Estas mulleres demostraron o valor do medio ambiente e defend\u00e9rono en nome do principio feminino da natureza.\nEn 1977, Wangari Maathai creou en Quenia o Movemento Cinto Verde, un programa rural de plantaci\u00f3n de \u00e1rbores para previr a desertificaci\u00f3n ao redor dos pobos logrando plantar m\u00e1is de 50 mill\u00f3ns de \u00e1rbores. Ao mesmo tempo que freaba a desertificaci\u00f3n ti\u00f1a un contido social dando traballo a mulleres pobres.\nEn 1978 en Nova York a activista ambientalista Lois Gibbs liderou as protestas tras descubrir que o seu barrio Love Canle fora constru\u00eddo sobre unha entulleira t\u00f3xica. Moitos nenos enfermaran por esta causa que tam\u00e9n produc\u00eda problemas reprodutivos nas mulleres. O movemento foi un \u00e9xito e logrou que o goberno federal levase adiante a evacuaci\u00f3n e realojamiento de preto de 800 familias.\nDos anos 1980 \u00e1 actualidade.\nSe nun principio as teses ecofeministas eran de corte esencialista con autoras como Mary Daly, nos anos 90 prod\u00facese un xiro constructivista. Non se pode falar de ecofeminismo sen\u00f3n de ecofeminismos en plural.\nNos anos 80 e 90 o ecofeminismo explora novas intersecci\u00f3ns entre feminismo e outros movementos de liberaci\u00f3n e xustiza social. Examina a relaci\u00f3n entre x\u00e9nero, raza, clase, natureza, especies e colonialismo. Insp\u00edranse nas pol\u00edticas dos partidos verdes, os movementos pacifistas e de acci\u00f3n directa. \nUn dos textos m\u00e1is influentes \u00e9 The Death of Nature (1980) de Carolyn Merchant que estuda a evoluci\u00f3n do concepto de natureza desde o renacemento \u00e1 modernidade mostrando a relaci\u00f3n entre o imaxinario filos\u00f3fico e a aparici\u00f3n do capitalismo que reduce a natureza a materia prima.\nA finais dos 80 xorde unha importante obra proveniente do Sur, Staying Alive (1988) de Vandana Shiva que critica o \"mal desenvolvemento\" que Occidente imp\u00f3n ao resto do mundo. En 1990 Carol Adams publicou A pol\u00edtica sexual da carne explorando a relaci\u00f3n entre a opresi\u00f3n das mulleres na nosa sociedade e a explotaci\u00f3n animal. Nel exp\u00f3n un ecofeminismo vexetariano.\nEn Australia destacan dous importantes pensadoras: a soci\u00f3loga Ariel Kay Salleh e a fil\u00f3sofa Val Plumwood. Ambas estableceron un di\u00e1logo cr\u00edtico coa ecolox\u00eda social e a ecolox\u00eda profunda. En Am\u00e9rica Latina a te\u00f3loga brasileira Ivone Gebara desenvolve a s\u00faa obra ecofeminista desde a Teolox\u00eda da Liberaci\u00f3n.\u200b Constit\u00fae un referente para o colectivo ecum\u00e9nico ecofeminista Con-spirando. A estadounidense Karen Warren categoriz\u00f3 un marco conceptual opresivo ou L\u00f3xica da Dominaci\u00f3n que ser\u00eda com\u00fan a todas as formas de opresi\u00f3n.\nEn Espa\u00f1a a fil\u00f3sofa ecofeminista Alicia Puleo exp\u00f3n un ecofeminismo cr\u00edtico non esencialista, que tanto na \u00e9tica da vida coti\u00e1 como nos movementos sociais permitir\u00eda avanzar cara a unha convivencia de respecto e xustiza cara \u00e1 natureza.\nPrincipais pensadoras.\nVandana Shiva, ecofeminista da India, fil\u00f3sofa e activista altermundialista, foi unha das primeiras en denunciar a deterioraci\u00f3n das condici\u00f3ns de vida das mulleres do Terceiro Mundo causado polo mal desenvolvemento. \u00c9 pacifista, seguidora de Gandhi, premio Nobel alternativo e premio Vida Sa 1993. Foi capaz de mobilizar na India a 5 mill\u00f3ns de campesi\u00f1os contra a Uni\u00f3n Xeral de Tarifas de Comercio (GAT) e de po\u00f1erse \u00e1 cabeza da gran mobilizaci\u00f3n en contra da globalizaci\u00f3n do comercio en Seattle a finais de 1999. Fundadora de Navdaya un movemento social de mulleres para protexer a diversidade e a integridade dos medios de vida, especialmente as sementes. Actualmente o seu activismo est\u00e1 centrado na loita contra os transx\u00e9nicos.\nWangari Maathai \nWangari Maathai, unha das principais figuras do ecofeminismo e Premio Nobel da Paz 2004, fundou en 1977 o Movemento Cinto Verde (Green Belt Movement en ingl\u00e9s) en Quenia, co cal plantou m\u00e1is de 50 mill\u00f3ns de \u00e1rbores para evitar a deforestaci\u00f3n e desertizaci\u00f3n. Este programa foi levado a cabo por mulleres, que recib\u00edan unha paga por plantar \u00e1rbores e as\u00ed poder manter aos seus fillos. En 1986, o Movemento instaurou unha rede panafricana (Pan African Green Belt Network). Ti\u00f1a unha visi\u00f3n hol\u00edstica con respecto ao desenvolvemento sostible que engloba a democracia, os dereitos humanos, e en especial, os dereitos das mulleres.\nOutras pensadoras.\nJudi Bari - Bari foi unha das principais organizadoras do movemento Earth First e experimentou hostilidade sexista. Fran\u00e7oise d'Eaubonne - Chamou \u00e1s mulleres para liderar unha revoluci\u00f3n ecol\u00f3xica para salvar o planeta. Isto implicaba revolucionar as relaci\u00f3ns de x\u00e9nero e as relaci\u00f3ns humanas co mundo natural. \nGreta Gaard - Greta Gaard \u00e9 unha acad\u00e9mica e activista ecofeminista estadounidense. As s\u00faas principais contribuci\u00f3ns ao campo conectan as ideas da teor\u00eda queer, o vegetarianismo e a liberaci\u00f3n animal. As s\u00faas principais teor\u00edas incl\u00faen a ecocr\u00edtica, que traballa para inclu\u00edr a cr\u00edtica literaria e a composici\u00f3n para informar ao ecofeminismo e outras teor\u00edas feministas para abordar unha gama m\u00e1is ampla de cuesti\u00f3ns sociais dentro do ecofeminismo. \u00c9 unha activista ecol\u00f3xica e l\u00edder do Partido Verde dos Estados Unidos e do Movemento Verde. \nSusan Griffin - Fil\u00f3sofa, ensa\u00edsta e dramaturga feminista radical especialmente co\u00f1ecida polas s\u00faas innovadoras obras ecofeministas de forma h\u00edbrida. Californiana, ensinou como profesora adxunta na UC Berkeley, as\u00ed como na Universidade de Stanford e no Instituto de Estudos Integrais de California. \nSallie McFague - Destacada te\u00f3loga ecofeminista, McFague utiliza a met\u00e1fora do corpo de Deus para representar o universo en xeral. Esta met\u00e1fora valora as relaci\u00f3ns inclusivas, mutualistas e interdependientes entre todas as cousas. Carolyn Merchant - Historiadora da ciencia que ensinou na Universidade de California, Berkeley, durante moitos anos. O seu libro \u00e9 un texto ecofeminista cl\u00e1sico. \nMary Mellor - Soci\u00f3loga brit\u00e1nica que se achegou \u00e1s ideas ecofeministas a partir do seu interese polas cooperativas. Os seus libros \"Breaking the Boundaries\" e \"Feminism and Ecology\" bas\u00e9anse nunha an\u00e1lise materialista. \nMaria Mies - Mies \u00e9 unha cr\u00edtica social alem\u00e1 que participou en traballos feministas en toda Europa e India. Traballa especialmente nas intersecci\u00f3ns do patriarcado, a pobreza e o medio ambiente a escala local e global. \nAdrian Parr - Te\u00f3rico cultural e ambiental. Publicou oito libros e numerosos artigos sobre activismo ambiental, novo materialismo feminista e imaxinaci\u00f3n. O m\u00e1is notable \u00e9 a s\u00faa trilox\u00eda: \"Hijacking Sustainability, The Wrath of Capital e Birth of a New Earth.\" \nVal Plumwood - Val Plumwood, antes Val Routley, foi unha intelectual e activista ecofeminista australiana, que destacou no desenvolvemento da ecosof\u00eda radical desde principios da d\u00e9cada de 1970 ata o resto do s\u00e9culo XX. Na s\u00faa obra Feminism and the Mastery of Nature (O feminismo e o dominio da natureza) describe a relaci\u00f3n da humanidade e o medio ambiente en relaci\u00f3n cunha ideolox\u00eda ecofeminista. \nAlicia Puleo - Autora de varios libros e artigos sobre o ecofeminismo e a desigualdade de x\u00e9nero, Alicia Puleo foi caracterizada como \"posiblemente a m\u00e1is destacada explicadora-fil\u00f3sofa espa\u00f1ola do movemento ou orientaci\u00f3n te\u00f3rica mundial co\u00f1ecida como ecofeminismo\". \nRosemary Radford Ruether - Escribiu 36 libros e m\u00e1is de 600 artigos que exploran as intersecci\u00f3ns entre o feminismo, a teolox\u00eda e o coidado da creaci\u00f3n. Ruether foi a primeira persoa que conectou a dominaci\u00f3n da terra coa opresi\u00f3n das mulleres. \nAriel Salleh - Ecofeminista australiana cunha perspectiva global; editora fundadora da revista Capitalism Nature Socialism; autora de tres libros e uns 200 artigos que examinan os v\u00ednculos coa ecolox\u00eda profunda e social, a pol\u00edtica verde e o ecosocialismo. \nCharlene Spretnak - Spretnak \u00e9 unha escritora estadounidense co\u00f1ecida principalmente polos seus escritos sobre ecolox\u00eda, pol\u00edtica e espiritualidade. A trav\u00e9s destes escritos, Spretnak converteuse nunha destacada ecofeminista. Escribiu moitos libros nos que aborda cuesti\u00f3ns ecol\u00f3xicas en termos de efectos con cr\u00edticas sociais, inclu\u00edndo o feminismo. As obras de Spretnak tiveron unha gran influencia no desenvolvemento do Partido Verde. Tam\u00e9n ga\u00f1ou premios polas s\u00faas visi\u00f3ns sobre a ecolox\u00eda e as cuesti\u00f3ns sociais, as\u00ed como polo seu pensamento feminista. \nStarhawk - Escritora e activista estadounidense, Starhawk \u00e9 co\u00f1ecida polo seu traballo no espiritualismo e o ecofeminismo. Avoga pola xustiza social en cuesti\u00f3ns relacionadas coa natureza e o esp\u00edrito. Estas cuesti\u00f3ns de xustiza social entran no \u00e1mbito do feminismo e o ecofeminismo. Cre na loita contra a opresi\u00f3n a trav\u00e9s da interseccionalidad e a importancia da espiritualidade, a conciencia ecol\u00f3xica e a liberaci\u00f3n sexual e de x\u00e9nero. \nVanessa Lemgruber - Lemgruber \u00e9 unha avogada, escritora, activista e ecofeminista brasileira que defende o r\u00edo Doce no Brasil e avoga pola calidade da auga e os movementos de cero residuos. \nDouglas Vakoch - Ecocr\u00edtico estadounidense cuxos volumes editados incl\u00faen Ecofeminismo e Ret\u00f3rica. \nKaren J. Warren - Warren licenciouse en Filosof\u00eda na Universidade de Minnesota (1970) e doutorouse na Universidade de Massachusetts-Amherst en 1978. Antes da s\u00faa longa estancia no Macalester College, que comezou en 1985, Warren foi profesora de Filosof\u00eda no St. Olaf College a principios dos anos oitenta. Warren foi bolseira ecofeminista na Universidade de Murdoch (Australia). En 2003 foi bolseira da Mesa Redonda da Universidade de Oxford e en 2004 ocupou a C\u00e1tedra de Mujeres en Estudos Human\u00edsticos da Universidade de Marquette. Pronunciou numerosas conferencias sobre cuesti\u00f3ns ambientais, feminismo, habilidades de pensamento cr\u00edtico e estudos sobre a paz en moitos lugares internacionais, como Buenos Aires, Gotemburgo, Helsinqui, Oslo, Manitoba, Melbourne, Moscova, Perth, o Cume da Terra da ONU en R\u00edo de Janeiro (1992) e San Jos\u00e9. \nLaura Wright - Wright propuxo os estudos veganos como disciplina acad\u00e9mica."}
{"id": "14008", "revid": "98629", "url": "https://gl.wikipedia.org/wiki?curid=14008", "title": "Trotskismo", "text": "O trotskismo \u00e9 unha tendencia dentro do marxismo desenvolvida en gran parte polo revolucionario ruso Le\u00f3n Trotski que, en termos xerais, representa unha contraposici\u00f3n \u00e1 visi\u00f3n que aplicou Stalin do marxismo-leninismo e \u00e1s teor\u00edas do mesmo sobre o \"socialismo nun s\u00f3 pa\u00eds\". Buscaba canalizar o proceso revolucionario da URSS mediante o afondamento da ditadura do proletariado. Trotski chamaba \u00e1 revoluci\u00f3n pol\u00edtica da Uni\u00f3n Sovi\u00e9tica fronte \u00e1 dexeneraci\u00f3n stalinista, constitu\u00edndose xunto con outros revolucionarios rusos como a Oposici\u00f3n da Esquerda dentro do Partido Comunista da Uni\u00f3n Sovi\u00e9tica entre 1923 e 1927.\nUn dos seus piares fundamentais \u00e9 a teor\u00eda da \"revoluci\u00f3n permanente\", descrita no seu libro do mesmo nome, cuxo concepto empregan primeiro Marx e Engels en 1848 e 1850. Outro dos documentos fundamentais \u00e9 o \"Programa de Transici\u00f3n,\" escrito tam\u00e9n por Trotski, como base program\u00e1tica da nacente IV Internacional, fundada en 1938. Unha das s\u00faas an\u00e1lises para entender a evoluci\u00f3n capitalista nos pa\u00edses coloniais e semicoloniais foi a teor\u00eda do desenvolvemento desigual e combinado.\nTrotski defendeu as medidas que buscaban acabar co burocratismo levado a cabo pola nomenclatura do Partido Comunista da Uni\u00f3n Sovi\u00e9tica (PCUS), como a rotaci\u00f3n de cargos e unha maior concreci\u00f3n das teses leninistas do centralismo democr\u00e1tico, aplicadas \u00e1 estrutura e organizaci\u00f3n internas do partido. Fixo achegas te\u00f3ricas sobre o feminismo e a arte, defendeu o afondamento econ\u00f3mico no socialismo a trav\u00e9s de plans quinquenais, posteriormente unha versi\u00f3n variada por Stalin ser\u00eda aplicada mentres dirix\u00eda a URSS. Trotski organizou a \"Oposici\u00f3n de Esquerda internacional\" que, ata o ascenso de Adolf Hitler ao poder en Alema\u00f1a en 1933, considerouse unha facci\u00f3n da Internacional Comunista, pese \u00e1 persecuci\u00f3n que os seus militantes sufr\u00edan por parte do estalinismo. Foi a partir da vitoria do nazismo en Alema\u00f1a e a caracterizaci\u00f3n da III Internacional (dirixida polo stalinismo) como \"contrarrevolucionaria\", que Trotski chamou a constru\u00edr a Cuarta Internacional e partidos revolucionarios independentes en cada pa\u00eds.\nNa d\u00e9cada de 1930 postulou o entrismo en organizaci\u00f3ns de masas socialdem\u00f3cratas como forma de facilitar a inserci\u00f3n dos partidos adheridos \u00e1 IV Internacional no movemento obreiro, atraendo o sector m\u00e1is avanzado ao seu programa. Este traballo deb\u00eda facerse sempre abertamente e por un espazo breve de tempo, xa que logo os trotskistas deb\u00edan fundar os seus propios partidos e organizaci\u00f3ns. Con ese m\u00e9todo foi pos\u00edbel constru\u00edr o Partido Socialista Obreiro, secci\u00f3n m\u00e1is grande da nova organizaci\u00f3n alternativa ao Komitern. Actualmente existen ao redor do mundo un n\u00famero elevado de organizaci\u00f3ns trotskistas que prove\u00f1en das agrupadas na IV Internacional. Por exemplo en pa\u00edses como Alxeria, a Arxentina, Bolivia, Chile, o Brasil, Costa Rica, o Per\u00fa, Honduras, M\u00e9xico, o Reino Unido, Espa\u00f1a, Portugal, Francia, o Uruguai, Turqu\u00eda, Venezuela, as organizaci\u00f3ns trotskistas adquiriron maior influencia que noutros, por\u00e9n, sen lograr un peso decisivo."}
{"id": "14009", "revid": "5863", "url": "https://gl.wikipedia.org/wiki?curid=14009", "title": "Xiganotosauro", "text": "O xiganotosauro (\"Giganotosaurus carolinii\") foi un dinosauro de fins do Cret\u00e1ceo, o carn\u00edvoro terrestre m\u00e1is longo que co\u00f1ecemos. Pesaba arredor de 9 toneladas, ti\u00f1a 8 metros de alto e 15 de longo. D\u00e9uselle o nome en 1995 tralo descubrimento de varios restos fragmentarios en 1993 no arredores do R\u00edo Limay Neuqu\u00e9n (Arxentina) por Ruben Carolini."}
{"id": "14011", "revid": "98629", "url": "https://gl.wikipedia.org/wiki?curid=14011", "title": "Xurxo V de Hannover", "text": "Xurxo V, Rei de Hannover e 2\u00ba duque de Cumberland e Teviotdale, \"Georg Friedrich Alexander Karl Ernst August\" , nado en Berl\u00edn o 27 de maio de 1819 e finado en Par\u00eds o 12 de xu\u00f1o de 1878, foi o \u00fanico fillo do rei Ernesto Augusto I de Hannover, 1\u00ba duque de Cumberland, o quinto fillo de Xurxo III do Reino Unido, e da s\u00faa muller, a princesa Federica de Mecklenburgo-Strelitz. Era curm\u00e1n da ra\u00ed\u00f1a Vitoria I. Foi o derradeiro soberano gobernante do ef\u00e9mero reino de Hannover e antecesor da rama xermana da casa de Hannover.\nTraxectoria.\nA s\u00faa Alteza Real o pr\u00edncipe George Frederick Alexander Charles Ernest Augustus, naceu en Berl\u00edn. Orixinalmente ostentou o t\u00edtulo de pr\u00edncipe Xurxo de Cumberland e pasou a s\u00faa infancia en Berl\u00edn e Gran Breta\u00f1a. Perdeu a vista dun ollo durante unha enfermidade infantil e a do outro nun accidente en 1833. Despois da morte de Guillerme IV de Inglaterra e o ascenso ao trono da ra\u00ed\u00f1a Vitoria I de Inglaterra, a uni\u00f3n persoal de 104 anos dos tronos de Gran Breta\u00f1a e Hannover chegou ao seu fin debido \u00e1 operatividade da lei s\u00e1lica nos estados xermanos. O duque de Cumberland ocupou ent\u00f3n o trono de Hannover como o rei Ernesto Augusto I e o pr\u00edncipe Xurxo de Cumberland converteuse en pr\u00edncipe herdeiro de Hannover. Como descendente lex\u00edtimo da li\u00f1a masculina de Xurxo III, seguiu sendo membro da familia real brit\u00e1nica e era o segundo na li\u00f1a sucesoria ao trono brit\u00e1nico at\u00e9 o nacemento do primeiro fillo da ra\u00ed\u00f1a Vitoria, a princesa Vitoria, en 1841. Estando totalmente cego, houbo d\u00fabidas sobre a capacidade do pr\u00edncipe para acceder ao goberno de Hannover; pero o seu pai decidiu que estaba capacitado para o cargo.\nRei de Hannover.\nO pr\u00edncipe herdeiro sucedeu ao seu pai como rei de Hannover e duque de Brunswick-L\u00fcneburg, as\u00ed como duque de Cumberland e Teviotdale, e conde de Armagh o 18 de novembro de 1851, asumindo o nome de Xurxo V. De seu pai e do seu t\u00edo materno, o pr\u00edncipe Charles Frederick de Mecklenburgo-Strelitz (1785\u20141837), un dos homes m\u00e1is influentes na corte prusiana, Xurxo aprendeu a ter un moi alto e autocr\u00e1tico punto de vista da autoridade real. Durante o seu reinado de 25 anos, tivo moitas disputas co Landtag de Hannover (o parlamento). Tendo apoiado a Austria na dieta da confederaci\u00f3n alem\u00e1 en xu\u00f1o de 1866, refusou, contrariamente aos desexos do parlamento, aceptar a demanda prusiana dunha neutralidade sen armas durante a guerra austro-prusiana. Como resultado, o ex\u00e9rcito prusiano ocupou Hannover e o ex\u00e9rcito de Hannover rendeuse o 29 de xu\u00f1o de 1866 e o rei e a familia real voaron cara \u00e1 Austria. O goberno prusiano anexionou formalmente Hannover o 20 de setembro, pero o deposto rei nunca renunciou aos seus dereitos ao trono nin reco\u00f1eceu as acci\u00f3ns prusianas. Desde o exilio en Gmunden, Austria, apelou en van aos grandes poderes europeos para que intervi\u00f1esen nos asuntos de Hannover.\nFamilia e fillos.\nXurxo casou o 18 de febreiro de 19843 en Hannover coa s\u00faa alteza real a princesa Mar\u00eda de Saxonia-Altenberg (14 de abril de 1818-9 de xaneiro de 1907), a filla m\u00e1is vella de Josef, duque de Saxonia-Altenberg, e a s\u00faa muller, a duquesa Amelia de W\u00fcrttemburg. O matrimonio deu como froito 3 fillos:\nO rei Xurxo V morreu en Par\u00eds en xu\u00f1o de 1878. Foi enterrado na capela de San Xurxo, no castelo de Windsor."}
{"id": "14012", "revid": "181", "url": "https://gl.wikipedia.org/wiki?curid=14012", "title": "Xigantosauro", "text": ""}
{"id": "14013", "revid": "98629", "url": "https://gl.wikipedia.org/wiki?curid=14013", "title": "Mary Pickford", "text": "Gladys Louise Smith, nada en Toronto (Canad\u00e1) o 8 de abril de 1892 e finada en Santa Monica (California) o 29 de maio de 1979, foi unha actriz, produtora e empresaria canadense m\u00e1is co\u00f1ecida como Mary Pickford. Traballou en Hollywood, ga\u00f1adora do \u00d3scar \u00e1 mellor actriz en 1929 polo filme \"Coquette\" e foi unha das fundadoras de United Artists, con David Wark Griffith, Charlie Chaplin e Douglas Fairbanks.\nFoi unha das m\u00e1ximas figuras do cine mudo durante o per\u00edodo 1915-1925 como int\u00e9rprete dun tipo popular de inxenua rom\u00e1ntica e as\u00ed chegou a ser a actriz m\u00e1is poderosa e mellor paga nesa \u00e9poca. Entre o p\u00fablico estadounidense co\u00f1ec\u00e9rona como 'pequena Mary', 'a moza do cabelo dourado' e a orixinal 'noiva de Am\u00e9rica'.\nTraxectoria.\nChamada en realidade Gladys Marie Smith, naceu en Toronto, Canad\u00e1, era filla de Charlotte e John Charles Smith, o seu pai sufr\u00eda de alcoholismo e faleceu cando Gladys contaba apenas seis anos, deixando \u00e1 familia, na cal se inclu\u00edan dous fillos m\u00e1is, Lottie e Jack (irm\u00e1ns m\u00e1is novos de Gladys) nunha situaci\u00f3n precaria que fixo \u00e1 s\u00faa nai, por consello dunha compa\u00f1eira de traballo, introducilos no mundo do teatro. Pronto, a pequena Gladys converteuse en todo un \u00e9xito, baixo o nome de \"Baby Gladys\".\nMary Pickford desenvolveu de xeito temper\u00e1n unha personalidade bipolar, arriscada e depresiva obsesionada pola morte do seu pai. Isto afectar\u00edalle toda a vida.\nAos quince anos, a moza viaxou soa a Nova York para pedir traballo a David Belasco, produtor de exitosas obras en Broadway, e conseguiuno. Era o ver\u00e1n de 1907 cando, xunto con Belasco, decidiu cambiar o seu nome ao de Mary Pickford para o seu traballo teatral, pero pronto descubriu o cine. Curiosa pola nova arte, foi contratada polos Estudos Biograph, o estudo de David Wark Griffith, e debut\u00f3 na pel\u00edcula de 1909 The Violin Maker of Cremona.\nAdicionalmente fixo diversos curtos, en moitos dos cales compart\u00eda protagonismo con Owen Moore. Foi este o seu primeiro marido, en 1911, cando casaron en segredo.\nAmbiciosa, pronto empezou a ga\u00f1ar fama e a esixir que o seu nome aparecese en pantalla. Xa en 1914 cobraba m\u00e1is de 100,000 d\u00f3lares anuais, e en 1915 ti\u00f1a a s\u00faa propia produtora a Mary Pickford Famous Players Company.\nO inicial coqueteo co cine mentres traballaba con Belasco foi invest\u00edndose, e en poucos anos Mary converteuse na \"noiva de Am\u00e9rica\", e na primeira actriz con fans ao longo de todo o mundo, grazas aos seus papeis como p\u00edcara pobre de graciosos rizos -aparentaba menos idade da que en realidade ti\u00f1a-.\n\"A pobre p\u00edcara rica\" (\"The Poor Little Rich Girl\") e \"Rebecca a da granxa do sol\" (\"Rebecca of Sunnybrook Farm\") foron os seus primeiros \u00e9xitos como longametraxes, en 1917.\nO 17 de abril de 1919, Mary Pickford, xunto con Charles Chaplin, D.W. Griffith e a s\u00faa futura parella Douglas Fairbanks, fundaban a United Artists, asociaci\u00f3n de artistas que perdura hoxe en d\u00eda.\nFoi por esta \u00e9poca cando se namorou de Douglas Fairbanks, exitoso actor famoso polos seus papeis de gal\u00e1n ex\u00f3tico, casado e cunha filla, causando a s\u00faa relaci\u00f3n verdadeiro impacto na opini\u00f3n p\u00fablica, e casaron o 28 de marzo de 1920 tras conseguir respectivos divorcios.\nOs seus \u00e9xitos m\u00e1is clamorosos foron Daddy Long Legs (\"Papai\u00f1o Pernas Longas\") e Heart Ou'the Hills (\"Almas do Cume\"), en 1919, Suds, en 1920, Through the Back Door (\"Pola Porta de Servizo\") e Little Lord Fauntleroy (\"O Pequeno Lord Fauntleroy\"), en 1921, e Tess of the Storm Country \"Tess no Pa\u00eds das Tempestades\", en 1922.\nO tipo de personaxe que creou, firmemente ancorado no melodrama victoriano, resulta totalmente alleo \u00e1 sensibilidade do espectador actual, pero no seu momento ga\u00f1ou o favor dun p\u00fablico ne\u00f3fito e basicamente rural ao combinar a identificaci\u00f3n das mulleres cun personaxe en que o idealismo se aliaba co valor e o atractivo dos homes cara a esa rexi\u00f3n intermedia entre a infancia asexuada e a rolliza feminidade que constitu\u00edu un prototipo er\u00f3tico de principios de s\u00e9culo.\nEn 1923 os seus ingresos elev\u00e1banse por encima do mill\u00f3n de d\u00f3lares anuais, que para a \u00e9poca era unha cifra sideral. O seu poder era absoluto, controlando ata o \u00faltimo detalle das s\u00faas pel\u00edculas concibidos como veh\u00edculos para ela e contratando ao m\u00e1is soado director alem\u00e1n, Ernst Lubitsch, para que a dirixise na pel\u00edcula \"Rosita\" en 1923.\nMary Pickford e Douglas Faibanks formaron a parella m\u00e1is famosa do seu tempo, a\u00ednda que s\u00f3 apareceron xuntos nunha pel\u00edcula: The Taming of the Shrew, en 1929.\nA carreira de ambos seguiu sendo mete\u00f3rica, a\u00ednda que os problemas mentais de Mary empezaban a ser co\u00f1ecidos por todo Hollywood, sobre todo cando en 1928 morreu Charlotte, a nai da actriz, que a sumiu nun estado de depresi\u00f3n.\nLogo da morte da nai desta, Mary decidiu abandonar os seus papeis de orfa pobre, cortou os seus rizos e estivo un ano sen traballar, o primeiro de toda a s\u00faa carreira. A s\u00faa seguinte pel\u00edcula, Coquette en 1929, foi a primeira pel\u00edcula sonora e un cambio radical no seu traballo. Grazas a ela, conseguiu o segundo Premio \u00d3scar desde a s\u00faa fundaci\u00f3n, outorgado na historia das pel\u00edculas sonoras \u00e1 Mellor Actriz.\nCon esta pel\u00edcula, paradoxalmente provocoulle un r\u00e1pido descenso na s\u00faa popularidade ao revelar as s\u00faas limitaci\u00f3ns como actriz e probar que os seus admiradores non estaban dispostos a aceptar unha evoluci\u00f3n do seu personaxe de v\u00edtima inxenua cara a caracteres m\u00e1is adultos.\nPosteriormente s\u00f3 traballou noutras tres pel\u00edculas sonoras sendo a \u00faltima Secrets en 1933.\nO seu matrimonio con Douglas Fairbanks esborrallabase ata que finalmente se divorciaron no ano de 1936.\nFoi ademais amante de Ernst Udet, famoso piloto alem\u00e1n, as da primeira guerra mundial e dese\u00f1ador de avi\u00f3ns.\nDebido \u00e1 morte do seu irm\u00e1n Jack Pickford e \u00e1 da s\u00faa nai, crearan nela un estado de depresi\u00f3n absoluta, aumentada coa dram\u00e1tica morte da s\u00faa outra irm\u00e1 en 1936.\nEla mesma foi perfectamente consciente da caducidade da s\u00faa imaxe e da s\u00faa posici\u00f3n \u00fanica e irrepetible como pin\u00e1culo de toda unha industria en consolidaci\u00f3n, somet\u00e9ndose a un retiro s\u00f3 comparable co da actriz Greta Garbo.\nCada vez m\u00e1is reclu\u00edda na s\u00faa mansi\u00f3n, e tras de 200 pel\u00edculas, consagrouse \u00e1 produci\u00f3n, primeiro como vicepresidenta da United Artists e logo como produtora independente ata 1956, pero xamais volveu actuar en ningunha outra.\nO 24 de xu\u00f1o de 1937 casou con Charles Rogers, doce anos menor e con quen adoptar\u00eda, en 1943, dous nenos: Ronald e Roxanne.\nDesde 1965, tras asistir \u00e1 homenaxe que lle tributou a Cinemateca Francesa viviu reclu\u00edda co seu marido e fillos en Pickfair, a famosa mansi\u00f3n de Beverly Hills que debe o seu nome \u00e1 contracci\u00f3n dos apelidos Pickford e Fairbanks, recibindo tan s\u00f3 moi contadas visitas dos seus amigos. Desta mansi\u00f3n apenas sa\u00edra nos \u00faltimos anos, reclu\u00edndose principalmente no seu dormitorio.\nAta chegou a pretender que se destru\u00edsen todas as s\u00faas pel\u00edculas.\nDo anterior, ela mencionou o seguinte: \nCon todo, tal destruci\u00f3n non tivo lugar. A Mary Pickford Foundation investiu ao redor de 200,000 d\u00f3lares en recuperar e restaurar negativos e efectuar copias de 29 longametraxes e 28 curtametraxes, mentres a Biblioteca do Congreso dos Estados Unidos recib\u00eda a doaz\u00f3n de 51 curtametraxes.\nEn 1976 outorg\u00f3uselle un Premio \u00d3scar especial \"pola s\u00faa contribuci\u00f3n \u00e1 industria do cine\".\nO 29 de maio de 1979 faleceu de hemorraxia cerebral nunha habitaci\u00f3n do Hospital de Santa Monica, aos 87 anos, logo de caer no alcoholismo e vivir durante d\u00e9cadas en total reclusi\u00f3n.\nPresenza en festivais de cine.\nEn marzo de 1954, Mary Pickford concorre ao primeiro Festival Internacional de Cine de Mar del Plata (realizado no impo\u00f1ente \"Hotel Provincial\" - Mar del Plata, Arxentina), constitu\u00edndose nunha das figuras de maior popularidade e recibindo numerosas expresi\u00f3ns de agarimo por parte do p\u00fablico e colegas."}
{"id": "14020", "revid": "23204", "url": "https://gl.wikipedia.org/wiki?curid=14020", "title": "Carmen Ascaso", "text": "Carmen Ascaso Ciria, nada en Castillo Pompi\u00e9n (provincia de Huesca) en 1949, \u00e9 unha bi\u00f3loga espa\u00f1ola.\nTraxectoria.\nAplicadora de novas t\u00e9cnicas de microscop\u00eda electr\u00f3nica por ela descubertas, na actualidade \u00e9 Subdirectora do Instituto de Recursos Naturais do Consello Superior de Investigaci\u00f3ns Cient\u00edficas, directora do Servizo de Microscop\u00eda e Ecolox\u00eda Microbiana.\nOs seus estudos do ALH84001, meteorito de orixe marciana descuberto na Ant\u00e1rtida e ca\u00eddo na Terra hai uns 13.000 anos, lev\u00e1rona \u00f3 descubrimento de pequenos cristais magn\u00e9ticos (de magnetita) tipicamente de orixe biol\u00f3xico, o que apoia a Teor\u00eda da Panspermia. Estas investigaci\u00f3ns foron levadas en compa\u00f1\u00eda de Jacek Wierzchos."}
{"id": "14022", "revid": "1131", "url": "https://gl.wikipedia.org/wiki?curid=14022", "title": "Consello Superior de Investigaci\u00f3ns Cient\u00edficas", "text": "O Consejo Superior de Investigaciones Cient\u00edficas ou Consello Superior de Investigaci\u00f3ns Cient\u00edficas, tam\u00e9n co\u00f1ecido polo acr\u00f3nimo CSIC, \u00e9 un organismo p\u00fablico aut\u00f3nomo estruturador da Ciencia e Tecnolox\u00eda espa\u00f1olas. Pertence \u00f3 Ministerio de Ciencia e Innovaci\u00f3n. O seu logotipo \u00e9 a \u00c1rbore da Sabedor\u00eda.\nOrixe.\nFoi fundado no ano 1939, en substituci\u00f3n da Junta para la Ampliaci\u00f3n de Estudios e Investigaciones Cient\u00edficas que fora fundada no ano 1907 no seo da Instituci\u00f3n Libre de Ense\u00f1anza (ILE). O que comezaba a ser unha das instituci\u00f3ns cient\u00edficas m\u00e1is importantes en Europa, que contaba con colaboraci\u00f3ns de cient\u00edficos mundiais do m\u00e1is alto nivel como Charles Darwin, Henri Bergson e Le\u00f3n Tolstoi, foi reestruturado polo goberno franquista co nome de CSIC. A antiga \"Junta para la Ampliaci\u00f3n de Estudios e Investigaciones Cient\u00edficas\" converteuse nun centro cun baixo peso na investigaci\u00f3n europea e formado por cient\u00edficos dun nivel medio mediocre, pois a meirande parte deles tiveron que marchar ao exilio, principalmente a M\u00e9xico. D\u00e1 idea do tipo de cambios introducidos polo franquismo o feito de que os homes fortes desta nova instituci\u00f3n foran, por unha banda o seu presidente, o ministro de Educaci\u00f3n Jos\u00e9 Ib\u00e1\u00f1ez Mart\u00edn, e por outra o membro do Opus Dei, o edaf\u00f3logo Jos\u00e9 Mar\u00eda Albareda.\nFuncionamento.\nR\u00e9xese pola Lei de Fomento e Coordinaci\u00f3n Xeral da Investigaci\u00f3n Cient\u00edfica e T\u00e9cnica (Lei 13/1986 de 14 de abril).\nOs obxectivos e funci\u00f3ns actuais do CSIC, de acordo coa citada Lei e co seu regulamento (R.D. 140/1993 de 29 de xaneiro), son:\nDivulgaci\u00f3n.\nDentro do fomento da ciencia, o CSIC contempla tam\u00e9n a divulgaci\u00f3n. As\u00ed, durante a pandemia do COVID-19, na s\u00faa web p\u00faidose ver unha p\u00e1xina cunha relaci\u00f3n de ligaz\u00f3ns a instrum\u00e9ntos did\u00e1cticos e de iniciaci\u00f3n \u00e1 investigaci\u00f3n.\nDelegaci\u00f3n en Galicia.\nDa Delegaci\u00f3n en Galicia do CSIC dependen o Instituto Padre Sarmiento de Estudos Galegos, o Instituto de Investigaci\u00f3ns Mari\u00f1as de Vigo, o Instituto de Investigaci\u00f3ns Agrobiol\u00f3xicas de Galicia, a Misi\u00f3n Biol\u00f3xica de Galicia e o Instituto de Ciencias do Patrimonio.\nConta cunha Unidade de Cultura Cient\u00edfica (UCC) para promover a divulgaci\u00f3n."}
{"id": "14027", "revid": "23204", "url": "https://gl.wikipedia.org/wiki?curid=14027", "title": "Joan Or\u00f3", "text": "Joan Or\u00f3 i Florensa, nado en Lleida o 26 de outubro de 1923 e finado en Barcelona o 2 de setembro de 2004, foi un bioqu\u00edmico catal\u00e1n. As s\u00faas investigaci\u00f3ns foron de grande importancia para a comprensi\u00f3n da orixe da vida."}
{"id": "14028", "revid": "56817", "url": "https://gl.wikipedia.org/wiki?curid=14028", "title": "Antiga Roma", "text": "A expresi\u00f3n Antiga Roma ref\u00edrese a un per\u00edodo de esplendor da cidade de Roma:"}
{"id": "14029", "revid": "98629", "url": "https://gl.wikipedia.org/wiki?curid=14029", "title": "Starsky and Hutch", "text": "Starsky &amp; Hutch (en galego: \"Starsky e Hutch\") foi unha serie de televisi\u00f3n estadounidense que consistiu en 92 episodios regulares de 48 minutos e un episodio piloto de 90 minutos de duraci\u00f3n, creada por William Blinn e emitida entre o 30 de abril de 1975 e o 15 de maio de 1979 na cadea ABC. Foi dirixida por Jack Starrett (baixo o nome de Claude Ennis Starrett Jr.), quen m\u00e1is tarde dirixiu \"Os Duques de Hazzard\" (1979), unha serie dalgunha forma similar.\nSinopse.\nOs protagonistas eran dous polic\u00edas californianos, o moreno David Starsky coma o musculoso e temperamental condutor e o rubio \"Hutch\" Hutchinson de car\u00e1cter m\u00e1is tranquilo e levando o rol de intelectual. Eran co\u00f1ecidos por manexar un r\u00e1pido Ford Torino, pintado de vermello cunha longa franxa branca. O seu xefe era o capit\u00e1n Harold Dobey e o seu contacto nas r\u00faas era Huggy Bear.\nEn 1977, unha crecente preocupaci\u00f3n sobre a violencia en televisi\u00f3n obrigou os guionistas a cortar escenas de acci\u00f3n a cambio de historias m\u00e1is rom\u00e1nticas. Isto contribu\u00edu a que caese a popularidade da serie, que en dous anos foi cancelada.\nUn cuarto de s\u00e9culo despois, f\u00edxose unha pel\u00edcula baseada na serie en 2004 protagonizada por Ben Stiller e Owen Wilson, cun ton moito m\u00e1is c\u00f3mico e contando con cameos dos actores orixinais da serie."}
{"id": "14030", "revid": "89787", "url": "https://gl.wikipedia.org/wiki?curid=14030", "title": "Miguel de Cervantes", "text": "Miguel de Cervantes Saavedra, nado en Alcal\u00e1 de Henares o 29 de setembro de 1547 e finado en Madrid o 23 de abril de 1616, foi un escritor en lingua castel\u00e1 de novela, poes\u00eda e teatro, considerado a m\u00e1xima figura da literatura castel\u00e1. \u00c9 universalmente co\u00f1ecido, sobre todo, por ser o autor de \"Don Quixote da Mancha\", que moitos cr\u00edticos describen como a primeira novela moderna e unha das mellores obras da literatura universal. Iso deulle o sobrenome de \"Pr\u00edncipe dos Enxe\u00f1os\".\nTraxectoria.\nMiguel de Cervantes foi bautizado en Alcal\u00e1 de Henares (Espa\u00f1a). O d\u00eda exacto do seu nacemento \u00e9 desco\u00f1ecido, a\u00ednda que \u00e9 prob\u00e1bel que nacese o 29 de setembro, data en que se celebra a festa do arcanxo San Miguel, pola tradici\u00f3n de recibir o nome do santoral. Foi bautizado o 9 de outubro de 1547 na parroquia de Santa Mar\u00eda a Maior, en Alcal\u00e1 de Henares. Na acta do bautizo reza:\nO seu pai, de ascendencia cordobesa, cham\u00e1base Rodrigo de Cervantes e era cirurxi\u00e1n, oficio m\u00e1is parecido ao actual practicante que \u00e1 nosa idea de m\u00e9dico. Cervantes ten ascendencia conversa por ambas as li\u00f1as familiares, segundo sinalaron Am\u00e9rico Castro, Daniel Eisenberg e outros cervantistas. Polo contrario, Jean Canavaggio insiste en que \"non est\u00e1 probado\" e comp\u00e1rao cos documentos que apoian esta ascendencia, sen lugar a d\u00fabidas, para Mateo Alem\u00e1n. A s\u00faa nai foi Leonor de Cortinas S\u00e1nchez. De pais galegos, pouco m\u00e1is se sabe dela, feito en si sospeitoso de indicar unha orixe conversa. Os seus irm\u00e1ns foron Andr\u00e9s (1543), Andrea (1544); Lu\u00edsa (1546), que chegou a ser prioritaria dun convento carmelita; Rodrigo (1550), tam\u00e9n soldado que o acompa\u00f1ou no cativerio alxerino; Magdalena (1554) e Juan, s\u00f3 co\u00f1ecido porque o seu pai o menciona no testamento.\nHai que notar que o apelido \"Saavedra\" non aparece en ning\u00fan documento nos comezos literarios de Cervantes, nin o usa ning\u00fan dos seus irm\u00e1ns. De nacemento, ser\u00eda \"Miguel de Cervantes Cortinas\". S\u00f3 comezou a usar o apelido \"Saavedra\" despois de volver do cativerio alxerino, posibelmente para se diferenciar daquel Miguel de Cervantes Cortinas desterrado da corte.\nEn 1551, Rodrigo de Cervantes trasladouse coa s\u00faa familia a Valladolid. Por d\u00e9bedas, estivo preso varios meses, e os seus bens foron embargados. En 1556, dirixiuse a C\u00f3rdoba para recoller a herdanza de Juan de Cervantes, o av\u00f3 do escritor, e fuxir dos acredores.\nNon hai datos precisos sobre os primeiros estudos de Miguel de Cervantes que, sen d\u00fabida, non chegaron a ser universitarios. Parece ser que puido estudar en Valladolid, C\u00f3rdoba ou Sevilla. Tam\u00e9n \u00e9 pos\u00edbel que estudase na Compa\u00f1\u00eda de Xes\u00fas, xa que na novela \"El coloquio de los perros\" elabora unha descrici\u00f3n dun colexio de xesu\u00edtas que parece unha alusi\u00f3n da s\u00faa vida estudantil.\nEn 1566, establ\u00e9cese en Madrid. Asiste \u00f3 Estudo da Vela, rexentado polo catedr\u00e1tico de gram\u00e1tica Juan L\u00f3pez de Hoyos, quen en 1569 publicou un libro sobre a enfermidade e morte da ra\u00ed\u00f1a Isabel de Valois, a terceira esposa de Filipe II. L\u00f3pez de Hoyos incl\u00fae nese libro tres poes\u00edas de Cervantes, \"o noso caro e amado disc\u00edpulo\". Esas son as s\u00faas primeiras manifestaci\u00f3ns literarias.\nNestes anos Cervantes afeccionouse \u00f3 teatro vendo as representaci\u00f3ns de Lope de Rueda e, segundo declara na segunda parte de \"Don Quixote\", \u00f3 parecer por boca da personaxe principal, \"\u00edanselle os ollos tras a far\u00e1ndula\".\nFuxida a Italia e a batalla de Lepanto.\nConservouse unha providencia de Filipe II que data de 1569, onde manda prender a Miguel de Cervantes, acusado de ferir nun duelo un tal Antonio Sigura, mestre de obras. Se se tratase realmente de Cervantes, ese ser\u00eda o motivo que lle fixo ir a Italia. Chegou a Roma en decembro do mesmo ano. Al\u00ed leu os poemas cabaleirescos de Ludovico Ariosto e os \"Di\u00e1logos de amor\" do xudeu sefardita Le\u00f3n Hebreo (Yehuda Abrabanel), de inspiraci\u00f3n neoplat\u00f3nica, que influir\u00e1n na s\u00faa idea do amor. Cervantes imb\u00faese do estilo e arte italianos.\nEntra ao servizo de Giulio Acquaviva, que ser\u00e1 cardeal en 1570; a quen, probabelmente, co\u00f1eceu en Madrid. Seguiuno por Palermo, Mil\u00e1n, Florencia, Venecia, Parma e Ferrara. Axi\u00f1a o deixar\u00e1 para ocupar praza de soldado na compa\u00f1\u00eda do capit\u00e1n Diego de Urbina, do terzo de Miguel de Montcada. Embarcou na galera \"Marquesa\". O 7 de outubro de 1571 participou na batalla de Lepanto, formando parte da armada cristi\u00e1 dirixida por Xo\u00e1n de Austria, fillo do \"raio da guerra\" Carlos V e medio irm\u00e1n do rei. Nunha informaci\u00f3n legal elaborada oito anos m\u00e1is tarde dic\u00eda:\nDe a\u00ed procede o alcu\u00f1o de \"o manco de Lepanto\". A man esquerda non lle foi cortada, sen\u00f3n anquilosada. Aquelas feridas non deberon ser demasiado graves; pois, tras seis meses de permanencia nun hospital de Messina, Cervantes renovou a s\u00faa vida militar en 1572. Tomou parte nas expedici\u00f3ns navais de Navarino (1572), Corf\u00fa, Bizerta e Tunisia (1573). Todas elas baixo o mando do capit\u00e1n Manuel Ponce de Le\u00f3n e no rexemento de Lope de Figueroa.\nDespois, percorrer\u00eda as principais cidades de Sicilia e Sarde\u00f1a, X\u00e9nova e Lombard\u00eda. Permaneceu, finalmente, dous anos en N\u00e1poles, ata 1575.\nCervantes sempre se mostrou moi orgulloso de loitar na batalla de Lepanto, como dic\u00eda no pr\u00f3logo da segunda parte do Quixote: \"a m\u00e1is alta ocasi\u00f3n que viron os s\u00e9culos pasados, os presentes, nin agardan ver os vindeiros\".\nCativerio en Alxer.\nDurante o seu regreso desde N\u00e1poles a Espa\u00f1a a bordo da galera \"Sol\", unha flotilla turca comandada por Arnaut Mam\u00ed fixo presos a Miguel e ao seu irm\u00e1n Rodrigo o 26 de setembro de 1575. Foron capturados \u00e1 altura de Cadaqu\u00e9s de Rosas ou Palam\u00f3s, actualmente chamada Costa Brava, e levados a Alxer. Cervantes \u00e9 adxudicado como escravo ao renegado grego Dali Mam\u00ed. O feito de que lle encontraron no seu poder as cartas de recomendaci\u00f3n que levaba de Juan de Austria e do Duque de Sessa, fixo pensar aos seus captadores que Cervantes era unha persoa moi importante e por quen poder\u00edan conseguir un bo rescate. Pediron qui\u00f1entos escudos de ouro pola s\u00faa liberdade.\nNos cinco anos de aprisionamento, Cervantes, un home cun forte esp\u00edrito e motivaci\u00f3n, tratou de escapar en catro ocasi\u00f3ns. Para evitar represalias nos seus compa\u00f1eiros de cativerio, f\u00edxose respons\u00e1bel de todo ante os seus inimigos. Preferiu a tortura \u00e1 delaci\u00f3n. Grazas \u00e1 informaci\u00f3n oficial e \u00f3 libro de frei Diego de Haedo \"Topographia e historia general de Argel\" (1612), temos posesi\u00f3n de novas importantes sobre o cativerio. Tales notas complem\u00e9ntanse coas s\u00faas comedias \"El Trato de Argel\", \"Los Ba\u00f1os de Argel\", e o relato da \"Historia do cativo\", que se incl\u00fae na Primeira parte do Quixote, entre os cap\u00edtulos 39 e 41. Non obstante, desde xa hai tempo s\u00e1bese que a obra publicada por Haedo non era s\u00faa, algo que el mesmo xa reco\u00f1ece. Segundo Emilio Sola, o seu autor foi Antonio de Sosa, beneditino compa\u00f1eiro de cativerio de Cervantes e dialoguista da mesma obra. Daniel Eisenberg propuxo que a obra non \u00e9 de Sosa, quen non era escritor, sen\u00f3n do grande escritor cativo en Alxer, escritos cos cales a obra de Haedo mostra moi extensas semellanzas. De ser certo, a obra de Haedo deixa de ser confirmaci\u00f3n independente da conduta cervantina en Alxer, sen\u00f3n un m\u00e1is dos escritos do mesmo Cervantes que loan o seu hero\u00edsmo.\nO primeiro intento de fuga fracasou, porque o mouro que ti\u00f1a que conducir a Cervantes e aos seus compa\u00f1eiros a Or\u00e1n, abandonounos na primeira xornada. Os presos tiveron que regresar a Alxer, onde foron encadeados e vixiados m\u00e1is que antes. Mentres tanto, a nai de Cervantes conseguira reunir certa cantidade de ducados, coa esperanza de poder rescatar os seus dous fillos. En 1577 concert\u00e1ronse os tratos, mais a cantidade non era abonda para rescatar aos dous. Miguel preferiu que fose posto en liberdade o seu irm\u00e1n Rodrigo, quen regresou a Espa\u00f1a. Rodrigo levaba un plan elaborado polo seu irm\u00e1n para liberalo a el e aos seus catorce ou quince compa\u00f1eiros m\u00e1is. Cervantes reuniuse cos outros presos nunha cova oculta, \u00e1 espera dunha galera espa\u00f1ola que vir\u00eda a recollelos. A galera, efectivamente, chegou e tentou achergarse por d\u00faas veces \u00e1 praia; mais, finalmente, foi apresada. Os cristi\u00e1ns escondidos na cova tam\u00e9n foron descubertos, debido \u00e1 delaci\u00f3n dun c\u00f3mplice traidor, de alcume \"o Dorador\". Cervantes declarouse como \u00fanico respons\u00e1bel de organizar a evasi\u00f3n e inducir aos seus compa\u00f1eiros. O rei de Alxer, Az\u00e1n Bax\u00e1, encerrouno no seu \"ba\u00f1o\" ou presidio, cargado de cadeas, onde permaneceu durante cinco meses.\nO terceiro intento trazouno Cervantes coa finalidade de chegar por terra ata Or\u00e1n. Enviou al\u00ed un mouro fiel con cartas para Mart\u00edn de C\u00f3rdoba, xeneral daquela praza, explic\u00e1ndolle o plan e ped\u00edndolle gu\u00edas. Por\u00e9n, o mensaxeiro foi preso e as cartas descubertas. Nelas demostr\u00e1base que era o propio Miguel de Cervantes quen o tramara todo. Foi condenado a recibir dous mil paus, sentenza que non se realizou porque moitos foron os que intercederon por el.\nO \u00faltimo intento de escapar produciuse grazas a unha importante suma de di\u00f1eiro que lle entregou un mercador valenciano que estaba en Alxer. Cervantes adquiriu unha fragata capaz de transportar sesenta cativos cristi\u00e1ns. Cando todo estaba a piques de solucionarse, un dos que deb\u00edan ser liberados, o ex dominico doutor Juan Branco de Paz, revelou todo o plan a Az\u00e1n Bax\u00e1. Como recompensa o traidor recibiu un escudo e unha xerra de manteiga. Az\u00e1n Bax\u00e1 trasladou a Cervantes a unha prisi\u00f3n m\u00e1is segura, no seu mesmo palacio. Despois, decidiu levalo a Constantinopla, onde a fuga resultar\u00eda unha empresa case impos\u00edbel de realizar. De novo, Cervantes asumiu toda a responsabilidade.\nEn maio de 1580, chegaron a Alxer os padres Trinitarios frei Antonio da Bela e frei Juan Gil. Frei Antonio partiu cunha expedici\u00f3n de rescatados. Frei Juan Gil, que unicamente dispu\u00f1a de trescentos escudos, tratou de rescatar a Cervantes, polo cal se esix\u00edan qui\u00f1entos. O frade ocupouse de colleitar entre os mercadores cristi\u00e1ns a cantidade que faltaba. Reuniuna cando Cervantes estaba xa nunha das galeras en que Az\u00e1n Bax\u00e1 hab\u00eda partir rumbo a Constantinopla, atado con \"d\u00faas cadeas e un grill\u00f3n\". Grazas aos 500 escudos tan arduamente reunidos, Cervantes \u00e9 liberado o 19 de setembro de 1580. O 24 de outubro regresou, por fin, a Espa\u00f1a con outros cativos tam\u00e9n rescatados. Chegou a D\u00e9nia, desde onde se trasladou a Valencia. En novembro ou decembro regresa coa s\u00faa familia en Madrid.\nRegreso a Castela.\nEn maio de 1580 Cervantes trasladouse a Portugal, onde estaba a corte de Filipe II, co obxecto de atopar algo co que refacer a s\u00faa vida e pagar as d\u00e9bedas que contraera a s\u00faa familia para rescatalo de Alxer. Encomend\u00e1ronlle unha misi\u00f3n secreta en Or\u00e1n, xa que ti\u00f1a moitos co\u00f1ecementos da cultura e costumes do norte de \u00c1frica. Por ese traballo recibiu 50 escudos. Regresou a Lisboa e a finais de ano volveu a Madrid. En febreiro de 1582, solicita un posto de traballo vacante nas Indias; sen conseguilo. Nestes anos, o escritor ten relaci\u00f3ns amorosas con Ana Villafranca (ou Franca) de Rojas, a muller de Alonso Rodr\u00edguez, un taberneiro. Da relaci\u00f3n naceu unha filla que se chamou Isabel de Saavedra, que el reco\u00f1eceu.\nO 12 de decembro de 1584, contrae matrimonio con Catalina de Salazar y Palacios na vila toledana de Esquivias. Catalina era unha moza que non chegaba aos vinte anos e que achegou un pequeno dote. Suponse que o matrimonio non s\u00f3 foi est\u00e9ril, sen\u00f3n un fracaso. Aos dous anos de casados, Cervantes comeza as s\u00faas extensas viaxes por Andaluc\u00eda. Cervantes \u00e9 quen estreou na literatura espa\u00f1ola o tema do divorcio, ent\u00f3n impos\u00edbel nun pa\u00eds cat\u00f3lico.\n\u00c9 moi prob\u00e1bel que entre os anos 1581 e 1583 Cervantes escribise \"La Galatea\", a s\u00faa primeira obra literaria en volume e transcendencia. Publicouse en Alcal\u00e1 de Henares en 1585. Ata ent\u00f3n s\u00f3 publicara algunhas composici\u00f3ns en libros alleos, en romanceiros e cancioneiros, que reun\u00edan produci\u00f3ns de diversos poetas.\n\"La Galatea\" apareceu dividida en seis libros, a\u00ednda que s\u00f3 escribiu a \"primeira parte\". Cervantes prometeu continuar a obra; por\u00e9n, nunca chegou a imprimirse. No pr\u00f3logo a obra \u00e9 cualificada como \"\u00e9gloga\" e ins\u00edstese na afecci\u00f3n que Cervantes tivo sempre \u00e1 poes\u00eda. Tr\u00e1tase dunha novela pastoril, x\u00e9nero que establecera en Espa\u00f1a a \"Diana\" de Jorge de Montemaior. A\u00ednda se poden observar as lecturas que realizou cando foi soldado en Italia.\nO matrimonio coa s\u00faa esposa non resultou. Separouse da mesma aos dous anos, sen chegar a ter fillos. Cervantes nunca fala da s\u00faa esposa nos seus moitos textos autobiogr\u00e1ficos, a pesar de ser el quen estreou na literatura espa\u00f1ola o tema do divorcio co entrem\u00e9s \"El juez de los divorcios\". Suponse que o matrimonio foi infeliz, a\u00ednda que nese entrem\u00e9s sost\u00e9n que \"m\u00e1is vale o peor concerto / que non o divorcio mellor\".\n\u00daltimos anos.\nEn 1587, viaxa a Andaluc\u00eda como comisario de provisi\u00f3ns da Armada Invencible. Durante os anos como comisario, percorre unha e outra vez o cami\u00f1o que vai de Madrid a Andaluc\u00eda, pasando por Castela-A Mancha. Ese \u00e9 o itinerario de \"Rinconete y Cortadillo\".\nEstabl\u00e9cese en Sevilla. Posteriormente, traballa como cobrador de impostos. \u00c9 encarcerado en 1597, tras a quebra do banco onde depositaba a recadaci\u00f3n. No c\u00e1rcere \"crea\" \"Don Quixote da Mancha\", segundo o pr\u00f3logo a esta obra. Non se sabe se con ese termo quixo dicir que comezou a escribilo mentres estaba preso ou, simplemente, que se lle ocorreu a idea al\u00ed.\nO outro encarceramento documentado de Cervantes foi moi breve, en Castro del R\u00edo (C\u00f3rdoba). Non consta que estivese nunca en Cueva de Medr\u00e1n, Argamasilla de Alba.\nEn 1605, publica a primeira parte da que ser\u00e1 a s\u00faa principal obra: \"El ingeniosos hidalgo don Quijote de la Mancha\"'. Iso marcou o fin do realismo como est\u00e9tica literaria e creou o x\u00e9nero da novela moderna, a novela polif\u00f3nica, de ampl\u00edsimo influxo posterior. A segunda parte non aparece ata 1615: \"O enxe\u00f1oso cabaleiro don Quixote da Mancha\". \nAmbas as obras g\u00e1\u00f1anlle un posto na historia da literatura universal e converten ao seu autor, xunto con Dante Alighieri, William Shakespeare, Michel de Montaigne e Goethe nun autor can\u00f3nico da literatura occidental. Un ano antes, aparece publicada unha ap\u00f3crifa continuaci\u00f3n de Alonso Fern\u00e1ndez de Avellaneda. Unha novela escrita, ao parecer, por un disc\u00edpulo e amigo de Lope de Vega de orixe aragonesa ou por un grupo de amigos de Lope.\nEntre as d\u00faas partes de \"Don Quixote\", aparecen en 1613, as \"Novelas exemplares\". Son un conxunto de doce narraci\u00f3ns breves, compostas algunhas delas moitos anos antes. A s\u00faa fonte \u00e9 propia e orixinal. Nelas ensaia distintas f\u00f3rmulas narrativas como a s\u00e1tira lucianesca (\"El coloquio de los perros\"), a novela picaresca (\"Rinconete y Cortadillo\"), a miscel\u00e1nea (\"El licenciado vidriera\"), a novela bizantina (La \"espa\u00f1ola inglesa\", El \"amante liberal\") ou, mesmo, a novela policial (La \"fuerza de la sangre\"). Dalgunhas delas, como por exemplo El \"celoso extreme\u00f1o\", cons\u00e9rvase unha segunda redacci\u00f3n testemu\u00f1ada polo manuscrito chamado de Porras de la C\u00e1mara, descuberto no s\u00e9culo XIX. S\u00f3 esta colecci\u00f3n de novelas poder\u00eda en si mesma terlle creado un posto moi salientado na historia da literatura castel\u00e1.\nA cr\u00edtica literaria foi unha constante na s\u00faa obra. Aparece en La \"Galatea\", en \"Don Quixote\" e a ela consagroulle o \"Viaje del Parnaso\" (1614). Extenso poema en tercetos encadeados. En 1615, publica \"Ocho comedias y ocho entremeses nuevos nunca representados\", mais o seu drama m\u00e1is popular hoxe, \"La Numancia\", ademais de \"El trato de Argel\", quedou in\u00e9dito ata o s\u00e9culo XVIII.\nUn ano despois da s\u00faa morte, aparece a novela \"Los trabajos de Persiles y Sexismunda\", cuxa dedicatoria ao Conde de Lemos firmou tan s\u00f3 dous d\u00edas antes de morrer. Esta novela bizantina, que pretende competir co modelo cl\u00e1sico grego de Heliodoro, co\u00f1eceu algunhas edici\u00f3ns m\u00e1is na s\u00faa \u00e9poca; mais foi esquecida e escurecida polo triunfo indiscut\u00edbel de \"Don Quixote\". Cervantes utiliza un grupo de personaxes como f\u00edo condutor da obra, en vez de dous. Anticipa, as\u00ed, o chamado realismo m\u00e1xico. En certo xeito, cristianiza o modelo orixinal utilizando o t\u00f3pico do \"homo viator\", alcanz\u00e1ndose o cl\u00edmax ao final da obra coa anagn\u00f3rise dos dous namorados principais, chamados ata ent\u00f3n Periandro e Auristela, na cidade santa de Roma:\nA s\u00faa influencia foi tal, que a mesma lingua espa\u00f1ola acostuma ser chamada \"a lingua de Cervantes\".\nAlcances art\u00edsticos.\nCervantes \u00e9 sumamente orixinal. Parodiando un x\u00e9nero que empezaba a periclitar, como \u00e9 os libros de cabaler\u00edas, creou outro x\u00e9nero sumamente vivaz, a novela polif\u00f3nica, onde se superpo\u00f1en as cosmovisi\u00f3ns e os puntos de vista ata confundirse en complexidade coa mesma realidade, recorrendo incluso a xogos metaficcionais. Na \u00e9poca a \u00e9pica pod\u00eda escribirse tam\u00e9n en prosa, e co precedente no teatro do pouco respecto aos modelos cl\u00e1sicos de Lope de Vega, creou en suma a f\u00f3rmula do realismo tal como fora preparada en Espa\u00f1a por toda unha tradici\u00f3n literaria desde o \"Cantar de M\u00edo Cid\", ofrec\u00e9ndolla a Europa, onde Cervantes tivo m\u00e1is disc\u00edpulos que en Espa\u00f1a. A novela realista enteira do s\u00e9culo XIX est\u00e1 marcada por este maxisterio. Por outra parte, outra grande obra mestra de Cervantes, as \"Novelas exemplares\", demostra a amplitude de miras do seu esp\u00edrito e o seu desexo de experimentar coas estruturas narrativas. Nesta colecci\u00f3n de novelas o autor experimenta coa novela bizantina (\"La espa\u00f1ola inglesa\"), a novela policial ou criminal (La \"fuerza de la sangre\", El \"celoso extreme\u00f1o\"), o di\u00e1logo lucianesco (\"El coloquio de los perros\"), a miscel\u00e1nea de sentenzas e donaires (El \"licenciado vidriera\"), a novela picaresca (\"Rinconete y Cortadillo\"), a narraci\u00f3n constitu\u00edda sobre unha anagn\u00f3rise (\"La gitanilla\") etc...\nObra de Cervantes.\nNovela.\nMiguel de Cervantes est\u00e1 considerado como o precursor da novela moderna. Cultivou os x\u00e9neros narrativos vixentes na segunda metade do s\u00e9culo XVI, como a novela bizantina, pastoril, sentimental, picaresca e mourisca. Renovou un x\u00e9nero que se entend\u00eda ent\u00f3n \u00e1 italiana, como relato breve e exento de ret\u00f3rica.\nOrde cronol\u00f3xica:\nLa Galatea.\n\"La Galatea\" foi a primeira novela de Cervantes, en 1585. Fai parte do subx\u00e9nero pastoril (unha \"\u00e9gloga en prosa\" como define o autor), triunfante no Renacemento. A s\u00faa primeira publicaci\u00f3n apareceu cando ti\u00f1a 38 anos co t\u00edtulo de \"Primera parte de La Galatea\".\nComo noutras novelas do x\u00e9nero (similar ao de \"La Diana\" de Jorge de Montemaior), os personaxes son pastores idealizados que relatan as s\u00faas coitas e expresan os seus sentimentos nunha natureza id\u00edlica (\"locus amoenus\").\n\"La Galatea\" div\u00eddese en seis libros nos cales se desenvolve unha historia principal e catro secundarias que comezan no amencer e finalizan ao anoitecer, como nas \u00e9glogas tradicionais.\n\"Don Quixote da Mancha\".\n\u00c9 a novela cume da literatura en lingua espa\u00f1ola. A s\u00faa primeira parte apareceu en 1605 e obtivo unha grande acollida p\u00fablica. Pronto se traduciu \u00e1s principais linguas europeas e \u00e9 unha das obras con m\u00e1is traduci\u00f3ns do mundo.\nInicialmente, a pretensi\u00f3n de Cervantes foi combater o auxe que alcanzaran os libros de cabaler\u00edas, satiriz\u00e1ndoos coa historia dun fidalgo manchego que perdeu a cordura por lelos, cr\u00e9ndose cabaleiro andante. Para Cervantes, o estilo das novelas de cabaler\u00edas era p\u00e9simo, e as historias que contaban eran disparatadas. Malia iso, \u00e1 medida que \u00eda avanzando o prop\u00f3sito inicial foi superado, e chegou a constru\u00edr unha obra que reflect\u00eda a sociedade do seu tempo e o comportamento humano.\n\u00c9 prob\u00e1bel que Cervantes se inspirase no \"Entrem\u00e9s de los romances\", no que un labrador perde o xu\u00edzo pola s\u00faa afecci\u00f3n aos heroes do romanceiro vello.\nNovelas exemplares.\nEntre 1590 e 1612 Cervantes escribiu unha serie de novelas curtas que despois acabar\u00eda reunindo en 1613 na colecci\u00f3n das \"Novelas exemplares\", dada a grande acollida que obtivo coa primeira parte do Quixote. Inicialmente recibiron o nome de \"Novelas ejemplares de honest\u00edsimo entretenimiento\".\nDado que existen d\u00faas versi\u00f3ns de \"Rinconete y Cortadillo\" e de \"El celoso extreme\u00f1o\", p\u00e9nsase que Cervantes introduciu nestas novelas algunhas variaci\u00f3ns con prop\u00f3sitos morais, sociais e est\u00e9ticos (de a\u00ed o nome de \"exemplares\"). A versi\u00f3n m\u00e1is primitiva at\u00f3pase no chamado manuscrito de Porras de la C\u00e1mara, unha colecci\u00f3n miscel\u00e1nea de diversas obras literarias entre as cales at\u00f3pase unha novela habitualmente atribu\u00edda tam\u00e9n a Cervantes, \"La t\u00eda fingida\". Por outra parte, algunhas novelas curtas \u00e1chanse tam\u00e9n inseridas no \"Don Quixote\", como \"O curioso impertinente\" ou a \"Historia do cativo\", que conta con elementos autobiogr\u00e1ficos. Ademais, al\u00fadese a outra novela xa composta, \"Rinconete y Cortadillo\".\n\"La Gitanilla\" \u00e9 a m\u00e1is longa das novelas exemplares, e pode ter elementos autobiogr\u00e1ficos nunha historia amorosa que tivo un parente afastado de Cervantes. Como moitas outras destas tramas, c\u00e9ntrase no artificio da agnici\u00f3n ou reco\u00f1ecemento dunha persoa ao final da obra. Tr\u00e1tase dunha moza de orixe nobre raptada por uns xitanos e educada por eles, e un nobre que se namora e decide levar vida de xitanos tras ela, ata que ao fin se descobre todo e a historia termina felizmente, posibilit\u00e1ndose o matrimonio da parella.\n\"El amante liberal\" \u00e9 unha novela mourisca onde tam\u00e9n aparece o tema do rapto e onde se satirizan os amores homosexuais dos \u00e1rabes.\nEn \"Rinconete y Cortadillo\" dous rapaces foxen da casa familiar e emprenden unha vida picaresca con axuda da baralla e do furto, ata que van parar a Sevilla e son captados por unha asociaci\u00f3n mafiosa de malfeitores, unha especie de sindicato do crime sevillano gobernado como unha confrar\u00eda polo irm\u00e1n m\u00e1is vello, Monipodio. Diversas escenas de entrem\u00e9s onde se presentan alguac\u00eds corruptos, ladr\u00f3ns, mat\u00f3ns, chulos e putas constit\u00faen o final da novela, tras o cal os rapaces deciden rexenerarse.\nEn La \"espa\u00f1ola inglesa\" o rapto volve a aparecer na persoa dunha moza raptada na invasi\u00f3n inglesa de C\u00e1diz e que se educa en Londres como dama de compa\u00f1\u00eda da ra\u00ed\u00f1a Isabel I de Inglaterra. Perde o cabelo por un bebedizo pero todo se arranxa ao final.\nEn \"El licenciado Vidriera\" o estudante pobre Tom\u00e1s Rodalla marcha a Salamanca a estudar acompa\u00f1ando un nobre e al\u00ed licenciase con honra, pero enlouquece a causa dun filtro de amor que lle subministraron en segredo e cre ter o corpo de vidro. Por\u00e9n, a s\u00faa agudeza \u00e9 sorprendente e todos o consultan. A novela \u00e9 en realidade unha colecci\u00f3n de agudezas en prosa, ao estilo dunha miscel\u00e1nea. Finalmente recobra o xu\u00edzo, pero xa ningu\u00e9n o contrata nin vai velo.\nEn \"La fuerza de la sangre\" constr\u00faese un relato case policial, no que unha doncela violada cos ollos tapados logra reconstru\u00edr intelectualmente o crime ata dar co culp\u00e1bel e forzar del que se re\u00fana con ela restitu\u00edndo a s\u00faa honra.\n\"El celoso extreme\u00f1o\" narra os celos patol\u00f3xicos dun vello indiano que volve para Espa\u00f1a enriquecido e encerra a s\u00faa nov\u00edsima esposa nunha casa hermeticamente, sen permitir que nada masculino pase a porta, na que instalou un escravo negro con orde de non deixar pasar a ningu\u00e9n. O sedutor Loaysa l\u00f3grao engaiolando o negro, ao que lle encanta a m\u00fasica, cunha viola, e d\u00e9itase coa moza. Mais non fan nada, a\u00ednda que no manuscrito de Porras de la C\u00e1mara si \u00e9 as\u00ed. O vello, humillado, morre de pena.\nEn \"La ilustre fregona\" foxen da s\u00faa casa dous mozos que pretenden facerlle as beiras \u00e1 moi bela moza dunha pousada. Un logra o seu prop\u00f3sito, outro non.\n\"El casamiento enga\u00f1oso\" narra a estafa que fai unha se\u00f1orita a un militar casando con el; el ignora que \u00e9 unha prostituta, e esta aband\u00f3nao deix\u00e1ndolle unha enfermidade ven\u00e9rea que debe purgar con suores no hospital de Atocha, onde transcorre a pr\u00f3xima novela.\nEn \"El coloquio de los perros\" o militar, que est\u00e1 purgando a s\u00faa enfermidade no medio de fortes febres, asiste de noite \u00e1 conversaci\u00f3n entre dous cans, Cipi\u00f3n e Berganza; un conta ao outro a historia da s\u00faa vida e os seus moitos (e moi desvergonzados) amos e deixan para o d\u00eda seguinte a relaci\u00f3n do outro.\nLos trabajos de Persiles y Sexismunda, historia setentrional.\n\u00c9 a \u00faltima obra de Cervantes. Pertence ao subx\u00e9nero da novela bizantina. Nela escribiu a dedicatoria ao Conde de Lemos o 19 de abril de 1616, catro d\u00edas antes de falecer, onde se despide da vida citando estes versos:\nO autor ve claramente que lle queda pouca vida e desp\u00eddese dos seus amigos; non se fai ilusi\u00f3ns, mais por\u00e9n desexa vivir e terminar obras que ten no max\u00edn, cuxo t\u00edtulo escribe: \"Las semanas del jard\u00edn\", \"El Bernardo\" e unha segunda parte de \"La Galatea\". No x\u00e9nero da novela bizantina, conta Cervantes, atr\u00e9vese a competir co modelo do x\u00e9nero, Heliodoro.\nA novela, inspirada na cr\u00f3nica de Saxo Gramm\u00e1tico e Olao Magno, conta a peregrinaci\u00f3n levada a cabo por Persiles e Sexismunda, dous pr\u00edncipes n\u00f3rdicos namorados que se fan pasar por irm\u00e1ns cambi\u00e1ndose os nomes por Periandro e Auristela. Separados por todo tipo de peripecias, emprenden unha viaxe desde o norte de Europa ata Roma, pasando por Espa\u00f1a, con finalidade expiatoria antes de contraer matrimonio. A obra \u00e9 importante porque sup\u00f3n no autor certo distanciamento das f\u00f3rmulas realistas que ata o momento cultivou, pois aparecen feitos tan peregrinos como que unha muller salte dun campanario libr\u00e1ndose de esnafrarse grazas ao paraca\u00eddas que forman as s\u00faas saias ou que haxa personaxes que adivi\u00f1en o futuro. Os personaxes principais aparecen algo esvaecidos e na realidade a obra est\u00e1 protagonizada por un grupo, no que se integran dous espa\u00f1ois abandonados nunha illa deserta, Antonio e o seu fillo, criado na illa como unha especie de b\u00e1rbaro arqueiro en contacto coa natureza. As \u00faltimas pasaxes do libro est\u00e1n pouco limadas, xa que o autor faleceu antes de corrixilas. A obra tivo certo \u00e9xito e reimprimiuse varias veces, mais foi esquecida no s\u00e9culo seguinte.\nPoes\u00eda.\nCervantes afanouse en ser poeta, a\u00ednda que chegou a dubidar da s\u00faa capacidade, como el mesmo dixo antes da s\u00faa morte en \"El viaxe del Parnaso\":\nPerd\u00e9ronse ou non se identificaron case todos os versos que non estaban inclu\u00eddos nas s\u00faas novelas ou nas s\u00faas obras teatrais. Cervantes declara ter composto gran n\u00famero de romances, entre os cales estimaba especialmente un sobre os celos. En efecto, participou xunto a outros grandes poetas contempor\u00e1neos como Lope de Vega, G\u00f3ngora ou Quevedo na recompilaci\u00f3n dos romances que se produce para 1580 e que deu orixe ao Romanceiro novo, chamado as\u00ed fronte ao tradicional Romanceiro vello do s\u00e9culo XV, o cal era an\u00f3nimo.\nInicia a s\u00faa obra po\u00e9tica coas catro composici\u00f3ns dedicadas a \"Exequias de la reina Isabel de Valois\". Outros poemas foron: \"A Pedro Padilla\", \"A la muerte de Fernando de Herrera\", \"A la Austriada de Juan Rufo\". Como poeta por\u00e9n salienta no ton c\u00f3mico e sat\u00edrico, e as s\u00faas obras mestras son os sonetos \"Un valent\u00f3n de esp\u00e1tula y greguesco\" e \"Al t\u00famulo del rey Felipe II\", do cal se volveron famosos os \u00faltimos versos:\nA \"Ep\u00edstola a Mateo V\u00e1zquez\" \u00e9 unha falsificaci\u00f3n escrita polo erudito do s\u00e9culo XIX Adolfo de Castro, como as\u00ed mesmo o \u00e9 \"El buscapi\u00e9\", unha vindicaci\u00f3n do \"Don Quixote\" escrita en prosa tam\u00e9n por este erudito. Asentou algunhas innovaci\u00f3ns na m\u00e9trica, como a invenci\u00f3n da estrofa denominada ovillello e o uso do soneto con estrambote.\nViaje del Parnaso.\nO \u00fanico poema narrativo extenso de Cervantes \u00e9 Viaje del Parnaso (1614). Est\u00e1 formado por tercetos encadeados, onde o autor critica a alg\u00fans poetas espa\u00f1ois, satirizando a alg\u00fans e eloxiando a outros.\nEscrito, como di o propio Miguel, \u00e1 imaxe e semellanza do 'Viaggio di Parnaso' (1578) de Cesare Caporali di Perugia. Narra de xeito autobiogr\u00e1fico en oito cap\u00edtulos unha viaxe ao monte Parnaso, a bordo dunha galera dirixida por Mercurio, na que alg\u00fans poetas eloxiados tratan de defendelo fronte aos poetastros ou malos poetas. Reunidos no monte con Apolo, saen airosos da batalla e o protagonista regresa de novo ao seu fogar. A obra compl\u00e9tase coa 'Adjunta al Parnaso', onde Pancracio de Roncesvalles entrega a Cervantes d\u00faas ep\u00edstolas de Apolo.\nTeatro.\nDadas as s\u00faas penurias econ\u00f3micas, o teatro foi a gran vocaci\u00f3n de Cervantes. Escribe que cando era mozo \"\u00edanselle os ollos\" tras o carro dos comediantes e que asistiu \u00e1s austeras representaci\u00f3ns de Lope de Rueda. Por\u00e9n, o seu \u00e9xito, que o tivo, pois as s\u00faas obras represent\u00e1ronse \"sen ofrenda de cogombros\", como di no pr\u00f3logo aos seus \"Ocho comedias y ocho entremeses nunca representados\", foi ef\u00e9mero ante o \u00e9xito da nova f\u00f3rmula dram\u00e1tica de Lope de Vega, m\u00e1is audaz e moderna que a s\u00faa, que fixo aos empresarios desestimar as comedias cervantinas e preferir as do seu rival. O teatro de Cervantes posu\u00eda un fin moral, inclu\u00eda personaxes aleg\u00f3ricos e procuraba someterse \u00e1s tres unidades aristot\u00e9licas de acci\u00f3n, tempo e lugar, mentres que o de Lope romp\u00eda con esas unidades e era moralmente m\u00e1is desvergonzado e desenvolto, as\u00ed como mellor e m\u00e1is variadamente versificado. Cervantes nunca puido aturar este fracaso e mostrouse desgustado co novo teatro lopesco na primeira parte do Don Quixote, cuxo car\u00e1cter teatral aparece ben asentado a causa da abundancia de di\u00e1logos e de situaci\u00f3ns de tipo entremesil que entremedian a trama. E \u00e9, en efecto, o entrem\u00e9s o x\u00e9nero dram\u00e1tico onde loce en todo o seu esplendor o xenio dram\u00e1tico de Cervantes, de xeito que pode dicirse que xunto a Luis Qui\u00f1\u00f3ns de Benavente e Francisco de Quevedo \u00e9 Cervantes un dos mellores autores do x\u00e9nero, ao que proporcionou unha maior profundidade nas personaxes, un humor inimit\u00e1bel e un maior calado e transcendencia na tem\u00e1tica. Que exist\u00eda interconexi\u00f3n entre o mundo teatral e o narrativo de Cervantes o demostra que, por exemplo, o tema do entrem\u00e9s de \"El viejo celoso\" apareza na novela exemplar de \"El celoso extreme\u00f1o\". Outras veces aparecen personaxes sanchopancescos, como no entrem\u00e9s da \"Elecci\u00f3n de los alcaldes de Daganzo\", onde o protagonista \u00e9 tan bo catador ou \"chiquiteiro\" de vi\u00f1os como Sancho. O barroco tema da aparencia e a realidade m\u00f3strase en \"El retablo de las maravillas\", onde se adapta o conto medieval de don Juan Manuel (que Cervantes co\u00f1ec\u00eda e lera nunha edici\u00f3n contempor\u00e1nea) do rei espido e d\u00e1selle un contido social. \"El juez de los divorcios\" tocaba tam\u00e9n biograficamente a Cervantes, e nel ch\u00e9gase \u00e1 conclusi\u00f3n de que \"m\u00e1is vale o peor concerto / que non o divorcio mellor\". Tam\u00e9n pos\u00faen interese os entremeses de \"El rufi\u00e1n viudo\", \"La cueva de Salamanca\", \"El vizca\u00edno fingido\" e \"La guarda cuidadosa\". Para os seus entremeses adopta Cervantes tanto a prosa como o verso e atrib\u00faenselle alg\u00fans outros, como o de \"Los habladores\".\nNas s\u00faas pezas maiores o teatro de Cervantes foi inxustamente pouco apreciado e representado, a excepci\u00f3n da que representa o exemplo m\u00e1is acabado de imitaci\u00f3n das traxedias cl\u00e1sicas: \"El cerco de Numancia\", tam\u00e9n titulada \"La destrucci\u00f3n de Numancia\", onde se escenifica o tema patri\u00f3tico do sacrificio colectivo ante o asedio do xeneral Escipi\u00f3n e onde a fame toma a forma de sufrimento existencial, engad\u00edndose figuras aleg\u00f3ricas que profetizan un futuro glorioso para Castela. Tr\u00e1tase dunha obra onde a Providencia parece ter a mesma funci\u00f3n que ti\u00f1a para o Eneas escapado da Troia incendiada en Virxilio. Parecida inspiraci\u00f3n patri\u00f3tica pos\u00faen outras comedias, como \"La conquista de Jerusal\u00e9n\", descuberta recentemente. Outras comedias s\u00faas tratan o tema, que tan directamente padeceu o autor e ao que incluso se alude nunha pasaxe da s\u00faa \u00faltima obra, o \"Persiles\", do cativerio en Alxer, como \"Los ba\u00f1os de Argel\", \"Los tratos de Argel\", \"La gran sultana\" e \"El gallardo espa\u00f1ol\", onde se quixo tam\u00e9n atopar a denuncia da situaci\u00f3n dos antigos soldados como o propio Cervantes. De tema m\u00e1is novelesco son \"La casa de los celos e selvas de Ardenia\", \"El laberinto de amor\", \"La entretenida\". Car\u00e1cter picaresco te\u00f1en \"Pedro de Urdemalas\" e \"El rufi\u00e1n dichoso\".\nCervantes reuniu as s\u00faas obras non representadas en \"Ocho comedias y ocho entremeses nunca representados\"; ademais, cons\u00e9rvanse outras obras en manuscrito: \"Los tratos de Alger\", \"El gallardo espa\u00f1ol\", \"La gran sultana\" e \"Los ba\u00f1os de Alger\"."}
{"id": "14032", "revid": "5863", "url": "https://gl.wikipedia.org/wiki?curid=14032", "title": "Don Quixote da Mancha", "text": "Don Quixote da Mancha (en ), \u00e9 unha novela escrita por Miguel de Cervantes. Publicada a s\u00faa primeira parte co t\u00edtulo de O enxe\u00f1oso fidalgo don Quixote da Mancha (en ) a comezos de 1605, \u00e9 a obra m\u00e1is destacada da literatura espa\u00f1ola e unha das principais da literatura universal. En 1615 apareceu a s\u00faa continuaci\u00f3n baixo o t\u00edtulo de \"Segunda parte del ingenioso caballero don Quijote de la Mancha\". O \"Quixote\" de 1605 publicouse dividido en catro partes; pero semella que o \"Quixote\" de 1615 en calidade de \"Segunda parte\" da obra, quedou revocada de feito a partici\u00f3n en catro secci\u00f3ns do volume publicado dez anos antes por Cervantes.\n\u00c9 a primeira obra xenuinamente desmitificadora da tradici\u00f3n cabaleiresca e cort\u00e9s polo seu tratamento chanceiro. Representa a primeira novela moderna e a primeira novela polif\u00f3nica; como tal, exerceu un enorme influxo en toda a narrativa europea. Por considerarse \u00abo mellor traballo literario xamais escrito\u00bb, encabezou a lista das mellores obras literarias da historia, que se estabeleceu coas votaci\u00f3ns de cen grandes escritores de 54 nacionalidades a petici\u00f3n do Club Noruegu\u00e9s do Libro en 2002; as\u00ed, foi a \u00fanica excepci\u00f3n na estrita orde alfab\u00e9tica que se dispuxo.\nFoi traducido \u00f3 galego en 1990 por Xela Arias, Valent\u00edn Arias, Xosefa S. Fern\u00e1ndez, A. Palacio S\u00e1nchez, Xavier Sen\u00edn e Xes\u00fas Sen\u00edn (Xuntanza, ISBN 84-86614-64-3). Esta traduci\u00f3n, do texto completo, fora precedida pola traduci\u00f3n dun fragmento do cap\u00edtulo 11 da primeira parte, realizada por Ant\u00f3n Valc\u00e1rcel e publicada no n\u00ba 6 d\"'A Nosa Terra\", do 5 de xaneiro de 1917. Segundo Xes\u00fas Alonso Montero, este foi o primeiro texto de Cervantes traducido \u00f3 galego.\nPrimeira parte.\nComeza cun pr\u00f3logo no cal se burla da erudici\u00f3n pedantesca cuns poemas c\u00f3micos, a maneira de preliminares, compostos en loor da obra polo mesmo autor, xa que non atopou ningu\u00e9n que quixese loar unha obra tan extravagante (como sabemos por unha carta de Lope de Vega). Segundo Lope, tratar\u00edase dunha \"escritura desatada\" libre de normativas, que mestura o x\u00e9nero l\u00edrico, \u00e9pico, tr\u00e1xico e c\u00f3mico e onde se meten no medio do desenvolvemento historias de diversos x\u00e9neros, como as de \"Gris\u00f3stomo\" e a pastora \"Marcela\", a novela \"El curioso impertinente\", a historia do cativo, o discurso sobre as armas e as letras, a da Idade de ouro do home, a primeira sa\u00edda de Don Quixot e a segunda co seu inseparable escudeiro Sancho Panza. Esta digresi\u00f3n estil\u00edstica foi corrixida na segunda parte da novela, con Don Quixote e Sancho como protagonistas absolutos.\nCervantes crea unha orixe ficticia da historia facendo ver que se basea no manuscrito dun tal Cide Hamete Benengeli, historiador mourisco inventado con nome de car\u00e1cter humor\u00edstico (\"Benengeli\" far\u00eda referencia a unha berenxena). O libro comeza coa frase posiblemente m\u00e1is famosa da literatura castel\u00e1:\nO libro narra as aventures por terras de Castela-A Mancha e a Coroa de Arag\u00f3n do xentilhome Alonso Quijano, que \u00e9 descrito no cap\u00edtulo I como un home da baixa nobreza castel\u00e1 (\"castellano viejo\"), esmirrado e amareleto que gastara todos os seus recursos e enerx\u00edas na adquisici\u00f3n e lectura de libros de cabalar\u00eda. O protagonista tolea porque confunde a ficci\u00f3n e a realidade nas s\u00faas lectures e querendo emular os protagonistas, faise nomear cabaleiro no cap\u00edtulo III. Para armarse cabaleiro, Don Quixote entra nun hostal que confunde cun castelo, toma a d\u00faas prostitutas por doncelas, o porqueiro por trompeteiro que anuncia a s\u00faa chegada \no hostaleiro retranqueiro como gobernador do castelo. A cerimonia \u00e9 unha autentica burla porque non cumpre ning\u00fan requisito dunha ordenaci\u00f3n cabaleiresca, mais Don Quixote marcha de al\u00ed satisfeito.\nSegunda parte.\nA segunda parte de Don Quixote caracter\u00edzase per estar m\u00e1is achegada estilisticamente \u00e1 novela moderna por que non aparecen tantos personaxes como na primeira parte (o protagonismo recae exclusivamente en Don Quixote e Sancho) e o punto de vista narrativo \u00e9 m\u00e1is homox\u00e9neo. Na segunda parte n\u00e1rrase a terceira e derradeira sa\u00edda, co encontro co bandoleiro Perot Rocaguinarda, a estad\u00eda en Barcelona, a recuperaci\u00f3n do siso e o final de Don Quixote."}
{"id": "14033", "revid": "8354", "url": "https://gl.wikipedia.org/wiki?curid=14033", "title": "Samudragupta", "text": "Samudragupta, nado en 335 e finado en 380, foi un gobernante do Imperio Gupta, sucesor de Chandragupta I, consid\u00e9rase un dos m\u00e1is grandes xenios militares da India, impuxo a s\u00faa soberan\u00eda no Punjab, Caxemira, Bengala, Assam, Nepal, conformando un imperio que mantivo a independencia dos diferentes reinos en asuntos internos."}
{"id": "14035", "revid": "98629", "url": "https://gl.wikipedia.org/wiki?curid=14035", "title": "Deserto", "text": "En xeograf\u00eda, un deserto \u00e9 unha \u00e1rea est\u00e9ril da paisaxe onde se producen poucas precipitaci\u00f3ns pluviom\u00e9tricas e, en consecuencia, as condici\u00f3ns de vida son host\u00eds para a vida vexetal e animal. A falta de vexetaci\u00f3n exp\u00f3n a superficie desprotexida do chan a procesos de denudaci\u00f3n. Isto pode ser verdade, por\u00e9n, examin\u00e1ndoo m\u00e1is detalladamente, os desertos frecuentemente abrigan unha riqueza de vida que normalmente permanece agochada (especialmente durante o d\u00eda) para conservar a humidade. Os desertos forman a zona m\u00e1is extensa da superficie terrestre: con m\u00e1is de 50 mill\u00f3ns de quil\u00f3metros cadrados, ocupan case un terzo desta. Deste total o 53 % corresponde a desertos c\u00e1lidos e o 47 % a desertos fr\u00edos.\nOs procesos de erosi\u00f3n son factores de suma importancia na formaci\u00f3n da paisaxe des\u00e9rtica. Segundo o tipo e grao de erosi\u00f3n que os ventos e\u00f3licos e a radiaci\u00f3n solar causaron, os desertos presentan diferentes tipos de chans: deserto areoso \u00e9 aquel que est\u00e1 composto principalmente por area, que por acci\u00f3n dos ventos forma as dunas, deserto pedregoso ou rochoso \u00e9 aquel cuxo terreo est\u00e1 constitu\u00eddo por rochas ou pedras (este tipo de desertos adoita denominarse coa palabra \u00e1rabe \"hamada\").\nOs desertos poden conter valiosos dep\u00f3sitos minerais que foron formados no ambiente \u00e1rido, ou foron expostos pola erosi\u00f3n. Nas zonas baixas p\u00f3dense formar desertos de sal. Debido \u00e1 sequidade dos desertos, son lugares ideais para a preservaci\u00f3n de artefactos humanos e f\u00f3siles.\nTam\u00e9n se define deserto como un lugar despoboado, non habitado por humanos nin apenas por ser vivo alg\u00fan. Segundo esta definici\u00f3n, tam\u00e9n son desertos os situados en climas m\u00e1is fr\u00edos, como o \u00e1rtico ou a tundra.\nEtimolox\u00eda.\nA palabra galega deserto, as\u00ed como as s\u00faas familiares linguas romances (como a italiana \"deserto\", a francesa \"d\u00e9sert\" ou a espa\u00f1ola \"desierto\") ou a inglesa \"desert\", prov\u00e9n da palabra latina \"d\u0113sertum\" (orixinalmente \"un lugar abandonado\"), participio de \"d\u0113serere\", \"abandonar\". A correlaci\u00f3n entre a aridez e a falta de poboaci\u00f3n \u00e9 complexa e pode variar en funci\u00f3n da cultura. A\u00ednda que hoxe en d\u00eda usamos a palabra deserto para facer referencia a unha paisaxe \u00e1rida, tam\u00e9n se usa para facer referencia a un lugar deshabitado, como cando se fala dunha illa deserta.\nTipos de deserto.\nA maior\u00eda das clasificaci\u00f3ns radica nunha combinaci\u00f3n do n\u00famero de d\u00edas de choiva por ano, a cantidade pluviom\u00e9trica anual, temperatura, humidade e outros factores. En 1953, Peveril Meigs dividiu as rexi\u00f3ns des\u00e9rticas da Terra en tres categor\u00edas, de acordo co total de choiva que reciben. Por este sistema, hoxe amplamente aceptado, os terreos extremadamente \u00e1ridos son os que te\u00f1en polo menos 12 meses consecutivos sen choiva, os terreos \u00e1ridos te\u00f1en menos de 250 mil\u00edmetros de choiva anual e os terreos semi\u00e1ridos te\u00f1en unha media de precipitaci\u00f3n anual entre 250 e 500 mil\u00edmetros. Os terreos \u00e1ridos e extremadamente \u00e1ridos son os desertos, e os terreos semi\u00e1ridos, cubertos de gram\u00edneas, xeralmente ch\u00e1manse estepas.\nCon todo, a aridez por si soa non proporciona unha descrici\u00f3n exacta do que \u00e9 un deserto. Por exemplo, a cidade de Phoenix, en Arizona, recibe menos de 250\u00a0mm de choiva ao ano, e est\u00e1 clasificada obviamente como des\u00e9rtica. Con todo, algunhas rexi\u00f3ns x\u00e9lidas de Alasca ou da Ant\u00e1rtida tam\u00e9n reciben menos de 250\u00a0mm de choiva por ano, con todo para a percepci\u00f3n com\u00fan non son des\u00e9rticas (tr\u00e1tase en efecto de desertos fr\u00edos ou desertos niveis: neles a vida superior \u00e9 moi dif\u00edcil, pero a evapotranspiraci\u00f3n e a posibilidade de atopar auga doce \u00e9 notoriamente maior que na cl\u00e1sica noci\u00f3n do que \u00e9 un deserto). Para definir m\u00e1is concretamente un deserto, sexa c\u00e1lido ou fr\u00edo, un dos par\u00e1metros que se utilizan \u00e9 o da media anual de precipitaci\u00f3ns: menos de 500\u00a0mm/ano supo\u00f1en unha zona semi\u00e1rida onde existe moito estr\u00e9s h\u00eddrico (a\u00ednda que este p\u00f3dese amortecer se as temperaturas son baixas, por baixo dos 15\u00a0\u00b0C de termo medio anual). Outra definici\u00f3n ecol\u00f3xica de deserto \u00e9 a dunha zona que recibe igual ou menos de 100\u00a0mm/ano de precipitaci\u00f3ns e sen a compensaci\u00f3n de ningunha outra fonte natural de auga doce.\nAs diferenzas de criterios residen no fen\u00f3meno chamado evapotranspiraci\u00f3n. A evapotranspiraci\u00f3n \u00e9 a combinaci\u00f3n de perda de auga por evaporaci\u00f3n atmosf\u00e9rica da auga do chan, xunto coa perda de auga tam\u00e9n en forma de vapor a trav\u00e9s dos procesos vitais das plantas. O potencial de evapotranspiraci\u00f3n \u00e9, polo tanto, a cantidade de auga que se evapora nunha rexi\u00f3n dada. A cidade de Tucson, en Arizona, recibe uns 300\u00a0mm anuais de choiva, con todo, poden evaporarse uns 2500\u00a0mm de auga no per\u00edodo dun ano. Noutras palabras, significa que case oito veces m\u00e1is auga poder\u00eda evaporarse nesta rexi\u00f3n da que normalmente cae. As taxas de evapotranspiraci\u00f3n en rexi\u00f3ns de Alasca son bastante m\u00e1is inferiores; ent\u00f3n, a\u00ednda recibindo precipitaci\u00f3ns m\u00ednimas, estas rexi\u00f3ns distan moito da definici\u00f3n b\u00e1sica dun deserto: un lugar onde a evaporaci\u00f3n supera o total da precipitaci\u00f3n pluviom\u00e9trica.\nXa que logo, existen diferentes formas de zonas des\u00e9rticas. Os desertos fr\u00edos poden estar cubertos de neve; estes lugares non reciben moita choiva, e a que cae permanece conxelada como neve compacta. Estas \u00e1reas ch\u00e1manse comunmente tundra, cando nelas existe unha curta estaci\u00f3n con temperaturas por encima de cero graos Celsius e florece algo de vexetaci\u00f3n nese per\u00edodo; ou rexi\u00f3ns polares, se a temperatura permanece baixo o punto de conxelaci\u00f3n durante todo o ano, deixando o chan practicamente sen formas de vida.\nA maior\u00eda dos desertos non polares f\u00f3rmanse porque reciben pouqu\u00edsima auga. A auga tende a refrescar ou, polo menos, a moderar os efectos do clima no que \u00e9 abundante. Nalgunhas partes do mundo os desertos xorden debido \u00e1 existencia de \u00abbarreiras\u00bb \u00e1 choiva: cando as masas de nubes descargan a maior parte da s\u00faa humidade sobre unha cadea de monta\u00f1as, as \u00e1reas que se atopan m\u00e1is al\u00f3 son \u00e1ridas porque o aire apenas conten humidade.\nOs desertos tam\u00e9n se clasifican pola s\u00faa localizaci\u00f3n xeogr\u00e1fica e patr\u00f3n clim\u00e1tico predominante, como ventos alisios, latitudes medias, barreiras anti-choivas, costeiros, de monz\u00f3n, e polares. Algunhas \u00e1reas des\u00e9rticas antigas presentes en rexi\u00f3ns non-\u00e1ridas forman os chamados paleodesertos.\nDesertos en rexi\u00f3ns de ventos alisios ou tropicais.\nOs ventos alisios te\u00f1en lugar en d\u00faas franxas do globo divididas pola li\u00f1a do ecuador, e f\u00f3rmanse polo quecemento do aire na rexi\u00f3n ecuatorial. Estes ventos secos disipan a cobertura de nubes, permitindo que se quente m\u00e1is o chan pola radiaci\u00f3n do Sol. A maior\u00eda dos grandes desertos da Terra est\u00e1 en rexi\u00f3ns surcadas por ventos alisios. O maior deserto do noso planeta, o S\u00e1hara, situado ao norte de \u00c1frica -que en ocasi\u00f3ns experimenta temperaturas de m\u00e1is de 57\u00a0\u00b0C\u2014, \u00e9 un deserto de ventos alisios.\nDesertos de latitudes medias.\nOs desertos de latitudes medias local\u00edzanse entre os paralelos 30\u00b0\u00a0N e 50\u00b0\u00a0N, e tam\u00e9n na mesma franxa no hemisferio sur, en zonas subtropicais de alta presi\u00f3n atmosf\u00e9rica. Estes desertos est\u00e1n en concas de drenaxe apartadas dos oc\u00e9anos e te\u00f1en grandes variaci\u00f3ns de temperaturas anuais. O deserto de Sonora, no suroeste de Am\u00e9rica do Norte \u00e9 un t\u00edpico deserto de latitude media. O deserto de Tengger, na China, \u00e9 outro exemplo.\nDesertos debidos a barreiras ao aire h\u00famido.\nF\u00f3rmanse debido a grandes barreiras monta\u00f1osas que impiden a chegada de nubes h\u00famidas nas \u00e1reas a sotavento (ou sexa, protexidas do vento, que trae a humidade). A medida en que o aire sobe pola monta\u00f1a, a auga precip\u00edtase e o aire perde o seu contido h\u00famido. As\u00ed, f\u00f3rmase un deserto no lado oposto. O deserto de Xudea en Israel e Cisxordania, e o de Cuyo na Arxentina, son un exemplo.\nDesertos costeiros.\nOs desertos costeiros local\u00edzanse xeralmente nos bordos occidentais de continentes pr\u00f3ximos aos tr\u00f3picos de C\u00e1ncer e de Capricornio. Est\u00e1n influ\u00eddos por correntes oce\u00e1nicas costeiras fr\u00edas que discorren paralelas \u00e1 costa. Debido aos sistemas de vento locais que dominan os ventos alisios, estes desertos son menos estables que os doutro tipo. Durante o inverno, a n\u00e9boa, producida por correntes fr\u00edas ascendentes, cobre frecuentemente os desertos costeiros cun manto branco que bloquea a radiaci\u00f3n solar. Os desertos costeiros son relativamente complexos, pois son o produto de sistemas terrestres, oce\u00e1nicos e atmosf\u00e9ricos. Un deserto costeiro, o de Atacama, en Chile, \u00e9 o m\u00e1is seco da Terra. Nel, unha choiva posible de ser medida -\u00e9 dicir, de 1\u00a0mm ou m\u00e1is\u2014 pode ter lugar unha vez cada 5, 20 ou ata cada 400 anos. Isto d\u00e9bese a que se atopa a corrente mari\u00f1a fr\u00eda de Humboldt (procedente da Ant\u00e1rtida) coa corrente mari\u00f1a c\u00e1lida Ecuatorial Sur (procedente do ecuador). Ao atoparse, a humidade condensase, chove no oc\u00e9ano, e chegan poucas precipitaci\u00f3ns a esta zona, convert\u00e9ndose en \u00e1rida e deshabitada, o que a leva a ser des\u00e9rtica.\nDesertos de monz\u00f3n.\nMonz\u00f3n (palabra derivada do \u00e1rabe que significa estaci\u00f3n clim\u00e1tica) ref\u00edrese a un sistema de ventos estacionais. Os monz\u00f3ns desenv\u00f3lvense como consecuencia das variaci\u00f3ns de temperatura entre os continentes e os oc\u00e9anos. As\u00ed, os ventos alisios do sur do oc\u00e9ano \u00cdndico descargan choivas na India ao chegar \u00e1 costa. Conforme o monz\u00f3n cruza a India de sueste a noroeste, polo chamado Talweg do Monz\u00f3n (aproximadamente o val do r\u00edo Ganxes) e surca as elevadas monta\u00f1as do Himalaia perde a s\u00faa humidade en copios\u00edsimas choivas e nevadas ata o punto que no lado oriental da cadea monta\u00f1osa Aravalli o vento xa \u00e9 seco e con efecto F\u00f6hn (\u00e9 dicir por quecemento adiab\u00e1tico). Os desertos do Rajast\u00e1n e Cholist\u00e1n no noroeste da India, e o deserto de Thar entre Paquist\u00e1n e a India, son parte dunha rexi\u00f3n de deserto de monz\u00f3n ao oeste da cadea monta\u00f1osa.\nDesertos fr\u00edos.\nOs desertos fr\u00edos son \u00e1reas cunha precipitaci\u00f3n anual 100\u2013200\u00a0mm e unha temperatura media no mes m\u00e1is c\u00e1lido do ano inferior a 10\u00a0\u00b0C. Os desertos fr\u00edos do planeta cobren case 90 mill\u00f3ns de quil\u00f3metros cadrados e son principalmente leitos de rocha ou chairas de grava. As dunas de area non son t\u00edpicas destes desertos, con todo as dunas de neve f\u00f3rmanse comunmente en \u00e1reas onde a precipitaci\u00f3n local \u00e9 m\u00e1is abundante. Os cambios de temperatura nos desertos polares a mi\u00fado exceden o punto de conxelaci\u00f3n da auga. Esta alternancia xeo-desxeo deixa marcas caracter\u00edsticas no chan, que chegan a medio metro de di\u00e1metro. Un exemplos de desertos fr\u00edos son o de Gobi a Mongolia e a China, o do T\u00edbet, o da Gran Conca Nevada o da puna ou deserto de Atacama.\nDesertos polares.\nOs desertos polares caracter\u00edzanse por dous factores desertizantes: as altas presi\u00f3ns atmosf\u00e9ricas (presenza constante de anticicl\u00f3n) e, especialmente, o baixo ou nulo \u00edndice de precipitaci\u00f3ns anual xa que ao estar a temperatura constantemente baixo os 0\u00a0\u00b0C a auga at\u00f3pase naturalmente en estado s\u00f3lido (salvo raras excepci\u00f3ns). O maior destes desertos polares \u00e9 tam\u00e9n de neve e sit\u00faase nas \u00e1reas interiores da Ant\u00e1rtida (malia iso, a percepci\u00f3n usual \u00e9 a que non se trata dun deserto xa que en tal rexi\u00f3n a auga abunda, pero en forma de xeo, sen sustentar vida org\u00e1nica superior). Similar a\u00ednda que menos extenso \u00e9 o deserto correlativo ao norte do centro de Groenlandia.\nPaleodesertos (desertos \u00abf\u00f3siles\u00bb).\nAs investigaci\u00f3ns en mares antigos de area (vastas rexi\u00f3ns de dunas), cambios en cuncas pantanosas, an\u00e1lises arqueol\u00f3xicos e de vexetaci\u00f3n indican que as condici\u00f3ns clim\u00e1ticas cambiaron considerablemente en grandes \u00e1reas do planeta nun pasado xeol\u00f3xico recente. Durante os \u00faltimos 12\u00a0500 anos, por exemplo, partes dalg\u00fans desertos xa eran moi \u00e1ridas. Preto dun 10 % do terreo situado entre a latitude 30\u00b0 N e 30\u00b0 S est\u00e1 hoxe cuberta por desertos. Con todo, fai 18\u00a0000 anos, os desertos (que formaban dous inmensos cintos) ocupaban s\u00f3 un 50 % desta \u00e1rea. Tal e como ocorre hoxe, as selvas tropicais e as sabanas ocupaban a zona entre estas d\u00faas franxas.\nAtop\u00e1ronse sedimentos f\u00f3siles de desertos de ata 500 mill\u00f3ns de anos de antig\u00fcidade en moitas partes do globo. Os patr\u00f3ns de sedimentos dunares atop\u00e1ronse en \u00e1reas que hoxe non son des\u00e9rticas. Esas mesmas \u00e1reas reciben hoxe entre 80 e 150\u00a0mm de choiva por ano. Algunhas antigas rexi\u00f3ns dunares est\u00e1n ocupadas na actualidade por selvas tropicais h\u00famidas.\nAs monta\u00f1as de area chamadas \"Sand Hills\" (Outeiros de Area) son un campo de dunas inactivo de 57\u00a0000\u00a0km\u00b2 no centro de Nebrasca. O maior mar de area do hemisferio occidental est\u00e1 hoxe estabilizado pola vexetaci\u00f3n, e recibe preto de 500\u00a0mm de choiva por ano. As dunas de Sand Hills chegan aos 120\u00a0m de altura. O deserto do Kalahari tam\u00e9n \u00e9 un paleodeserto..\nGrandes desertos.\nGran parte de todos os desertos do mundo sit\u00faanse en zonas caracterizadas polas altas presi\u00f3ns constantes (ver: anticicl\u00f3n), condici\u00f3ns que non favorecen \u00e1 choiva. Entre os desertos destas zonas est\u00e1n: os desertos do S\u00e1hara (o terceiro deserto m\u00e1is extenso do mundo logo da Ant\u00e1rtida e o \u00c1rtico), Kalahari, Namib e do Ogaden en \u00c1frica; os desertos Areoso e Vitoria na maior parte de Australia; os desertos de Gobi (ou Cham\u014d), Karakum, Taklamak\u00e1n, de Arabia, Rub Al Jal\u00ed, de Siria, de Xudea, Sina\u00ed-N\u00e9guev en Asia.\nEn Am\u00e9rica, existen os desertos de Arizona-Sonora na fronteira dos Estados Unidos con M\u00e9xico, Mojave, nos Estados Unidos, o de Atacama localizado no sur do Per\u00fa, oeste de Bolivia e o norte de Chile (o m\u00e1is \u00e1rido do planeta) e motivo dunha guerra, a Guerra do Pac\u00edfico, entre aqueles tres pa\u00edses suramericanos a fins do s\u00e9culo XIX, o de Sechura, rico en petr\u00f3leo no norte da costa do Per\u00fa e os M\u00e9danos de Paraguan\u00e1 situado no estado Falc\u00f3n, no noroeste de Venezuela.\nGran parte dos desertos d\u00e9bense a s\u00faa continentalidade, \u00e9 dicir, a s\u00faa extrema distancia do mar: por exemplo, o de Gobi e os demais da Asia central. Non chegan ata eles os ventos h\u00famidos que prove\u00f1en dos oc\u00e9anos.\nOs desertos das costas occidentais do sur de \u00c1frica e de Am\u00e9rica do Sur vense afectados pola presenza de correntes oce\u00e1nicas fr\u00edas que provocan baixa hidrataci\u00f3n na atmosfera.\nDesertos m\u00e1is grandes da Terra.\nAlg\u00fans dos desertos m\u00e1is grandes do mundo son:\nClimas des\u00e9rticos.\nOs desertos est\u00e1n distribu\u00eddos entre distintas zonas: \nFlora e fauna.\nA fauna dos desertos \u00e9 escasa e pouco variada. Incl\u00fae r\u00e9ptiles, como as serpes e lagartos; insectos, como escaravellos e formigas do x\u00e9nero Cataglyphis; ar\u00e1cnidos, como os escorpi\u00f3ns; aves rapaces, voitres, e mam\u00edferos, como ratas, raposos, chacais, camelos e dromedarios.\nA flora do clima des\u00e9rtico \u00e9 escasa, baixa e dispersa. Deixa extensas superficies sen cubrir, que est\u00e1n ocupadas por area, pedras ou rochas. As estepas son herbas baixas e arbustos illados nos desertos, plantas espi\u00f1entas, como os cactos e matogueiras. Soamente nos oasis a presenza de auga permite unha vexetaci\u00f3n abundante, entre a que destacan as palmeiras, e alg\u00fans arbustos.\nA adaptaci\u00f3n \u00e1 aridez.\nOs animais e plantas que habitan no deserto presentan adaptaci\u00f3ns que fan posible a s\u00faa existencia nun medio t\u00e1n \u00e1rido (quente e seco):\nHidrograf\u00eda.\nAs precipitaci\u00f3ns son moi escasas e irregulares, debido \u00e1 influencia permanente de anticicl\u00f3ns tropicais. Nos bordos semi\u00e1ridos do deserto, hai entre 150 e 750\u00a0mm anuais, e os meses \u00e1ridos son m\u00e1is de sete. Nos desertos, as precipitaci\u00f3ns anuais non alcanzan os 150\u00a0mm, e todos os meses son secos. Adoitan caer en forma de violentos augacentos e as augas que aportan desaparecen pronto por evaporaci\u00f3n ou por infiltraci\u00f3n no subsolo.\nOs r\u00edos dos desertos (Uadis) s\u00f3 levan auga logo das precipitaci\u00f3ns; o resto do tempo os seus canles permanecen secos. S\u00f3 en raras ocasi\u00f3ns desembocan no mar, xa que as s\u00faas escasas augas evaporanse ou quedan estancadas en depresi\u00f3ns pechadas\nO home e o deserto.\nO home habitou os desertos desde o principio dos seus d\u00edas e en tempos m\u00e1is recentes comezou a s\u00faa explotaci\u00f3n en busca de minerais e na procura de enerx\u00eda. Os desertos te\u00f1en un rol importante na cultura humana, cunha extensa literatura.\nHistoria.\nO home habitou o deserto durante milenios. Moitas tribos coma os San do Kalahari, os aborixes de Australia e varias pobos amerindios norteamericanos, foron orixinariamente cazadores-colectores. Desenvolveron habilidades na manufactura e uso de armas, no rastrexo de animais, na busca de auga e plantas comestibles, e no uso de cousas e obxectos que achaban na s\u00faa contorna para prover as s\u00faas necesidades diarias. As s\u00faas destrezas autosuficientes e os co\u00f1ecementos foron transmitidos oralmente de xeraci\u00f3n en xeraci\u00f3n. Outras culturas desenvolveron un tipo de vida n\u00f3made como pastores de ovellas, cabras, gando, camelos, iacs, llamas ou renos. Percorr\u00edan grandes \u00e1reas de terreo cos seus raba\u00f1os na busca de novos pastos orixinados polas chuvias estacionais ou ocasionais. Levaban as s\u00faas tendas feitas con peles sotidas por paus, e a s\u00faa dieta inclu\u00eda leite, sangue e, \u00e1s veces, carne\nOs n\u00f3mades do deserto tam\u00e9n foron sempre comerciantes. O S\u00e1hara \u00e9 unha grande extensi\u00f3n de terra que vai desde o Atl\u00e1ntico ata Exipto. As rutas comerciais desenvolv\u00e9ronse para conectar o Sahel no sur coa f\u00e9rtil rexi\u00f3n mediterr\u00e1nea ao norte; usouse un gran n\u00famero de camelos para transportar mercador\u00edas valiosas a trav\u00e9s do interior do deserto. Os tuaregs foron comerciantes que transportaban, entre outros bens, escravos, marfil e ouro na direcci\u00f3n sur-norte, e sal na direcci\u00f3n contraria. Os b\u00e9rberes, grandes co\u00f1ecedores da rexi\u00f3n, eran contratados para guiar as caravanas entre os distintos oasis e pozos. Varios mill\u00f3ns de escravos foron levados cara o norte a trav\u00e9s do S\u00e1hara entre os s\u00e9culos VIII e XVIII. Os medios tradicionais de transporte declinaron coa chegada dos veh\u00edculos a motor, os barcos mercantes e o transporte a\u00e9reo, mais as caravanas de camelos seguen a viaxar polas rutas que unen Agadez e Bilma, e entre Timbuktu e Taoudenni transportando sal do interior do deserto ata as comunidades que viven no bordo deste.\nArredor dos bordos dos desertos, onde hai precipitaci\u00f3ns e as condici\u00f3ns son m\u00e1is benignas, establec\u00e9ronse grupos humanos que cultivaban a terra. Isto debeu suceder cando as secas causaban a morte dos raba\u00f1os, forzando aos pegureiros a tornar aos cultivos. Con poucas achegas, estaban a merc\u00e9 do tempo e deb\u00edan levar unha vida b\u00e1sica de subsistencia. A terra que cultivaban reduc\u00eda a \u00e1rea dispo\u00f1ible para o pastoreo n\u00f3made, causando disputas pola terra. Os bordos semi\u00e1ridos do deserto te\u00f1en solos fr\u00e1xiles que est\u00e1n en risco de erosi\u00f3n cando est\u00e1n desprotexidos, como ocorreu na d\u00e9cada de 1930 durante o Dust Bowl norteamericano. As herbas que fixaban o solo foron soterradas polo arado e unha serie de anos secos produciu malas colleitas, mentres enormes tormentas de area arrasaban a capa superficial do solo. Medio mill\u00f3n de persoas vironse forzadas a abandonar as s\u00faas terras durante a cat\u00e1strofe.\nDanos similares est\u00e1n a ocorrer hoxe en d\u00eda nas rexi\u00f3ns semi\u00e1ridas que bordean os desertos, e arredor de vinte mill\u00f3ns de hect\u00e1reas de terra estase transformando en deserto cada ano. A desertificaci\u00f3n est\u00e1 causada por moitos factores coma as secas, as alteraci\u00f3ns clim\u00e1ticas, os traballos de labranza, o sobrepastoreo e a deforestaci\u00f3n. A vexetaci\u00f3n xoga un papel moi importante na determinaci\u00f3n da composici\u00f3n do solo. En moitos ambientes, o nivel de erosi\u00f3n e devastaci\u00f3n aumenta dramaticamente cunha reducida capa de vexetaci\u00f3n. As superficies secas desprotexidas tenden a ser arrastradas polo vento ou por riadas s\u00fabitas, deixando estratos inf\u00e9rtiles de solo que se cocen ao sol, volv\u00e9ndose improdutivas. A\u00ednda que historicamente o sobrepastoreo foi considerado unha das causas da desertizaci\u00f3n, hai algunhas evidencias de que os animais salvaxes e os dom\u00e9sticos realmente melloran a fertilidade e a vexetaci\u00f3n superficial, e de que a s\u00faa desaparici\u00f3n favorece o proceso erosivo.\nDemograf\u00eda.\nEn demograf\u00eda consid\u00e9rase deserto a toda rexi\u00f3n poboada por menos de 5 hab/km\u00b2."}
{"id": "14036", "revid": "1131", "url": "https://gl.wikipedia.org/wiki?curid=14036", "title": "Teor\u00eda da evoluci\u00f3n", "text": "A Teor\u00eda da Evoluci\u00f3n, exposta por Charles Darwin na s\u00faa obra \"A orixe das especies\", prop\u00f3n a competencia e a aptitude como mecanismos evolutivos, na idea da \"supervivencia dos m\u00e1is aptos\". A teor\u00eda establece que os distintos individuos non nacen coas mesmas caracter\u00edsticas. Algunhas destas poden ser m\u00e1is aptas que as que herdan outros individuos (en termos de velocidade ou forza, por exemplo), o que fai que a longo prazo estes organismos te\u00f1an maiores probabilidades de supervivencia. As\u00ed, pouco a pouco, a especie verase poboada por estes individuos que, \u00f3 teren maiores probabilidades de supervivencia, tender\u00e1n a ter m\u00e1is descendencia. E as\u00ed sucesivamente, ata que t\u00f3dolos individuos novos da especie herden esas novas caracter\u00edsticas (ou poden ser cambios da suficiente magnitude para constitu\u00edr un grupo diferenciado do grupo conformado polos individuos sen estas caracter\u00edsticas). Neste punto ocorreu unha evoluci\u00f3n dentro da especie.\nExisten variantes desta teor\u00eda co\u00f1ecida como \"darwinismo\": a Can\u00f3nica ou \"Teor\u00eda da Evoluci\u00f3n dos Individuos\" (que considera \u00f3s individuos como centro da evoluci\u00f3n) e a \"Teor\u00eda da Evoluci\u00f3n das Especies\" (que considera as especies como obxecto da evoluci\u00f3n), encadradas nunha corrente de pensamento cient\u00edfico denominado \"neodarwinismo\"."}
{"id": "14037", "revid": "132", "url": "https://gl.wikipedia.org/wiki?curid=14037", "title": "Juan Or\u00f3", "text": ""}
{"id": "14038", "revid": "23204", "url": "https://gl.wikipedia.org/wiki?curid=14038", "title": "Castlevania", "text": "Castlevania (\u30ad\u30e3\u30c3\u30b9\u30eb\u30f4\u30a1\u30cb\u30a2) \u00e9 unha serie de videoxogos, creada e desenvolvida por Konami. O primeiro xogo da serie foi Demon Castle Dracula(\u60aa\u9b54\u57ce\u30c9\u30e9\u30ad\u30e5\u30e9 Akumaj\u014d Dracula) para o Famicom Disk System (FDS) e MSX 2 en 1986. En 1987 apareceu a versi\u00f3n para Nintendo Entertainment System co t\u00edtulo de Castlevania. Os xogos representan a loita do ben e do mal, utilizando o mito dos vampiros."}
{"id": "14039", "revid": "1131", "url": "https://gl.wikipedia.org/wiki?curid=14039", "title": "Castro de Baro\u00f1a", "text": "O castro de Baro\u00f1a \u00e9 un castro situado na parroquia de Baro\u00f1a, no concello de Porto do Son, provincia da Coru\u00f1a. O asentamento est\u00e1 constru\u00eddo nunha pen\u00ednsula, situ\u00e1ndose a s\u00faa ocupaci\u00f3n nos s\u00e9culos I a.C. e I d.C.\nDescrici\u00f3n.\nPosu\u00eda d\u00faas murallas ao seu redor e cons\u00e9rvanse 20 vivendas circulares ou alongadas.\nNo istmo que une o poboado ao castro escavouse un foxo de catro metros de ancho e tres de fondo que constit\u00fae a primeira li\u00f1a de defensa. A continuaci\u00f3n hai unha muralla consistente en dous muros de cachoter\u00eda case paralelos cun recheo de area e pedras. P\u00e9nsase que orixinariamente continuaba at\u00e9 conectar coa muralla do poboado, creando un espazo probabelmente non ocupado con vivendas.\nA muralla principal, ben conservada, conta con dous panos. Un deles, \u00e1 dereita, consiste en tres muros de cachoter\u00eda que soben graduados e o da esquerda \u00e9 semellante ao do istmo. \u00c1 dereita da abertura de entrada houbo un cubo defensivo e os muros estr\u00e9itanse, polo que se sup\u00f3n que se fechaba cunha porta que non deixar\u00eda pasar os carros. Posibelmente, a muralla arrodeaba o castro case completamente.\nA entrada ao interior consiste nunha rampla. A zona habitada estrut\u00farase en catro \u00e1reas. Na primeira, \u00e1 esquerda hai unha construci\u00f3n na que hab\u00eda un banco corrido ou, segundo outra interpretaci\u00f3n, un simple alicerce. Nela ach\u00e1ronse unha lareira, un furado para un poste e varios ladrillos de barro. Puido ser unha forxa. Fronte \u00e1 porta da muralla hai outras construci\u00f3ns ovais con vest\u00edbulo e outra que tam\u00e9n puido ter sido outra forxa.\nO sector seguinte est\u00e1 separado por un muro, que talvez serv\u00eda para conter a terra, e p\u00e1sase a el subindo unhas escaleiras, as mellor conservadas dos castros galegos. Dist\u00ednguese un \"barrio\" de casas que delimita unha \"praza\" protexida do vento.\nUn sendeiro leva ao sector m\u00e1is alto do poboado, no que tam\u00e9n hai construci\u00f3ns.\nO poboado debeu de ser autosuficiente. Dentro do castro non hai auga, nin mananciais nin alxibes, polo que debeu ser preciso ila procurar no exterior. P\u00e9nsase que a alimentaci\u00f3n ti\u00f1a como principal fonte o mar: lapas, mexill\u00f3ns, caramuxos e peixes; tam\u00e9n se consum\u00edan b\u00f3vidos, cabras, ovellas e landras.\nHai restos de metalurxia (fornos), traballo da pedra e de tecido (fusaiolas).\nEscavaci\u00f3ns arqueol\u00f3xicas.\nO castro de Baro\u00f1a foi escavado por primeira vez en 1933 por Sebasti\u00e1n Gonz\u00e1lez-Garc\u00eda. As seguintes campa\u00f1as arqueol\u00f3xicas foron as de J. M. Luengo (1969-1970), Francisco Calo Lourido e Teresa Soeiro (1980 a 1984), Francisco Calo en 1985 e \u00c1nxel Concheiro en 1984, que o consolidou. O 21 de maio de 2012 iniciouse unha nova campa\u00f1a de escavaci\u00f3n e rehabilitaci\u00f3n do castro.\nO espolio do castro indica unha vida moi curta para esta construci\u00f3n. Nos niveis m\u00e1is antigos recoll\u00e9ronse anacos dunha \u00e1nfora, probablemente de procedencia p\u00fanica, que poder\u00edan achegar por paralelismo \u00f3s s\u00e9culos IV - III a.C., se ben aparecen mesturados con materiais do s\u00e9culo I a.C. O xacemento foi ocupado entre os s\u00e9culos I a.C. e finais do I d.C."}
{"id": "14042", "revid": "23204", "url": "https://gl.wikipedia.org/wiki?curid=14042", "title": "Francesco Algarotti", "text": "Francesco Algarotti, nado en Venecia o 11 de decembro de 1712 e finado en Pisa o 3 de maio de 1764, foi un escritor, fil\u00f3sofo e cr\u00edtico de arte italiano.\nTraxectoria.\nFillo dun rico mercador veneciano, estudou en Roma e Bolo\u00f1a, e aos vinte anos marchou a Par\u00eds, onde fixo amizade con Voltaire e escribiu \"Neutonianismo per le dame\", libro de \u00f3ptica. Logo dunha viaxe a Rusia, co\u00f1eceu a Frederico o Grande que o nomeou conde de Prusia en 1740, en 1754 despois de sete anos de residencia en Berl\u00edn e Dresden, retornou a Italia."}
{"id": "14043", "revid": "55340", "url": "https://gl.wikipedia.org/wiki?curid=14043", "title": "Sun Tzu", "text": "Sun Tzu (\u5b6b\u5b50 en pinyin: S\u016bn Z\u01d0), co\u00f1ecido tam\u00e9n como Sun Zi, foi un escritor chin\u00e9s, autor d\"'A arte da guerra\", famoso libro sobre t\u00e1cticas militares. Foi tam\u00e9n un dos primeiros realistas das ciencias pol\u00edticas.\nTraxectoria.\nA \u00fanica fonte que sobreviviu at\u00e9 os nosos d\u00edas sobre a vida de Sun Tzu escribiuna no s\u00e9culo II a.C. o historiador Ssu-ma Ch'ien, que o describe como un xeneral que viviu no estado de Wu no s\u00e9culo VI a.C.. Por\u00e9n a biograf\u00eda non \u00e9 coherente con outras fontes sobre o per\u00edodo, e todo leva a crer que o libro debeu ser escrito entre 400 a.C. e 320 a.C..\nMoitos investigadores e historiadores negan a existencia hist\u00f3rica de Sun Tzu, como negan a de Homero, Pit\u00e1goras, Lao-Ts\u00e9 e o propio Xes\u00fas Cristo.\nNon existe unha biograf\u00eda linear de Sun Tzu, con inicio, medio e fin. O que existe son concisas narraci\u00f3ns dalg\u00fans feitos da s\u00faa vida."}
{"id": "14044", "revid": "1987", "url": "https://gl.wikipedia.org/wiki?curid=14044", "title": "Alexandre o Grande", "text": "Alexandre III de Macedonia, co\u00f1ecido como Alexandre o Grande ou Alexandre Magno (en grego: \u039c\u03ad\u03b3\u03b1\u03c2 \u1f08\u03bb\u03ad\u03be\u03b1\u03bd\u03b4\u03c1\u03bf\u03c2), nado o 21 de xullo de 356 a.C. en Pela (Reino de Macedonia) e finado o 10 ou 13 de xu\u00f1o de 323 a.C. en Babilonia, foi rei do antigo reino de Macedonia entre o 21 de xullo de 336 a.C. e o 13 de xu\u00f1o de 323 a.C. Sucedeu ao seu pai Filipo II no trono no 336 a.C. aos 20 anos, e pasou a maior parte dos seus anos de goberno realizando unha longa campa\u00f1a militar por todo o oeste de Asia e o nordeste de \u00c1frica. \u00c1 idade de trinta anos, creara un dos imperios m\u00e1is grandes da historia, que se estend\u00eda desde Grecia ata o noroeste da India. Tr\u00e1tase dun dos m\u00e1is exitosos comandantes do mundo antigo, tanto que foi considerado por moitos o maior xenio militar da historia.\nAlexandre o Grande dedicou os primeiros anos do seu reinado a impo\u00f1er a s\u00faa autoridade sobre os pobos sometidos a Macedonia, que aproveitaran a morte de Filipo para rebelarse. Como hexemon de toda a Grecia como sucesor do seu pai, continuou o plan que a polis grega aprobara: \"conquistar o vasto imperio de Persia\", para vingarse de todos. o dano que fixeran aos gregos durante s\u00e9culos, inclu\u00edndo a recuperaci\u00f3n de todas as cidades costeiras de Asia Menor e illas do mar Exeo. Preparou un ex\u00e9rcito de aliados gregos (principalmente macedonios), e no ano 334\u00a0a.\u00a0C. lanzou o seu pequeno ex\u00e9rcito, de apenas 40.000 homes, contra o poderoso imperio persa: unha guerra de vinganza contra os gregos -baixo o liderado macedonio- contra os persas.\nNo seu reinado de trece anos, cambiou por completo a estrutura pol\u00edtica e cultural da zona, ao conquistar o Imperio aquem\u00e9nida e dar inicio a unha \u00e9poca de extraordinario intercambio cultural, na que os gregos se expandiron polos \u00e1mbitos mediterr\u00e1neo e pr\u00f3ximo oriental. Foi o chamado Per\u00edodo helen\u00edstico (323\u00a0a.\u00a0C.-30\u00a0a.\u00a0C.) Tanto \u00e9 as\u00ed, que as s\u00faas faza\u00f1as convert\u00e9rono nun mito e, nalg\u00fans momentos, en case unha figura divina, posiblemente pola profunda relixiosidade que manifestou ao longo da s\u00faa vida.\nTras consolidar a fronteira nos Balc\u00e1ns e a hexemon\u00eda macedonia sobre as cidades-estado da antiga Grecia, po\u00f1endo fin \u00e1 rebeli\u00f3n que se produciu tras a morte do seu pai, Alexandre cruzou o Helesponto cara a Asia Menor (334\u00a0a.\u00a0C.) e comezou a conquista do Imperio persa, rexido por Dar\u00edo III. Vitorioso nas batallas do Gr\u00e1nico (334\u00a0a.\u00a0C.), Issos (333\u00a0a.\u00a0C.), Gaugamela (331\u00a0a.\u00a0C.) e da Porta Persa (330\u00a0a.\u00a0C.), f\u00edxose cun dominio que se estend\u00eda pola H\u00e9lade, Exipto, Anatolia, Oriente Pr\u00f3ximo e Asia Central, ata os r\u00edos Indo e Oxus. Avanzando ata a India, onde derrotou ao rei Poro na batalla do Hidaspes (326\u00a0a.\u00a0C.), a negativa das s\u00faas tropas para continuar cara a Oriente obrigoulle a retornar a Babilonia, onde faleceu sen completar os seus plans de conquista da pen\u00ednsula ar\u00e1biga. Coa chamada \u00abpol\u00edtica de fusi\u00f3n\u00bb, Alexandre promoveu a integraci\u00f3n dos pobos sometidos \u00e1 dominaci\u00f3n macedonia promovendo a s\u00faa incorporaci\u00f3n ao ex\u00e9rcito e favorecendo os matrimonios mixtos. El mesmo casou con d\u00faas mulleres persas de nobre berce.\nNos seus trinta e dous anos de vida, o seu Imperio estendeuse desde Grecia, ata o val do Indo polo leste e ata Exipto polo oeste, onde fundou a cidade de Alexandr\u00eda (hoxe Al-\u02bcIskandariya, \u0627\u0644\u0627\u0633\u0643\u0646\u062f\u0631\u064a\u0629). Fundador prol\u00edfico de cidades, esta cidade exipcia haber\u00eda de ser con moito a m\u00e1is famosa de todas as Alexandr\u00edas fundadas polo tam\u00e9n fara\u00f3n Alexandre. Das setenta cidades que fundou, cincuenta delas levaban o seu nome.\nO conquistador macedonio faleceu en circunstancias escuras. Os escritos m\u00e1is antigos deixan clara evidencia dunha morte lenta produto dun envelenamento, deixando un imperio sen consolidar. O control sobre diversas rexi\u00f3ns era d\u00e9bil no mellor dos casos, e hab\u00eda rexi\u00f3ns do norte da Asia Menor que xamais se acharon baixo dominio macedonio. Ao morrer sen nomear claramente un herdeiro, sucedeulle o seu medio irm\u00e1n Filipo III Arrideo (323-317\u00a0a.\u00a0C.), que era unha persoa con discapacidade intelectual, e o seu fillo p\u00f3stumo Alexandre IV (323-309\u00a0a.\u00a0C.). O verdadeiro poder estivo en mans dos seus xenerais, os chamados di\u00e1docos (sucesores), que iniciaron unha loita desapiadada pola supremac\u00eda que conducir\u00eda \u00e1 repartici\u00f3n do imperio de Alexandre e o seu fraccionamento nunha serie de reinos, entre os cales acabar\u00edan impo\u00f1\u00e9ndose o Exipto Tolemaico, o Imperio Sel\u00e9ucida e a Macedonia antig\u00f3nida.\nAlexandre \u00e9 a maior das iconas culturais da Antig\u00fcidade, enxalzado como o m\u00e1is heroico dos grandes conquistadores. Un segundo Aquiles (\u00absoldado e semidi\u00f3s\u00bb), para os gregos o seu heroe nacional e liberador, ou vilipendiado como un tirano megal\u00f3mano que destru\u00edu a estabilidade creada polos persas. A s\u00faa figura e legado estiveron presentes na historia e a cultura, tanto de Occidente como de Oriente, ao longo de m\u00e1is de dous milenios e inspirou aos grandes conquistadores de todos os tempos, desde Xulio C\u00e9sar ata Napole\u00f3n Bonaparte.\nTraxectoria.\nPrimeiros anos.\nAlexandre naceu en Pela, capital do reino de Macedonia, o sexto d\u00eda do antigo mes grego de hecatombe\u00f3n, que probablemente corresponde ao 20 de xullo do 356 a. C. (a\u00ednda que a data exacta \u00e9 incerta). Fillo e sucesor de Filipo II de Macedonia e de Olimpia, filla de Neopt\u00f3lemo I de Epiro rei de Molosia no nord\u00e9s da actual Grecia. A\u00ednda que Filipo tivo sete ou oito esposas, Olimpia foi a s\u00faa esposa principal durante alg\u00fan tempo, probablemente porque deu a luz a Alexandre.\nVarias lendas rodean o nacemento e a infancia de Alexandre. Segundo o antigo bi\u00f3grafo grego Plutarco, na v\u00e9spera da consumaci\u00f3n do seu matrimonio con Filipo, Olimpias so\u00f1ou que o seu \u00fatero era alcanzado por un raio que provocou que unha chama se estendese \"ao longo e ancho\" antes de morrer. Alg\u00fan tempo despois da voda, dise que Filipo se viu a si mesmo, nun so\u00f1o, asegurando o ventre da s\u00faa muller cun selo gravado coa imaxe dun le\u00f3n. Plutarco ofreceu unha variedade de interpretaci\u00f3ns para estes so\u00f1os: que Olimpia estaba embarazada antes do seu casamento, indicado polo selado do seu \u00fatero; ou que o pai de Alexandre era Zeus. Os antigos comentaristas estaban divididos sobre se a ambiciosa Olimpia promulgou a historia da filiaci\u00f3n divina de Alexandre, afirmando de varias maneiras que ela llo dixera a Alexandre ou que descartou a suxesti\u00f3n como imp\u00eda.\nO d\u00eda en que Alexandre naceu, Filipo preparaba un asedio \u00e1 cidade de Potidea, na pen\u00ednsula de Calc\u00eddica. Ese mesmo d\u00eda, Filipo recibiu a noticia de que o seu xeneral Parmenion derrotara aos ex\u00e9rcitos combinados ilirio e peonio e que os seus cabalos ga\u00f1aran nos Xogos Ol\u00edmpicos. Tam\u00e9n se dixo que neste d\u00eda ardeu o Templo de Artemisa en \u00c9feso, unha das sete marabillas do mundo. Isto levou a Hegesias de Magnesia a dicir que ardera porque Artemisa estaba ausente, asistindo ao nacemento de Alexandre. Tales lendas puideron xurdir cando Alexandre era rei, e posiblemente pola s\u00faa instigaci\u00f3n, para demostrar que era sobrehumano e que estaba destinado \u00e1 grandeza desde a concepci\u00f3n.\nNos seus primeiros anos, Alexandre foi criado pola enfermeira, Lanike, irm\u00e1 do futuro xeneral de Alexandre Cleito o Negro. M\u00e1is tarde na s\u00faa infancia, Alexandre foi tutelado polo severo Le\u00f3nidas de Epiro, parente da s\u00faa nai, e por Lis\u00edmaco de Acarnania. Alexandre foi criado ao xeito dos mozos nobres macedonios, aprendendo a ler, tocar a lira, montar, loitar e cazar. Cando Alexandre ti\u00f1a dez anos, un comerciante de Tesalia trouxo a Filipo un cabalo, que lle ofreceu vender por trece talentos. O cabalo negouse a ser montado e Filipo ordenoulle que se fora. Con todo, Alexandre, ao detectar o medo do cabalo \u00e1 s\u00faa propia sombra, pediulle domarlo, o que finalmente conseguiu. Plutarco afirmou que Filipo, encantado por esta mostra de coraxe e ambici\u00f3n, bicou ao seu fillo entre l\u00e1grimas, declarando: \"Meu neno, debes atopar un reino o suficientemente grande para as t\u00faas ambici\u00f3ns. Macedonia \u00e9 demasiado pequena para ti\", e comprou o cabalo para el. Alexandre chamouno Buc\u00e9falo, que significa \"cabeza de boi\". Buc\u00e9falo levou a Alexandre ata a India. Cando o animal morreu (por mor da vellez, segundo Plutarco, aos trinta anos), Alexandre chamoulle a unha cidade, Buc\u00e9fala.\nEducaci\u00f3n.\nComo herdeiro do trono recibiu unha educaci\u00f3n para tal fin dende pequeno, tanto militar como intelectual, combinando a estrita formaci\u00f3n f\u00edsica coa formaci\u00f3n intelectual. Cando Alexandre ti\u00f1a 13 anos, Filipo comezou a buscarlle un titor e considerou a acad\u00e9micos como Is\u00f3crates e Espeusipo, este \u00faltimo ofrec\u00e9ndose a dimitir da s\u00faa administraci\u00f3n na Academia para ocupar o cargo. Ao final, Filipo escolleu a Arist\u00f3teles e proporcionoulle o Templo das Ninfas en Mieza como aula. A cambio de ensinarlle a Alexandre, Filipo aceptou reconstru\u00edr a cidade natal de Arist\u00f3teles, Estagira, que Felipo arrasara, e repoboala comprando e liberando aos excidad\u00e1ns que eran escravos, ou perdoando aos que estaban no exilio.\nMieza era como un internado para Alexandre e os fillos de nobres macedonios, como Ptolomeo, Hefesti\u00f3n e Casandro. Moitos destes estudantes converter\u00edanse nos seus amigos e futuros xenerais, e son co\u00f1ecidos a mi\u00fado como os \"Compa\u00f1eiros\". Arist\u00f3teles ensinoulle a Alexandre e aos seus compa\u00f1eiros sobre medicina, filosof\u00eda, moral, relixi\u00f3n, l\u00f3xica e arte. Baixo a tutela de Arist\u00f3teles, Alexandre desenvolveu unha paix\u00f3n polas obras de Homero, e en particular pola Il\u00edada; Arist\u00f3teles deulle unha copia anotada, que Alexandre levou a cabo m\u00e1is tarde nas s\u00faas campa\u00f1as. Alexandre pod\u00eda citar de memoria a Eur\u00edpides.\nDurante a s\u00faa mocidade, Alexandre tam\u00e9n co\u00f1eceu os exiliados persas na corte macedonia, que recibiron a protecci\u00f3n de Filipo II durante varios anos ao opo\u00f1erse a Artaxerxes III. Entre eles estaban Artabazos II e a s\u00faa filla Barsine, posible futura amante de Alexandre, que residiu na corte macedonia do 352 ao 342 a. C., as\u00ed como Amminapes, futuro s\u00e1trapa de Alexandre, ou un nobre persa chamado Sisines. Isto deulle \u00e1 corte macedonia un bo co\u00f1ecemento das cuesti\u00f3ns persas, e mesmo puido influ\u00edr nalgunhas das innovaci\u00f3ns na xesti\u00f3n do estado macedonio.\nA grande enciclopedia bizantina sobre o mundo antigo Su\u00eddas pon que Anax\u00edmenes de L\u00e1mpsaco foi un dos mestres de Alexandre, e que Anax\u00edmenes tam\u00e9n acompa\u00f1ou a Alexandre nas s\u00faas campa\u00f1as.\nHerdeiro de Filipo II.\nRexencia e ascenso de Macedonia.\n\u00c1 idade de 16 anos, a educaci\u00f3n de Alexandre baixo Arist\u00f3teles rematou. Filipo II librara a guerra contra os tracios do norte, o que deixou a Alexandre ao mando como rexente e herdeiro, polo que comeza a involucrarse na vida publica e ocuparse da recepci\u00f3n das delegaci\u00f3ns oficiais. \nDurante a ausencia de Filipo, a tribo tracia dos medos sublevouse contra Macedonia. Alexandre respondeu rapidamente e someteunos, ocupou a s\u00faa capital, expulsou aos seus habitantes, repoboouna con xentes de diversos pa\u00edses e deulle o nome de Alexandr\u00f3polis.\nAo regreso de Filipo, Alexandre foi enviado cunha pequena forza para someter as revoltas no sur de Tracia. Na s\u00faa campa\u00f1a contra a cidade grega de Perinto, Alexandre salvou a vida do seu pai. Mentres tanto, a cidade de Anfisa comezou a traballar terras que eran sagradas para Apolo preto de Delfos, un sacrilexio que lle deu a Filipo a oportunidade de intervir a\u00ednda m\u00e1is nos asuntos gregos. Mentres Filipo estaba ocupado en Tracia, Alexandre recibiu a orde de reunir un ex\u00e9rcito para unha campa\u00f1a no sur de Grecia. Preocupado de que outros estados gregos puidesen intervir, Alexandre fixo que pareza que se estaba a preparar para atacar Iliria. Durante esta confusi\u00f3n, os ilirios invadiron Macedonia, s\u00f3 para ser repelidos por Alexandre.\nFilipo e o seu ex\u00e9rcito un\u00edronse ao seu fillo no 338 a. C., e marcharon cara ao sur a trav\u00e9s das Term\u00f3pilas, tom\u00e1ndoas despois da teimosa resistencia da s\u00faa guarnici\u00f3n tebana. Pasaron a ocupar a cidade de Elatea, a s\u00f3 uns d\u00edas de marcha tanto de Atenas como de Tebas. Os atenienses, liderados por Dem\u00f3stenes, votaron a favor da alianza con Tebas contra Macedonia. Tanto Atenas como Filipo enviaron embaixadas para ga\u00f1ar o favor de Tebas, pero Atenas ga\u00f1ou o favor desta. Filipo marchou sobre Anfisa (aparentemente actuando a petici\u00f3n da Liga Anficti\u00f3nica), capturando aos mercenarios enviados al\u00ed por Dem\u00f3stenes e aceptando a rendici\u00f3n da cidade. Filipo volveu ent\u00f3n a Elatea, enviando unha \u00faltima oferta de paz a Atenas e Tebas, que ambas as d\u00faas rexeitaron.\nCando Filipo marchaba en li\u00f1a recta pola v\u00eda principal de F\u00f3cida a Beocia para enfrontarse ao groso do ex\u00e9rcito aliado que defend\u00eda o cami\u00f1o en Queronea, os seus opo\u00f1entes bloque\u00e1rono preto de Queronea, (Beocia). Na batalla que se formou o rei Filipo tomou o mando da \u00e1 dereita do seu ex\u00e9rcito e colocou ao seu fillo Alexandre, de dezaoito anos, ao cargo da \u00e1 esquerda, onde estivo acompa\u00f1ado por un grupo de experimentados xerais macedonios.\nSegundo as fontes antigas, a batalla foi moi disputada durante moito tempo e houbo moitas baixas en ambos os bandos, de modo que durante longo intervalo o combate deu esperanzas de vitoria a ambos os bandos\u00bb. Filipo ordenou deliberadamente \u00e1s s\u00faas tropas que se retiraran, contando cos non experimentados hoplitas atenienses para seguir, rompendo as\u00ed a s\u00faa li\u00f1a. Alexandre foi o primeiro en romper as li\u00f1as tebanas, seguido dos xenerais de Filipo. Tras danar a cohesi\u00f3n do inimigo, Filipo ordenou \u00e1s s\u00faas tropas que avanzasen e derrotounos rapidamente. Cos atenienses perdidos, os tebanos tiveron que loitar s\u00f3s polo que foron cercados e derrotados. Alexandre foi nomeado gobernador de Tracia ese mesmo ano.\nTras a vitoria en Queronea, Filipo e Alexandre adentraronse sen oposici\u00f3n no Peloponeso, sendo acollidos por todas as cidades; con todo, cando chegaron a Esparta, foron rexeitados, pero non recorreron \u00e1 guerra En Corinto, Filipo estableceu unha \"Alianza Hel\u00e9nica\" (modelo da antiga alianza antipersa das guerras greco-persas) , que inclu\u00eda a maior\u00eda das cidades-estado gregas excepto Esparta. Filipo foi ent\u00f3n chamado \"Hexem\u00f3n\" (moitas veces traducido como \"comandante supremo\") desta liga (co\u00f1ecida polos estudosos modernos como a Liga de Corinto), e anunciou os seus plans para atacar o imperio persa.\nExilio e retorno.\nFilipo volveu casar cando volveu a Pella, no 338 ou 337 a. C., esta vez cunha muller noble macedonia chamada Cleopatra Eur\u00eddice, sobri\u00f1a do xeneral Atalo. O matrimonio fixo que a posici\u00f3n de Alexandre como herdeiro fose menos segura, xa que calquera fillo var\u00f3n de Cleopatra Eur\u00eddice ser\u00eda un herdeiro plenamente macedonio, mentres que Alexandre s\u00f3 era medio macedonio. Durante o banquete da voda, Atalo emborrachouse e comezou a rezar publicamente aos deuses para que esta uni\u00f3n producir\u00eda un herdeiro lex\u00edtimo.\nDebido a isto Alexandre fuxiu de Macedonia coa s\u00faa nai, deix\u00e1ndoa en Dodona, capital dos molosos, co irm\u00e1n desta, o rei Alexandre I de Epiro. e el continuou fuxindo ata Iliria, onde buscou refuxio e foi aceptado como convidado polo rei local, a pesar de telo derrotado na batalla anos antes. Por\u00e9n, parece que Philip nunca tivo a intenci\u00f3n de renegar do seu fillo adestrado pol\u00edtica e militarmente. En consecuencia, Alexander volveu a Macedonia despois de seis meses. debido aos esforzos dun amigo da familia, Demarato, que mediou entre as d\u00faas partes.\nNo ano seguinte, o s\u00e1trapa persa (gobernador) de Caria, Pixodaro, ofreceu a s\u00faa filla m\u00e1is vella ao medio irm\u00e1n de Alexandre, Filipo III Arrideo. Olimpia e varios amigos de Alexandre suxeriron ent\u00f3n que isto demostraba que Filipo II \u00eda facer de Arrideo o seu herdeiro. Alexandre reaccionou enviando a o actor, Tesalo de Corinto, para dicirlle a Pixodarus que non deber\u00eda ofrecer a man da s\u00faa filla a un fillo ilex\u00edtimo, sen\u00f3n a Alexandre. Cando Felipo soubo isto, parou as negociaci\u00f3ns e reprendeu a Alexandre por desexar casar coa filla dun cario, explicando que quer\u00eda unha noiva mellor para el. Filipe exiliou a catro dos amigos de Alexandre, H\u00e1rpalo, Nearco, Tolomeo e Erixio, e fixo que os corintios lle trouxesen a Tesalo encadeado.\nRei de Macedonia.\nAscensi\u00f3n.\nNo ver\u00e1n do 336 a.C., cando Filipo asist\u00eda, en Egae, \u00e1 voda da s\u00faa filla Cleopatra co irm\u00e1n de Olimpia, Alexandre I de Epiro, foi asasinado por Pausanias de Orestis, un capit\u00e1n da s\u00faa garda, que foi executado no acto. Cando Pausanias tentaba escapar, tropezou cunha vide e foi asasinado polos seus perseguidores, inclu\u00eddos dous dos compa\u00f1eiros de Alexandre, P\u00e9rdicas e Leonnatus. Alexandre foi proclamado rei no lugar polos nobres e o ex\u00e9rcito \u00e1 idade de 20 anos. Desco\u00f1\u00e9cense os motivos do asasinato, pero existen varias teor\u00edas, que din que Pausanias pod\u00eda ser amante de Filipo (que segundo o costume ti\u00f1a varios amantes, tanto homes coma mulleres) ou que puido ser Olimpia a que estivo detr\u00e1s, por\u00e9n o acto foi atribu\u00eddo \u00f3 imperio Persa e o certo \u00e9 que foi Alexandre o m\u00e1is beneficiado desta morte, posto que subiu ao trono con s\u00f3 vinte anos.\nConsolidaci\u00f3n do poder.\nAlexandre comezou o seu reinado eliminando potenciais rivais ao trono. Fixo executar o seu curm\u00e1n, o antigo rei de Macedonia Amintas IV que fora expulsado do trono polo seu pai Filipo. Tam\u00e9n matou a dous pr\u00edncipes macedonios da rexi\u00f3n de Lincestis, pero indultou a un terceiro, Alexandre de Lincesti. Olimpia, a s\u00faa nai, fixo queimar vivas a Cleopatra Eur\u00eddice e a filla desta con Filipo, Europa. Cando Alexandre soubo isto, estaba furioso. Alexandre tam\u00e9n ordenou o asasinato de Atalo, que estaba ao mando da vangarda do ex\u00e9rcito na Asia Menor e t\u00edo de Cleopatra.\nTras suceder ao seu pai, Alexandre atopouse con que deb\u00eda gobernar un pa\u00eds radicalmente distinto daquel que herdou Filipo II vinte e tres anos antes, xa que Macedonia pasara de ser un reino fronteirizo, pobre e desde\u00f1ado polos gregos, a un territorio que tras o reinado de Filipo consider\u00e1base como parte da Helade e un poderoso Estado militar de fronteiras consolidadas cun ex\u00e9rcito experimentado que dominaba indirectamente a Grecia a trav\u00e9s da Liga de Corinto. Nun discurso, posto en boca de Alexandre polo fil\u00f3sofo e historiador grego Flavio Arriano, describ\u00edase a transformaci\u00f3n do pobo macedonio nos seguintes termos:\nA noticia da morte de Filipo provocou, ante a aparente debilidade da monarqu\u00eda macedonia, a revolta de moitos estados, inclu\u00edndo Tebas, Atenas, Tesalia e as tribos tracias ao norte de Macedonia polo que o goberno de Alexandre ap\u00f3s a morte de Filipo estiveron marcados pola inestabilidade, tendo que embarcarse en campa\u00f1as para asentar o seu poder tanto en Macedonia como na H\u00e9lade a trav\u00e9s da Liga de Corinto. Cando a noticia das revoltas chegou a Alexandre este respondeu rapidamente xa que deb\u00eda resolver dous puntos importantes: manter o control das cidades e recrutar mercenarios das polis para a s\u00faa campa\u00f1a contra Persia. A\u00ednda que se lle aconsellou usar a diplomacia, Alexandre reuniu 3.000 cabaleiros macedonios e dirixiuse o sur cara a Tesalia. Atopou o ex\u00e9rcito tesalio ocupando o paso entre o Monte Olimpo e Monte Ossa, e ordenou aos seus homes que pasasen atraves do monte Ossa. Cando os tesalios espertaron ao d\u00eda seguinte, atoparon a Alexandre na s\u00faa retagarda e rendironse pronto, engadindo a s\u00faa cabaler\u00eda \u00e1 forza de Alexandre. Despois continuou cara ao sur cara o Peloponeso.\nAlexandre det\u00edvose nas Term\u00f3pilas, onde foi reco\u00f1ecido como o l\u00edder da liga anficti\u00f3nica antes de dirixirse ao sur cara a Corinto. Atenas pediu a paz e Alexandre perdoou aos rebeldes. O famoso encontro entre Alexandre e Di\u00f3xenes o C\u00ednico ocorreu durante a estancia de Alexandre en Corinto. Cando Alexandre preguntou a Di\u00f3xenes que pod\u00eda facer por el, o fil\u00f3sofo pediulle con desd\u00e9n a Alexandre que se colocase un pouco ao lado, xa que estaba bloqueando a luz solar. Esta resposta aparentemente encantou a Alexandre, de quen se di que dixo \"Pero, de verdade, se eu non fose Alexandre, gustar\u00edame ser Di\u00f3xenes\". Isto transcendeu nos manuscritos dos fil\u00f3sofos e sofistas de toda Grecia. Noutra ocasi\u00f3n, atopou a Di\u00f3xenes revolvendo lixo, ao preguntarlle que era o que estaba a buscar, Di\u00f3xenes respondeu \u00abestou a buscar \u00f3sos de escravos, pero non acho a diferenza entre estes e os do teu pai\u00bb. Era claro que Di\u00f3xenes desprezaba a Alexandre, quen nunca tomou represalia algunha contra el. En Corinto, Alexandre tomou o t\u00edtulo de \"Hexem\u00f3n \" (\"l\u00edder\") e, como Filipe, foi nomeado comandante da vindeira guerra contra Persia. Tam\u00e9n recibiu noticias dun levantamento tracio.\nCampa\u00f1a dos Balc\u00e1ns.\nAntes de cruzar a Asia, Alexandre quixo salvagardar as s\u00faas fronteiras do norte e, na primavera do 335 a. C., avanzou ata Tracia para facer fronte \u00e1 revolta, que estaba dirixida polos ilirios e os tribalios. Foi reforzado ao longo do cami\u00f1o polos agriani, unha tribo tracia/peonia baixo o mando de Langarus, amigo de Alexandre. O ex\u00e9rcito macedonio marchou ata o monte Haemus, onde se atoparon cunha guarnici\u00f3n tracia que ocupaba as alturas. Os tracios constru\u00edran unha empalizada de carros, que pretend\u00edan lanzar sobre os macedonios que se achegaban. Alexandre ordenou \u00e1 s\u00faa infanter\u00eda pesada que marchase en formaci\u00f3n solta e, cando os carros fosen lanzados, ben abrisen as filas ou se deitaran no chan cos escudos sobre eles. Cando se puxeron a tiro, os arqueiros macedonios dispararon contra os tracios, desbaratando a s\u00faa li\u00f1a de batalla, mentres tanto a infanter\u00eda pesada macedonia seguia avanzando. Cando chegaron ao alto da cima desaloxaron e derrotaron aos tracios. Os macedonios marcharon cara ao pa\u00eds dos Triballi e derrotaron ao seu ex\u00e9rcito preto do r\u00edo Ligino (un afluente do Danubio). Alexandre marchou ent\u00f3n durante tres d\u00edas cara ao Danubio, atopando a tribo xetas na beira oposta. Cruzando o r\u00edo pola noite, sorprendeunos e obrigou ao seu ex\u00e9rcito a retirarse despois da primeira escaramuza de cabaler\u00eda.\nEnt\u00f3n chegou a noticia de que Clito, rei de Iliria, e Glaucias rei dos taulantios estaban en aberta rebeld\u00eda contra a s\u00faa autoridade. Marchando para o oeste cara a Iliria, Alexandre derrotou a cada un \u00e1 s\u00faa vez, obrigando aos dous gobernantes a fuxir coas s\u00faas tropas. Con estas vitorias, asegurou a s\u00faa fronteira norte.\nMentres Alexandre fac\u00eda campa\u00f1a cara ao norte, os tebanos e os atenienses rebel\u00e1ronse unha vez m\u00e1is. Alexandre dirixiuse inmediatamente ao sur. Mentres as outras cidades dubidaban de novo, Tebas decidiu loitar. A resistencia tebana foi ineficaz, e Alexandre arrasou a cidade, ag\u00e1s a cidadela e a casa do poeta P\u00edndaro, e dividiu o seu territorio entre as outras cidades beocias. Despois de axustizar aos sublevados, entrevistou a unha parte da poboaci\u00f3n, ordenando m\u00e1is tarde a reconstruci\u00f3n da cidade. Un dos prexudicados era un deportista tebano dos Xogos Ol\u00edmpicos, a quen Alexandre felicitou durante o desenvolvemento destes, e outro relato conta que unha muller que matou a un xeneral tracio durante a contenda, foi liberada despois de facer unha \u00abdefensa sincera\u00bb. O final de Tebas acobardou a Atenas, deixando a toda Grecia temporalmente en paz. Alexandre comezou ent\u00f3n a s\u00faa campa\u00f1a asi\u00e1tica, deixando a Ant\u00edpatro como rexente.\nConquista do Imperio Persa.\nAsia Menor.\nTras a s\u00faa vitoria na batalla de Queronea (338 a. C.), Filipo II comezou o labor de establecerse como \"h\u0113gem\u1e53n\" () dunha liga que, segundo o historiador grego Diodoro, deb\u00eda facer unha campa\u00f1a contra os persas polos diversos agravios que sufriu Grecia no ano 480 e liberar \u00e1s cidades e illas gregas da costa occidental do dominio aquem\u00e9nida. No 336 a, C. enviou a Parmeni\u00f3n, con Amintas, Andr\u00f3menes e \u00c1talo, e un ex\u00e9rcito de 10.000 homes a Anatolia para facer os preparativos para unha invasi\u00f3n. Ao principio, todo sa\u00edu ben. As cidades gregas da costa occidental de Anatolia sublev\u00e1ronse ata que chegou a noticia de que Filipo fora asasinado e que fora sucedido polo seu fillo pequeno Alexandre. Os macedonios estaban desmoralizados pola morte de Filipo e, posteriormente, foron derrotados preto de Magnesia polos aquem\u00e9nidas baixo o mando do mercenario Memnon de Rodas. Se os persas tivesen estado minimamente \u00e1 altura do seu adversario, ter\u00edan atacado Grecia e ter\u00edan cortado as s\u00faas li\u00f1as de subministraci\u00f3n, tal como aconsellaba o mesmo Memn\u00f3n de Rodas, un grego que cun grupo de mercenarios se pasara ao bando persa e sab\u00eda como se aproveitar das inimizades que Alexandre creara. Pero os persas optaron pola batalla campal, confiando en que se atopaban no seu territorio e cunha evidente superioridade num\u00e9rica.\nAsumindo o proxecto de invasi\u00f3n de Filipo II, o ex\u00e9rcito de Alexandre cruzou o Helesponto no 334\u00a0a.C. con aproximadamente 48.100 soldados, 6.100 de cabaler\u00eda e unha frota de 120 barcos cunha tripulaci\u00f3n que sumaba 38.000 homes, no que predominaban os elementos maced\u00f3nicos e de varias cidades-estado gregas, mercenarios e soldados criados polos feudatarios de Tracia, Peonia e Iliria.. Mostrou a s\u00faa intenci\u00f3n de conquistar a totalidade do Imperio Persa lanzando unha lanza en chan asi\u00e1tico e dicindo que aceptaba Asia como un agasallo dos deuses. Isto tam\u00e9n mostrou o af\u00e1n de Alexandre por loitar, en contraste coa preferencia do seu pai pola diplomacia.\nDespois dunha vitoria inicial contra as forzas persas na batalla do Gr\u00e1nico, Alexandre aceptou a rendici\u00f3n da capital provincial persa e do tesouro de Sardes; ent\u00f3n a continuaci\u00f3n seguiu pola costa de Xonia, outorgando autonom\u00eda e democracia \u00e1s cidades. Mileto, en poder das forzas aquem\u00e9nidas, requiriu unha delicada operaci\u00f3n de asedio, coas forzas navais persas nas proximidades. M\u00e1is ao sur, en Halicarnaso, en Caria, Alexandre realizou con \u00e9xito o seu primeiro asedio a grande escala, forzando finalmente aos seus opo\u00f1entes, o capit\u00e1n mercenario Memnon de Rodas e o persa s\u00e1trapa de Caria, Orontobates, a retirarse por mar. Memn\u00f3n puxo en aprietos a Alexandre en varias ocasi\u00f3ns cos seus movementos t\u00e1cticos. Desafortunadamente para os persas, Memn\u00f3n morre durante o asedio a Mitilene. As cidades gregas das costas, \u00c9feso, Halicarnaso, P\u00e9rgamo, Mileto, e outras tantas m\u00e1is, recib\u00edrono como liberador, e outras se someteron por temor. Alexandre deixou o goberno de Caria a un membro da dinast\u00eda hecat\u00f3mnida, Ada, que adoptou formalmente como fillo ao macedonio.\nVenceu os frixios, e chegou a Troia, onde rendeu homenaxe ao seu heroe Aquiles. Continuou a descender cara ao sur e conquistou as cidades gregas at\u00e9 Halicarnaso, a m\u00e1is meridional. Pero non as entregou \u00e1 Liga, sen\u00f3n que as incorporou ao reino de Macedonia, o que deu lugar \u00e1s primeiras mostras de descontento.\nDesde Halicarnaso, Alexandre avanzou cara \u00e1 monta\u00f1osa Licia e \u00e1 chaira panfiliana, afirmando o control de todas as cidades costeiras para domear as bases navais persas. A partir de Panfilia a costa non ti\u00f1a grandes portos e Alexandre trasladouse ao interior. En Termeso, Alexandre humillou pero non asaltou a cidade de Pisidia. Na antiga capital frixia de Gordi\u00f3n, onde Alexandre decidiu pasar o inverno. Al\u00ed atop\u00e1base un famoso carro real, suxeito a un n\u00f3 moi complicado de desfacer. Segundo o or\u00e1culo de Gordi\u00f3n, \u00abquen soubese desfacelo conquistar\u00eda Asia\u00bb. Algunhas fontes indican que Alexandre desatou o n\u00f3 pacientemente, mentres que outras afirman que proclamou que non importaba como se desfacese o n\u00f3 e seccionouno coa s\u00faa espada. En calquera caso, a tormenta que seguiu ao feito interpretouse como un claro signo de que Zeus daba a s\u00faa aprobaci\u00f3n..\nO Levante e Siria.\nNa primavera do 333 a.C., Alexandre cruzou os montes Tauros cara a Cilicia. Despois dunha longa pausa por mor dunha enfermidade, marchou cara a Siria. A\u00ednda que foi superado polo ex\u00e9rcito significativamente maior de Dar\u00edo, marchou de volta a Cilicia, onde derrotou a Dar\u00edo en Issos. Dar\u00edo fuxiu da batalla, o que provocou o colapso do seu ex\u00e9rcito, e deixou atr\u00e1s \u00e1 s\u00faa muller, \u00e1s s\u00faas d\u00faas fillas, \u00e1 s\u00faa nai Sisigambis e un fabuloso tesouro. Dar\u00edo dedic\u00e1rase a reorganizar o ex\u00e9rcito mentres Alexandre se fac\u00eda co dominio de toda a fachada mediterr\u00e1nea do Imperio. \u00c1 vista dos acontecementos, Dar\u00edo ofreceu un tratado de paz no que se amosa disposto a lle ceder todos os territorios ao oeste do r\u00edo \u00c9ufrates, e un rescate de 10.000 talentos para a s\u00faa familia. Pero iso era algo que Alexandre xa ti\u00f1a conquistado polo que respondeulle que xa que agora era rei de Asia, era el s\u00f3 quen decid\u00eda as divisi\u00f3ns territoriais. Alexandre pasou a tomar posesi\u00f3n de Siria e da maior parte da costa do Levante mediterr\u00e1neo. No ano seguinte, 332 a. C., viuse obrigado a atacar Tiro, que capturou despois dun longo e dif\u00edcil asedio. Os homes en idade militar foron masacrados e as mulleres e os nenos vendidos como escravos.\nExipto.\nAlexandre proseguiu a s\u00faa campa\u00f1a dirinx\u00edndose a Exipto. Conquistou facilmente as cidades fenicias, ag\u00e1s Tiro, onde tivo lugar un longo asedio. Cando Alexandre destru\u00edu Tiro, a maior\u00eda das cidades da ruta a Exipto capitularon rapidamente. Por\u00e9n, Alexandre atopouse con resistencia en Gaza . A fortaleza estaba moi fortificada e constru\u00edda nun outeiro, o que requiriu un asedio. Cando \"os seus enxe\u00f1eiros lle sinalaron que pola altura do t\u00famulo ser\u00eda imposible... isto animou a\u00ednda m\u00e1is a Alexandre a tentalo\". Despois de tres asaltos sen \u00e9xito, a fortaleza caeu, pero non antes de que Alexandre recibira unha grave ferida no ombreiro. O igual que en Tiro, os homes en idade militar foron pasados \u200b\u200ba espada e as mulleres e os nenos foron vendidos como escravos.\nEn novembro do 332 a. C. Alexandre comezou a viaxe a Exipto; Despois de tres d\u00edas sobre o deserto, chegou a esas terras sendo acollido como liberador, aqu\u00ed, de feito, o poder persa era moi forte pero pouco aceptado, xa que s\u00f3 doce anos antes o pobo era libre do poder dos persas. Despois da s\u00faa viaxe o oasis de Siwa no deserto da Libia, onde consultou o or\u00e1culo de Am\u00f3n e foi declarado fillo do deus Am\u00f3n, Alexandre foi coroado fara\u00f3n no templo de Ptah en Menfis. Para lexitimar a toma do poder e ser reco\u00f1ecido como o descendente da longa li\u00f1a de fara\u00f3ns, Alexandre fixo sacrificios aos deuses en Menfis. O or\u00e1culo reveloulle a s\u00faa orixe divina e confirmoulle a s\u00faa misi\u00f3n universal. Xa fose este episodio unha montaxe de Alexandre ou dos sacerdotes amonitas, o certo foi que Alexandre se imbu\u00edu de tal xeito no seu parentesco cos deuses que rematou convert\u00e9ndose nun d\u00e9spota oriental, sobre todo ap\u00f3s a morte de Dar\u00edo, perdendo con iso a amizade de moitos camaradas de armas gregos que, penetrados polo esp\u00edrito igualitario, propio da s\u00faa cultura, neg\u00e1ronse a se prosternar diante de Alexandre. En adiante, Alexandre referiuse a mi\u00fado a Zeus-Am\u00f3n como o seu verdadeiro pai, e despois da s\u00faa morte, unha moeda representouno adornado cos cornos de Am\u00f3n como un s\u00edmbolo da s\u00faa divindade. Os gregos interpretaron esta mensaxe -que os deuses dirix\u00edan a todos os fara\u00f3ns- como unha profec\u00eda. Parece que ao pobo exipcio non lle resultaba preocupante que fose estranxeiro, nin que estivese ausente durante practicamente todo o seu reinado. Alexandre restaurou os templos descoidados polos persas e dedicou novos monumentos aos deuses exipcios. No templo de Luxor, preto de Karnak, constru\u00edu unha capela para a barcaza sagrada. Durante os seus breves meses en Exipto, reformou o sistema fiscal segundo os modelos gregos e organizou a ocupaci\u00f3n militar do pa\u00eds, pero, a principios do 331 a. C., marchou a Asia en busca dos persas. \nDurante a s\u00faa estancia en Exipto, fundou a cidade de Alexandr\u00eda nunha zona costeira moi f\u00e9rtil ao oeste do delta do Nilo. Os motivos da fundaci\u00f3n eran tanto econ\u00f3micos (a apertura dunha ruta comercial no mar Exeo) como culturais (a creaci\u00f3n dunha cidade ao estilo grego en Exipto, cuxa planificaci\u00f3n se deixou en mans do arquitecto Din\u00f3crates). Alexandr\u00eda converter\u00edase na pr\u00f3spera capital do reino tolemaico despois da s\u00faa morte. O control de Exipto pasou a Tolomeo I (fillo de Lagos), o fundador da dinast\u00eda tolemaica (305-30 a. C.) despois da morte de Alexandre.\nBatalla de Gaugamela.\nNo ano seguinte, Alexandre abandonou Exipto. A s\u00faa longa estad\u00eda neste pa\u00eds non foi aproveitada polos persas para se reorganizar, pois na batalla de Gaugamela, na bac\u00eda alta do r\u00edo Tigris, Alexandre desfixo literalmente o ex\u00e9rcito aquem\u00e9nida e, dun s\u00f3 golpe, desmantelou toda a estrutura do poder do Imperio, ao tempo que asum\u00eda o t\u00edtulo de emperador persa. Como na batalla de Issus, ga\u00f1ouse un bot\u00edn substancial, con 4.000 talentos capturados, o carro e o arco persoais do rei e os elefantes de guerra. Foi unha desastrosa derrota para os persas e unha das mellores vitorias de Alexandre. Esta batalla hoxe en d\u00eda segue sendo analizada por expertos militares, tentando explicarse como un ex\u00e9rcito tan inferior en n\u00famero, derrotou a un polo menos cinco veces m\u00e1is grande. Despois da batalla, Parmenion quedou na cidade coa misi\u00f3n de supervisar as comunicaci\u00f3ns mentres Alexandre e o seu gardacostas persegu\u00edan a Dar\u00edo que fuxira novamente. \u200b De acordo ao historiador romano Flavio Arriano, Dar\u00edo escapar\u00eda da batalla cara a Arbil, onde abandonou o seu propio carro e abundantes riquezas, antes de seguir cami\u00f1o cara a Ecbatana. Dar\u00edo conseguiu escapar cun pequeno corpo das s\u00faas forzas que permanecian intactas. Neste punto o imperio persa estaba dividido en d\u00faas metades: leste e oeste. Na s\u00faa fuxida, Dar\u00edo deu un discurso ao que quedaba do seu ex\u00e9rcito. Planeaba dirixirse m\u00e1is ao leste e levantar outro ex\u00e9rcito para enfrontarse a Alexandre, asumindo que os gregos se dirixir\u00edan cara a Babilonia. Ao mesmo tempo, enviou cartas aos seus s\u00e1trapas orientais ped\u00edndolles que se mantivesen leais, a\u00ednda que estes ti\u00f1an outras intenci\u00f3ns.\nOcupaci\u00f3n de Babilonia.\nMentres tanto Alexandre capturaba Babilonia, quedando \u00e1s portas do propio territorio persa. Os diarios astron\u00f3micos babil\u00f3nicos din que \"o rei do mundo, Alexandre\" enviou por medio dos seus exploradores unha mensaxe ao pobo de Babilonia antes de entrar na cidade: \"Non entrarei nas vosas casas\".\nPersia.\nNo ano 331 a. C., o ex\u00e9rcito macedonio invadiu Persia entrando facilmente na cidade de Susa (a antiga capital de Dar\u00edo I), posto que a cidade estaba desprovista de murallas. Mentres que o derrotado Dar\u00edo III fux\u00eda cara ao interior do territorio persa en busca de forzas leais para enfrontar novamente a Alexandre.\nAlexandre procedeu coidadosamente ocupando as cidades que atopou o seu paso, apoder\u00e1ndose dos caudais persas e asegurando as li\u00f1as de abastecemento. Desde Susa enviou o groso do seu ex\u00e9rcito a Pers\u00e9pole, capital cerimonial do Imperio aquem\u00e9nida, a trav\u00e9s da estrada real persa. O propio Alexandre levou tropas seleccionadas na ruta directa \u00e1 cidade. En xaneiro do ano 330 a. C. Alexandre entrou finalmente en Pers\u00e9pole onde atopou uns cento vinte mil talentos de metal precioso sen acu\u00f1ar. Mentres tanto, o rei inimigo atopara refuxio en Hamad\u00e1n (co\u00f1ecido naquel momento como Ecbatana), onde se uniron os seus homes de confianza (Besos, Barsaente, Satibarzane, Nabarzanes, Artabazo) e 2.000 mercenarios gregos. Alexandre permaneceu moito tempo en Pers\u00e9pole, enviando soldados a Pasargada pedindo a Susa que enviase unha gran cantidade de animais de carga para transportar o di\u00f1eiro. Marchou cunha pequena parte do ex\u00e9rcito, durante uns trinta d\u00edas, para conquistar as tribos que estaban preto dos montes da comarca, sometendo aos n\u00f3mades e ao resto da provincia. Cando volveu, seguiu facendo un agasallo, aos que o axudaran, de bens proporcionados \u00e1 axuda ofrecida, como era o seu estilo. Antes de abandonar a cidade, devolveu o poder local ao gobernador da cidade e confiou 3.000 macedonios a un home de confianza. Durante a s\u00faa estancia produciuse un incendio no palacio oriental de Xerxes I e estendeuse ao resto da cidade. As posibles causas incl\u00faen un accidente durante unha borracheira ou unha vinganza deliberada pola queima da Acr\u00f3pole de Atenas durante a segunda guerra persa por parte de Xerxes; Plutarco e Diodoro alegan que a compa\u00f1eira de Alexandre, a hetera Tha\u00efs, instigou e iniciou o lume. Nese momento mentres v\u00eda arder a cidade, Alexander comezou a arrepentirse da s\u00faa decisi\u00f3n. Plutarco afirma que ordenou aos seus homes apagar os incendios, pero que as chamas xa se estenderan pola maior parte da cidade. Curcio afirma que Alexandre non se arrepentiu da s\u00faa decisi\u00f3n ata a ma\u00f1\u00e1 seguinte. Plutarco conta unha an\u00e9cdota na que Alexandre fai unha pausa e fala cunha estatua ca\u00edda de Xerxes coma se fose unha persoa viva:\nMentres tanto en Grecia Ant\u00edpatro derrotara na batalla de Megal\u00f3pole (outono do 331 a.C.) ao rei de Esparta Axis III, definitivamente. eliminando a \u00faltima oposici\u00f3n das cidades gregas ao dominio macedonio.\nCa\u00edda do imperio persa e Oriente.\nAlexandre continuou a s\u00faa persecuci\u00f3n implacable de Dar\u00edo, chegando ata Media e Partia. Por\u00e9n, o rei persa xa non controlaba o seu destino, sendo feito prisioneiro polo xeneral Besos, que era o s\u00e1trapa de Bactria e un dos seus comandantes de m\u00e1is confianza. Cando Alexandre se achegaba, Besos fixo que os seus homes apu\u00f1alaran mortalmente ao Gran Rei Dar\u00edo e logo autoproclamouse o seu sucesor co nome de Artaxerxes V, antes de retirarse \u00e1 zona lindeira do Hind\u00fa Kush (hoxe Afganist\u00e1n), nas inmediaci\u00f3ns de Sogdiana (ao leste de Asia), acompa\u00f1ado por unha resistencia formada por nobres e seteiros dacabalo, para lanzar unha campa\u00f1a de guerrilla contra Alexandre, cousa que Alexandre non toleraria, motivo tam\u00e9n polo cal o perseguir\u00eda. \nCando Alexandre descubriu o asasinato de Dar\u00edo, entristeceuse ao ver asasinado as\u00ed un inimigo ao que respectaba, e deulle a Dar\u00edo unha cerimonia de enterro digna xunto aos seus predecesores aquem\u00e9nidas. Alexandre afirmou que, mentres morr\u00eda, Dar\u00edo o nomeou como o seu sucesor ao trono aquem\u00e9nida. Tradicionalmente consid\u00e9rase que o imperio persa aquem\u00e9nida rematou coa morte de Dar\u00edo. Por\u00e9n, como as formas b\u00e1sicas de vida comunitaria e a estrutura xeral do goberno foron mantidas e resucitadas por Alexandre baixo o seu propio goberno, el, en palabras do iran\u00f3logo franc\u00e9s Pierre Briant, \"p\u00f3dese considerar que actuou de moitas maneiras como o \"\u00faltimo dos aquem\u00e9nidas\" \".\nAlexandre consideraba a Besos como un usurpador e prop\u00faxose derrotalo. Esta campa\u00f1a, inicialmente contra Besos, converteuse nunha gran xira pola Asia central. Alexandre fundou unha serie de novas cidades, todas chamadas Alexandr\u00eda, inclu\u00edndo a moderna Kandahar en Afganist\u00e1n, e Alexandria Escate (\"\u00aba Alexandr\u00eda m\u00e1is afastada\u00bb\") no moderno Taxiquist\u00e1n. A campa\u00f1a levou a Alexandre a trav\u00e9s de Media, Partia, Aria (oeste de Afganist\u00e1n), Drangiana, Aracosia (Sur e Afganist\u00e1n central), Bactria (Norte e Centro de Afganist\u00e1n) e Escitia.\nEspitamenes, un se\u00f1or que gobernaba unha rexi\u00f3n de Sogdiana, traizoou a Beso no 329 a. C. e entregouno a Tolomeo, un dos xenerais e amigos m\u00e1is fiables de Alexandre. Besso foi ent\u00f3n executado. A maior\u00eda dos s\u00e1trapas restantes xurar\u00f3n lealdade a Alexandre e permit\u00edronlles manter as s\u00faas posici\u00f3ns. Por\u00e9n, mentres Alexandre estaba no Yaxartes repelendo unha invasi\u00f3n dun ex\u00e9rcito n\u00f3made, Espitamenes levantou a Sogdiana en rebeld\u00eda. Alexandre dirixiu persoalmente unha tropa e derrotou aos escitas na batalla do Yaxartes e logo moveuse contra Espitamenes, derrot\u00e1ndoo na batalla de Gabai. Ent\u00f3n os propios homes de Espitamenes asasinaronno e buscaron a paz cos macedonios pouco despois. \nProblemas e tramas.\nDurante este tempo, Alexandre adoptou alg\u00fans elementos da vestimenta e costumes persas na s\u00faa corte, en particular o costume da prosqu\u00ednese, consistente en enviar un bico, facer unha reverencia ou postrarse ante unha persoa de rango superior. Este foi un dos aspectos da ampla estratexia de Alexandre destinada a conseguir a axuda e o apoio das clases altas iranianas. Os gregos, por\u00e9n, consideraban o xesto da \"prosqu\u00ednese\" como a providencia das deidades e cr\u00edan que Alexandre quer\u00eda divinizarse esix\u00edndoo. Isto custoulle as simpat\u00edas de moitos dos seus compatriotas, e acabou por abandonalo.\nDurante o longo goberno dos aquem\u00e9nidas, as posici\u00f3ns de elite en moitos segmentos do imperio, inclu\u00edndo o goberno central, o ex\u00e9rcito e as moitas satrap\u00edas estaban reservadas especificamente para os iranianos e, en maior medida, para os persas nobres. Estes \u00faltimos estaban en moitos casos vencellados adicionalmente a trav\u00e9s de alianzas matrimoniais coa familia real aquem\u00e9nida. Isto creou un problema para Alexandre sobre se ti\u00f1a que facer uso dos distintos membros e persoas que lle deron ao imperio a s\u00faa solidez e unidade durante un longo per\u00edodo de tempo. Pierre Briant explica que Alexandre deuse conta de que era insuficiente con s\u00f3 explotar as contradici\u00f3ns internas dentro do sistema imperial como en Asia Menor, Babilonia ou Exipto; tam\u00e9n tivo que (re)crear un goberno central con ou sen o apoio dos iranianos. Xa no 334 a. C. demostrou ser consciente diso, cando desafiou ao actual rei Dar\u00edo III \"apropi\u00e1ndose dos principais elementos da ideolox\u00eda da monarqu\u00eda aquem\u00e9nida, en particular do tema do rei que protexe as terras e os campesi\u00f1os\". Alexandre escribiu unha carta no 332 a. C. a Dar\u00edo III, na que argumentaba que era m\u00e1is digno que Dar\u00edo \"para gobernar o trono aquem\u00e9nida\". Alexandre pretend\u00eda constitu\u00edr un imperio universal gobernado por gregos e persas unidos, e casou coa princesa persa Roxana, dous actos simb\u00f3licos dos seus prop\u00f3sitos e de como se sent\u00eda continuador do soberano vencido. Por\u00e9n, a eventual decisi\u00f3n de Alexandre de queimar o palacio aquem\u00e9nida en Pers\u00e9pole xunto co gran rexeitamento e oposici\u00f3n de \"todo o pobo persa\" fixo que fose impracticable para el presentarse como lex\u00edtimo sucesor de Dar\u00edo. Con todo, contra Besos (Artaxerxes V), engade Briant, Alexandre reafirmou \"a s\u00faa pretensi\u00f3n de lexitimidade como vingador de Dar\u00edo III\".\nPor volta de 330 a.C., foi descoberto un complot contra a vida de Alexandre feito polo que un dos seus oficiais, Filotas que era fillo de Parmenion, foi executado por non avisalo da conxura. A morte do fillo fixo necesaria a morte do pai, que estaba encargado de gardar o tesouro en Ecbatana, e foi asasinado por orde de Alexandre, para evitar intentos de vinganza. O m\u00e1is infame \u00e9 que Alexandre matou persoalmente ao home que lle salvara a vida na batalla do r\u00edo Gr\u00e1nico, Clito o Negro, durante un violento altercado de borrachos en Maracanda (actual Samarcanda en Uzbekist\u00e1n), na que Clito acusou a Alexandre de varios erros de xu\u00edzo e, sobre todo, de esquecer as formas macedonias a favor dun estilo de vida oriental corrupto. As\u00ed mesmo, o primo de Alexandre, Amintas (fillo de P\u00e9rdicas III), foi executado por tentar pactar cos persas para converterse no novo rei (de feito, era o lex\u00edtimo sucesor ao trono macedonio).\nM\u00e1is tarde, na campa\u00f1a de Asia Central, desvelouse un segundo complot contra a s\u00faa vida, este instigado polo seu propio paxe real. O seu historiador oficial, Cal\u00edstenes de Olinto, viuse implicado no complot, e na \" An\u00e1basis de Alejandro\", Arriano afirma que Cal\u00edstenes e os paxes foron torturados no poldro de tortura como castigo, e probablemente morreron pouco despois. Non est\u00e1 claro se Cal\u00edstenes estivo realmente implicado na trama, xa que antes da s\u00faa acusaci\u00f3n caera en desgraza ao liderar a oposici\u00f3n ao intento de introducir a prosqu\u00ednese.\nMacedonia en ausencia de Alexandre.\nCando Alexandre partiu cara a Asia, deixou ao seu xeneral Ant\u00edpatro, un experimentado l\u00edder militar e pol\u00edtico e parte da \"vella garda\" de Filipo II, a cargo de Macedonia. O saqueo de Tebas por Alexandre asegurou que Grecia permanecese quieta durante a s\u00faa ausencia. A \u00fanica excepci\u00f3n foi unha chamada \u00e1s armas do rei espartano Agis III no 331\u00a0a.C., a quen Ant\u00edpatro derrotou e matou na batalla de Megal\u00f3pole. Ant\u00edpatro remitiu o castigo dos espartanos \u00e1 Liga de Corinto, que logo se remitiu a Alexandre, que optou por perdoalos. Tam\u00e9n houbo unha considerable fricci\u00f3n entre Ant\u00edpatro e Olimpia, e cada un queixouse a Alexandre do outro.\nEn xeral, Grecia gozou dun per\u00edodo de paz e prosperidade durante a campa\u00f1a de Alexandre en Asia. Alexandre enviou grandes sumas de di\u00f1eiro da s\u00faa conquista estimulando a econom\u00eda e o comercio a trav\u00e9s do seu novo imperio, que agora se estend\u00eda desde as illas gregas ata a rexi\u00f3n de Afganist\u00e1n na Asia central. Por\u00e9n, as constantes solicitudes de tropas de Alexandre e a migraci\u00f3n dos macedonios a outras rexi\u00f3ns conquistadas para o imperio acabaron por debilitar a propia Macedonia, que, d\u00e9cadas despois da morte de Alexandre, non puido resistir a invasi\u00f3n romana despois da terceira guerra macedonica. (171\u2013168 BC).\nCampa\u00f1a india.\nAlexandre considerou que a campa\u00f1a da Liga de Corinto rematara coa destruci\u00f3n do Imperio Persa, e continuou por conta propia as s\u00faas conquistas. Estas lev\u00e1rono \u00e1s satrap\u00edas orientais e aos conf\u00edns da India, no que hoxe \u00e9 Afganist\u00e1n e \u00e1s ribeiras do r\u00edo Hifasis, afluente do Indo en 327 a.C..\nIncursi\u00f3ns no subcontinente indio.\nDespois da morte de Espitamenes e do seu matrimonio con Roxana (Raoxshna en iraniano antigo) que ti\u00f1a como obxectivo afianzar as relaci\u00f3ns coas s\u00faas novas satrap\u00edas, Alexandre dirixiose ao subcontinente indio. Convidou aos xefes da antiga satrap\u00eda de Gandhara (unha rexi\u00f3n que actualmente se atopa entre o leste de Afganist\u00e1n e o norte de Paquist\u00e1n), a acudir a el e someterse \u00e1 s\u00faa autoridade. Taxiles (nome indio Ambhi), o gobernante de Taxila, cuxo reino se estend\u00eda desde o r\u00edo Indo ata o r\u00edo Hidaspes (Jhelum), someteuse, pero os xefes dalg\u00fans clans das monta\u00f1as, inclu\u00edndo as secci\u00f3ns Aspasioi e Assakenoi dos Kamboias (co\u00f1ecidos nos textos indios tam\u00e9n como Ashvayanas e Ashvakayanas), neg\u00e1ronse a someterse. Ambhi apresurouse a liberar a Alexandre do seu prexu\u00edzo e recibiuno con valiosos agasallos, po\u00f1\u00e9ndose el e todas as s\u00faas forzas \u00e1 s\u00faa disposici\u00f3n. Alexandre non s\u00f3 lle devolveu os agasallos, sen\u00f3n que tam\u00e9n lle regalou un vestiario de \"roupas persas, adornos de ouro e prata, 30 cabalos e 1.000 talentos en ouro\". Alexandre animouse a dividir as s\u00faas forzas, e Ambhi axudou os xenerais de Alexandre, Hefesti\u00f3n e a P\u00e9rdicas, a constru\u00edr unha ponte en Hund onde Alexandre cruzou o r\u00edo Indo, forneceu \u00e1s s\u00faas tropas con provisi\u00f3ns, e recibiu ao propio Alexandre, e a todo o seu ex\u00e9rcito, na s\u00faa capital, Taxila, con todas as demostraci\u00f3ns de amizade e a m\u00e1is liberal hospitalidade. \nNo avance posterior do rei macedonio, Taxiles acompa\u00f1ouno cunha forza de 5.000 homes e participou na batalla do r\u00edo Hidaspes. Os indios mandados polo rei Poros fix\u00e9ronlle fronte a Alexandre cun grande ex\u00e9rcito que inclu\u00eda elefantes, mais Alexandre demostrou novamente o seu xenio militar ao vencelo de forma esmagadora. Tras esta batalla Alexandre ordenou a Taxiles que perseguise a Poros e cando foi capturado ofreceulle por encargo de Alexandre unhas condici\u00f3ns favorables pero este escapou por medo de perder a vida a mans do seu antigo inimigo. Impresionado polo valor do rei indio, delvolveulle a s\u00faa coroa. Posteriormente, con todo, os dous rivais reconcili\u00e1ronse pola mediaci\u00f3n persoal de Alexandre; e Taxiles, despois de contribu\u00edr con celo ao equipamento da frota no r\u00edo Hidaspes, foi encomendado polo rei co goberno de todo o territorio comprendido entre ese r\u00edo e o Indo. Conced\u00e9uselle un considerable acceso ao poder tras a morte de Filipo, fillo de Machatas; e permit\u00eduselle manter a s\u00faa autoridade \u00e1 morte do propio Alexandre (323 a. C.), as\u00ed como na posterior partici\u00f3n das provincias no tratado de Triparadisus, 321 a.C.\nNo inverno de 327/326\u00a0a.C., Alejandro dirixiu persoalmente unha campa\u00f1a contra os astacenos do val de Kunar, os guraeanos do val de Guraeus, e os assakenoi dos vales de Swat e Buner. Deu lugar a unha feroz batalla cos astacenos no que Alexandre resultou ferido no ombreiro por un dardo, pero finalmente os astacenos perderon. Alexandre enfrontouse ent\u00f3n aos assakenoi, que loitaron contra el desde as fortalezas de Massaga, Ora e Aornos.\nO forte de Massaga foi reducido s\u00f3 despois de d\u00edas de sanguentos combates, nos que Alexandre resultou gravemente ferido no nocello. Segundo Curtius, \"Alexandre non s\u00f3 matou a toda a poboaci\u00f3n de Massaga, sen\u00f3n que tam\u00e9n reduciu os seus edificios a cascallos\". Unha matanza similar seguiu en Ora. Despois de Massaga e Ora, numerosos assakenios fuxiron \u00e1 fortaleza de Aornos. Alexandre seguiu de preto e capturou o castro estrat\u00e9xico despois de catro d\u00edas sanguentos.\nDespois de Aornos, Alexandre cruzou o Indo e loitou na batalla dos Hidaspes (326\u00a0a.C.), batalla \u00e9pica que ga\u00f1ou contra o rei Poros, rei que gobernaba unha rexi\u00f3n situada entre os r\u00edos Hidaspes e o Akesines, no que agora \u00e9 o Punjab. Alexandre quedou impresionado pola valent\u00eda de Poros, e converteuno nun aliado. Nomeou a Poros como s\u00e1trapa, e engadiu ao territorio de Poros terras que antes non ti\u00f1a, cara ao sueste, ata a Hyphasis (Beas). Elixir un l\u00edder local axudoulle a controlar estas terras tan afastadas de Grecia. Alexandre fundou d\u00faas cidades nos lados opostos do r\u00edo Hydaspes, nomeando a unha delas Bucefalo, en honor ao seu cabalo, que morreu por esta \u00e9poca. A outra era Nicea (Vitoria), que se cre que estaba situada no lugar da actual Mong. Filostrato o Vello na Vida de Apolonio de Tiana escribe que no ex\u00e9rcito de Porus hab\u00eda un elefante que loitou valente contra o ex\u00e9rcito de Alexandre e Alexandre dedicoullo a Helios (Sol) e chamouno Ajax, porque pensaba que un animal tan grande merec\u00eda un gran nome. O elefante ti\u00f1a aneis de ouro ao redor dos seus colmillos e neles hab\u00eda unha inscrici\u00f3n escrita en grego: \"Alexandre, fillo de Zeus, ded\u00edcalle \u00c1yax ao deus Helios.\" (\u0391\u039b\u0395\u039e\u0391\u039d\u0394\u03a1\u039f\u03a3 \u039f \u0394\u0399\u039f\u03a3 \u03a4\u039f\u039d \u0391\u0399\u0391\u039d\u03a4\u0391 \u03a4\u03a9\u0399 \u0397\u039b\u0399\u03a9\u0399).\nRevolta do ex\u00e9rcito hel\u00e9nico.\nAo leste do reino de Poros (xa no subcontinente indio), na rexi\u00f3n de Magadha, preto do r\u00edo Ganxes, estaba o imperio nanda, e m\u00e1is ao leste, na rexi\u00f3n de Bengala o imperio gangaridai. Temendo a perspectiva de enfrontarse a outros grandes ex\u00e9rcitos e esgotado polos anos de campa\u00f1a, o ex\u00e9rcito de Alexandre amotinouse no r\u00edo Beas (r\u00edo Hyphasis en grego), neg\u00e1ndose a marchar m\u00e1is ao leste. Este r\u00edo marca as\u00ed a extensi\u00f3n m\u00e1is oriental das conquistas de Alexandre.\nOs expedicionarios chegaron \u00e1 desembocadura do Indo, onde constru\u00edron unha frota que os devolveu ao golfo P\u00e9rsico. Outra parte do ex\u00e9rcito volveu con Alexandre por terra cara a Babilonia, que pensaba converter na capital do seu imperio. A estrutura deste seguir\u00eda sendo a creada polos persas, a base de satrap\u00edas. Alexandre estaba sumido nestes proxectos cando o sorprendeu a morte en Babilonia no ano 323 a. C. con 33 anos. Semella que o falecemento, ap\u00f3s unha enfermidade de dez d\u00edas, debeuse \u00e1 malaria e, en todo caso, non hai raz\u00f3ns para atribu\u00edlo ao envelenamento como se ten aventurado, se ben a desaparici\u00f3n do seu corpo no s\u00e9culo IV fai impos\u00edbel saber a verdade.\nAlexandre intentou persuadir aos seus soldados para que marchasen m\u00e1is lonxe, pero o seu xeneral Coenus rogoulle que cambiase de opini\u00f3n e volvese; os homes, dixo, \"quer\u00edan volver ver aos seus pais, \u00e1s s\u00faas mulleres e fillos, \u00e1 s\u00faa terra\". Alexandre finalmente accedeu e virou cara ao sur, marchando ao longo do Indo. Ao longo do cami\u00f1o, o seu ex\u00e9rcito conquistou os malhi (no actual Multan) e outras tribos indias, durante estes asedios Alexandre sufriu unha ferida.\nAlexandre enviou unha gran parte do seu ex\u00e9rcito \u00e1 Carmania (moderno sur do Ir\u00e1n) co xeneral Cr\u00e1tero, e encargou unha frota para explorar a costa do Golfo P\u00e9rsico baixo o seu almirante Nearco, mentres el conduc\u00eda ao resto de volta a Persia pola ruta do sur m\u00e1is dif\u00edcil, ao longo dos desertos de Gedrosia e Makran. Alexandre chegou a Susa no 324 a. C., pero non antes de perder moitos homes no duro deserto.\n\u00daltimos anos en Persia.\nAo descubrir que moitos dos seus s\u00e1trapas e gobernadores militares port\u00e1ronse mal na s\u00faa ausencia, Alexandre executou a varios deles como exemplo no seu cami\u00f1o cara a Susa. Como xesto de agradecemento, pagou as d\u00e9bedas dos seus soldados e anunciou que enviar\u00eda de volta a Macedonia aos veteranos maiores e incapacitados, liderados por Cr\u00e1tero. As s\u00faas tropas malinterpretaron a s\u00faa intenci\u00f3n e amotinaronse na cidade de Opis. Neg\u00e1ronse a ser despedidos e criticaron a adopci\u00f3n de costumes e vestimenta persas e a introduci\u00f3n de oficiais e soldados persas nas unidades macedonias.\nAo cabo de tres d\u00edas, incapaz de persuadir aos seus homes para que desen marcha atr\u00e1s, Alexandre concedeu aos persas postos de mando no ex\u00e9rcito e outorgou t\u00edtulos militares macedonios \u00e1s unidades persas. Os macedonios non tardaron en pedir perd\u00f3n, que Alexandre aceptou, e celebraron un gran banquete con varios miles dos seus homes. Nun intento de crear unha harmon\u00eda duradeira entre os seus s\u00fabditos macedonios e persas, Alexandre celebrou matrimonios masivos en Susa entre os seus oficiais superiores con mulleres persas e da nobreza, pero parece que poucos deses matrimonios duraron m\u00e1is dun ano.\nMorte.\nAlexandre morreu moi novo, pouco antes de cumprir os 33 anos, e sen un herdeiro lex\u00edtimo nin claro, a nai do seu fillo m\u00e1is vello, Alexandre, era unha concubina e o fillo m\u00e1is novo, Heracles, nacer\u00eda despois da s\u00faa morte. Polo que tras a s\u00faa morte desencadeouse unha loita entre os seus xenerais polo control do Imperio, froito das cales toda a descendencia de Alexandre foi asasinada e o Imperio quedou dividido en catro partes. Son as monarqu\u00edas helen\u00edsticas.\nPersonalidade e vida privada de Alexandre.\nSon moitos os aspectos da personalidade de Alexandre que foron (e a\u00ednda son) discutidos. Alexandre, ademais de polo seu xenio militar indiscut\u00edbel, salientaba pola s\u00faa crueldade fronte aos seus inimigos (crueldade, por outra banda, bastante corrente na s\u00faa \u00e9poca). O seu lema era renderse ou morrer. A\u00ednda as\u00ed, Alexandre mostrouse ben\u00e9volo con aquelas cidades que se renderon sen opo\u00f1er resistencia. Durante unha festa, afectado polos excesos, matou o seu amigo Clito, o \u00faltimo dos xenerais de Filipo.\nEstes feitos deron lugar \u00e1 lenda negra de Alexandre, presentado como un megal\u00f3mano, borracho e cruel, pero Alexandre tam\u00e9n tivo moitos aspectos positivos. Educado por Arist\u00f3teles, Alexandre foi protector das artes e as letras, fundou varias cidades \u00e1s que lles puxo o nome de Alexandr\u00eda; a m\u00e1is famosa delas \u00e9, sen d\u00fabida, a de Exipto, que tivo a maior biblioteca da antig\u00fcidade. Tam\u00e9n respectou tanto a relixi\u00f3n coma os costumes dos lugares conquistados e difundiu a cultura hel\u00e9nica por eles. Alexandre tentou unir o seu pobo cos pobos conquistados, talvez porque se decatou de que para que o seu imperio perdurase era necesario que estivese unido. Mandou a varios dos seus oficiais, malia as s\u00faas protestas, desposarse con mulleres asi\u00e1ticas e el mesmo deu exemplo casando con tres princesas; tam\u00e9n inclu\u00edu soldados persas no seu ex\u00e9rcito. Para alg\u00fans historiadores, estas medidas, xunto co seu egocentrismo, foron a causa do suposto envelenamento que acabou coa s\u00faa vida.\nSexualidade.\nHoxe en d\u00eda, os historiadores coinciden en que Alexandre tivo tanto amantes masculinos como femininos, malia as protestas dalg\u00fans gregos que consideran a bisexualidade de Alexandre como unha difamaci\u00f3n contra o seu heroe nacional. D\u00e9bese ter en conta que na \u00e9poca de Alexandre o concepto de homosexualidade era moi diferente ao actual: era normal que os homes tivesen tanto amantes masculinos como femininos, xa que se consideraba que un home se sent\u00eda atra\u00eddo pola beleza, ora masculina ora feminina. Semella case que seguro que o seu amigo Hefesti\u00f3n, a quen co\u00f1ec\u00eda desde a infancia, fose tam\u00e9n o seu amante, segundo afirman varios historiadores antigos; outros afirman que tivo ademais varios amantes adolescentes. Chegouse a insinuar que Alexandre practicamente non sent\u00eda desexo coas mulleres, mais \u00e9 dif\u00edcil de crer dado que, \u00e1 parte de ter concubinas, Alexandre casou tres veces: con Roxana de Bactria, Statira, filla de Dar\u00edo III e Parysatis, filla de Ochus. Ademais foi pai de polo menos dous nenos; Heracles, fillo dunha concubina, e Alexandre IV de Macedonia fillo de Roxana.\nMitolox\u00eda.\nS\u00faa nai Olimpia espallou o rumor de que era fillo de Zeus, quen a fecundara en forma de serpe; Filipo nunca desmentiu a lenda. "}
{"id": "14046", "revid": "56817", "url": "https://gl.wikipedia.org/wiki?curid=14046", "title": "Megal\u00f3pole do Nordeste dos Estados Unidos", "text": "A Megal\u00f3pole do Nordeste dos Estados Unidos \u00e9 a maior e principal aglomeraci\u00f3n urbana do planeta que, polas s\u00faas dimensi\u00f3ns, constit\u00fae unha rexi\u00f3n urbanizada no nordeste dos Estados Unidos dende Springfield no estado de Massachusetts ata Washington, a capital do pa\u00eds.\nEste xigantesco continuo urbano conformar\u00edase coa conurbaci\u00f3n das \u00e1reas metropolitanas de Nova York, Filadelfia, Washington-Baltimore e Hartford. Alg\u00fans estudosos (v\u00e9xase Gottmann) incl\u00faen tam\u00e9n a \u00e1rea de Boston, denominando \"BosWash\" (de Boston-Washington) \u00e1 megal\u00f3pole resultante.\nA cidade ma\u00e1is importante do conxunto \u00e9 Nova York, capital do mundo de facto, principal centro financeiro e cultural do planeta (ver Historia urbana de Nova York). Seguir\u00edalle en importancia Washington (ver \"Historia de Washington\"), capital dos Estados Unidos de Am\u00e9rica e, polo mesmo, principal centro de poder executivo e militar do globo. Outras grandes cidades da megal\u00f3pole ser\u00edan Filadelfia, Baltimore e Hartford."}
{"id": "14048", "revid": "23204", "url": "https://gl.wikipedia.org/wiki?curid=14048", "title": "Conurbaci\u00f3n do Delta do Yangtz\u00e9", "text": "A conurbaci\u00f3n do delta do Yangtz\u00e9 \u00e9 unha megal\u00f3pole do centro leste da China que se est\u00e1 conformando na parte sur do delta do r\u00edo Yangtz\u00e9, entre a s\u00faa desembocadura e o lago Tai, e con Shanghai como cidade m\u00e1is grande e importante.\nLocalizaci\u00f3n e caracter\u00edsticas.\nCara o oeste con\u00farbase coa \u00e1rea de Suzhou, antiga e bela cidade \u00e1 beira do Gran Canal; despois aparece a \u00e1rea de Wuxi, industriosa cidade co\u00f1ecida coloquialmente como \"pequena Shanghai\"; e finalmente, no extremo occidental da conurbaci\u00f3n, sit\u00faase a \u00e1rea de Changzhou, a m\u00e1is pequena de todas.\nO dinamismo da rexi\u00f3n nestes \u00faltimos anos ten sido enorme , tras da s\u00faa elecci\u00f3n coma Zona Econ\u00f3mica Especial, aberta o investimento for\u00e1nea. A construci\u00f3n de todo tipo de grandes infraestruturas non cesa d\u00eda a d\u00eda e estanse propo\u00f1endo novos e xigantescos proxectos (pontes, portos, autoestradas e ferrocarr\u00eds) que far\u00edan posible, no medio prazo, a incorporaci\u00f3n \u00e1 megal\u00f3pole das \u00e1reas metropolitanas veci\u00f1as ata Nanjing polo oeste e Hanzhou e Ningbo polo sur.\nMegal\u00f3pole de Shanghai:"}
{"id": "14049", "revid": "839", "url": "https://gl.wikipedia.org/wiki?curid=14049", "title": "Jacques Arcadelt", "text": "Jaques Arcadelt, nado en 1500 e finado en 1568, foi un compositor renacentista da escola francoflamenga, un dos m\u00e1is c\u00e9lebres do XVI, disc\u00edpulo de Josquin des Pr\u00e9s e de Philippe Verdelot.\nTraxectoria.\nA s\u00faa traxectoria musical desenvolveuse basicamente en Italia e en Francia. Cultivou todos os x\u00e9neros do momento, tanto relixiosos (misa, motete), coma profanos (madrigal, chanson)."}
{"id": "14050", "revid": "5734719", "url": "https://gl.wikipedia.org/wiki?curid=14050", "title": "Bica", "text": "A bica \u00e9 un biscoito doce t\u00edpico de elaboraci\u00f3n artesanal de gran difusi\u00f3n en Galicia. \u00c9 utilizada nos almorzos ou como acompa\u00f1ante \u00e1 hora do caf\u00e9. Pola s\u00faa textura esponxosa \u00e9 ideal acompa\u00f1ada de queixos gordos e de curta maduraci\u00f3n (como pode ser o queixo de tetilla). Tam\u00e9n \u00e9 habitual tomalo acompa\u00f1ado con licor caf\u00e9 .\nA bica que se fai en Ourense, m\u00e1is en concreto nos concellos de Avi\u00f3n e Beariz, as\u00ed como en toda a zona do Ribeiro non \u00e9 unha bica doce. Faise con fari\u00f1a de millo e \u00e9 parecida a unha empanada. C\u00f3cese debaixo dun testo cuberto de brasas e parece m\u00e1is unha empanada ca un pan. P\u00f3dese encher coma as empanadas, a\u00ednda que non \u00e9 normal facelo. Na provincia de Pontevedra, polo menos nos concellos de Arbo e Crecente, faise tam\u00e9n este tipo de bica, a\u00ednda que p\u00f3dese cocer encima dunha pedra da lareira ou da coci\u00f1a de ferro. A cor da bica \u00e9 amarela, e ten bastante codia, pois semella ser unha tortilla de patacas (redonda e esmagada). Sabe moi ben co caldo.\nFestas.\nA festa da bica de Manzaneda cel\u00e9brase o \u00faltimo domingo do mes de xullo no municipio da Pobra de Trives."}
{"id": "14051", "revid": "1505", "url": "https://gl.wikipedia.org/wiki?curid=14051", "title": "Polifon\u00eda", "text": "A polifon\u00eda \u00e9, en xeral, a composici\u00f3n musical a varias voces, en oposici\u00f3n \u00e1 monodia, \u00e9 dicir, composici\u00f3n a unha soa voz.\nHistoria e caracter\u00edsticas.\nPor\u00e9n, o seu significado adoita ser m\u00e1is concreto, e referirse a unha t\u00e9cnica de composici\u00f3n a varias voces que se moven independentemente, seguindo as regras do contrapunto, neste caso opor\u00edase ao concepto de homofon\u00eda, orixinaria de Francia chegou a Galicia polo Cami\u00f1o de Santiago, o \"C\u00f3dice Calixtino\" cont\u00e9n algunhas das primeiras pezas polif\u00f3nicas.\nA orixe da polifon\u00eda est\u00e1 en relaci\u00f3n coa filosof\u00eda escol\u00e1stica, os polifonistas eran sobre todo intelectuais que gozaban co experimento deixando o contido do texto nun plano secundario. O motete dos s\u00e9culos XII e XIII \u00e9 a expresi\u00f3n musical perfecta do escolasticismo, Par\u00eds a trav\u00e9s da Sorbona vai ser o centro do escolasticismo que \u00e9 tam\u00e9n a capital da polifon\u00eda grazas \u00e1 Escola de Notre-Dame, cons\u00e9guese un avance na notaci\u00f3n musical ao poder reflectir con exactitude a duraci\u00f3n dos sons, o que permite sincronizar m\u00e1is eficazmente as voces entre si e unha maior participaci\u00f3n do ritmo na composici\u00f3n polif\u00f3nica, dotando dunha maior liberdade ao compositor. No s\u00e9culo XV coa escola flamenga \u00e9 cando a polifon\u00eda acada o seu m\u00e1ximo esplendor."}
{"id": "14052", "revid": "55340", "url": "https://gl.wikipedia.org/wiki?curid=14052", "title": "The Star-Spangled Banner", "text": "The Star-Spangled Banner (do ingl\u00e9s: \"A bandeira das estrelas escintilantes\") \u00e9 o himno nacional dos Estados Unidos de Am\u00e9rica dende 1931. A letra \u00e9 de 1814 e corresponde a Francis Scott Key. Inspirada polo bombardeo da ba\u00eda de Chesapeake durante a Guerra de 1812 entre ingleses e estadounidenses. A m\u00fasica corresponde a unha canci\u00f3n inglesa chamada \"To Anacreon in Heaven\".\nNos actos oficiais e nas competici\u00f3ns deportivas ad\u00f3itase cantar soamente a primeira estrofa do himno.\nLetra orixinal.\n&lt;poem&gt;\nOh, say can you see by the dawn's early light\nWhat so proudly we hailed at the twilight's last gleaming?\nWhose broad stripes and bright stars thru the perilous fight,\nO'er the ramparts we watched were so gallantly streaming?\nAnd the rocket's red glare, the bombs bursting in air,\nGave proof through the night that our flag was still there.\nOh, say does that star-spangled banner yet wave\nO'er the land of the free and the home of the brave?\nOn the shore, dimly seen through the mists of the deep,\nWhere the foe's haughty host in dread silence reposes,\nWhat is that which the breeze, o'er the towering steep,\nAs it fitfully blows, half conceals, half discloses?\nNow it catches the gleam of the morning's first beam,\nIn full glory reflected now shines in the stream:\n'Tis the star-spangled banner! Oh long may it wave\nO'er the land of the free and the home of the brave!\nAnd where is that band who so vauntingly swore\nThat the havoc of war and the battle's confusion,\nA home and a country should leave us no more!\nTheir blood has washed out their foul footsteps' pollution.\nNo refuge could save the hireling and slave\nFrom the terror of flight, or the gloom of the grave:\nAnd the star-spangled banner in triumph doth wave\nO'er the land of the free and the home of the brave!\nOh! thus be it ever, when freemen shall stand\nBetween their loved home and the war's desolation!\nBlest with victory and peace, may the heav'n rescued land\nPraise the Power that hath made and preserved us a nation.\nThen conquer we must, when our cause it is just,\nAnd this be our motto: \"In God is our trust.\"\nAnd the star-spangled banner in triumph shall wav\nO'er the land of the free and the home of the brave!\n&lt;/poem&gt;"}
{"id": "14053", "revid": "23204", "url": "https://gl.wikipedia.org/wiki?curid=14053", "title": "Dacota do Norte", "text": "Dacota do Norte \u00e9 un dos 50 Estados dos Estados Unidos de Am\u00e9rica. O centro xeogr\u00e1fico da Am\u00e9rica do Norte at\u00f3pase en Dacota do Norte, en Rugby. A maior parte de Dacota do Norte est\u00e1 localizada na rexi\u00f3n das Grandes Planicies americanas. Por causa disto, a maior parte deste estado norte\u00f1o caracter\u00edzase polo seu terreo pouco accidentado, relativamente plano. As facendas cobren m\u00e1is do 90% do Estado. A agricultura e a extracci\u00f3n de petr\u00f3leo son as principais fontes de renda de Dacota do Norte. Outra fonte de renda importante \u00e9 o turismo.\nA rexi\u00f3n que comp\u00f3n Dacota do Norte foi a \u00faltima rexi\u00f3n dos Estados Unidos continental en ser explorada e en ser colonizada polos americanos. En 1858, o goberno americano crear\u00eda o Territorio de Dacota - un territorio que inclu\u00eda o que forma actualmente os Estados de Dacota do Norte e Dacota do Sur, at\u00e9 ent\u00f3n parte do territorio de Minnesota. O territorio de Dacota ser\u00eda escasamente poboado at\u00e9 o s\u00e9culo XIX, cando os primeiros ferrocarr\u00eds da rexi\u00f3n se constru\u00edron ao longo de Dacota, incentivando as\u00ed a pr\u00e1ctica da agricultura na rexi\u00f3n. Inicialmente, alg\u00fans poucos latifundistas dominaban a econom\u00eda das d\u00faas Dacotas, por\u00e9n, o \u00e9xito destes latifundistas e o ferrocarril atraeran millares de persoas \u00e1 rexi\u00f3n. O 2 de novembro de 1889, o territorio de Dacota foi dividido nas actuais Dacota do Norte e Dacota do Sur, e ambas elev\u00e1ronse \u00e1 categor\u00eda de Estados.\nDacota do Norte sufriu bastante nas d\u00e9cadas de 1920 e na 1930, por causa de grandes per\u00edodos de estiaxe, de pragas e da Gran Depresi\u00f3n. A poboaci\u00f3n do Estado atinxiu o seu m\u00e1ximo nos primeiros anos da d\u00e9cada de 1930, e desde ent\u00f3n ten pasado por per\u00edodos de declive e aumento de poboaci\u00f3n, a\u00ednda que nunca m\u00e1is volveu a atinxir os n\u00fameros da d\u00e9cada de 1930. Actualmente, a poboaci\u00f3n do Estado est\u00e1 en declive.\nHistoria.\nAt\u00e9 1889.\nCando os primeiros exploradores europeos exploraran a rexi\u00f3n que constit\u00fae actualmente o Estado de Dacota do Norte, seis tribos nativas americanas viv\u00edan na rexi\u00f3n. Estas tribos eran os mandan, hidatsa e os arikara, que viv\u00edan ao longo do r\u00edo Missouri, tribos sedentarias que viv\u00edan principalmente da agricultura e da caza; os chippewa, n\u00f3mades que viv\u00edan da caza no noroeste do Estado; os yankton (tribo parte do grupo nativo americano dos s\u00edux), ao longo dos r\u00edos Yankton e Sheyenne, principalmente da caza; e os lakota, tam\u00e9n parte do grupo nativo americano dos s\u00edux, que viv\u00edan no suroeste, vivindo sobre todo da caza.\nO primeiro explorador europeo en explorar esta rexi\u00f3n foi Pi\u00e8rre Gaultier de Varennes, un franco-canadense, en 1738. Por\u00e9n, a rexi\u00f3n xa fora anteriormente reivindicada polos franceses en 1682, por Ren\u00e9 Robert Cavelier de La Salle, que reivindicara toda a bac\u00eda hidrogr\u00e1fica do R\u00edo Mississippi-Missouri, bac\u00eda que incl\u00fae o suroeste da actual Dacota do Norte. Posteriormente, os franceses tam\u00e9n reivindicaran unha vasta rexi\u00f3n ao sur da Ba\u00eda de Hudson, rexi\u00f3n que inclu\u00eda moito do norte da actual Dacota do Norte. En 1713, o territorio reivindicado polos franceses foi cedido aos ingleses. Por\u00e9n, o suroeste do Estado continuou baixo control franc\u00e9s, parte da colonia francesa de Nova Francia. Despois de haber exploradoo o franco-canadense Varennes a rexi\u00f3n en 1738, poucos colonos de ascendencia europea retornar\u00edan \u00e1 rexi\u00f3n, s\u00f3 comerciantes interesados na caza e no comercio de peles.\nEn 1763, como parte do Tratado de Par\u00eds, Francia cedeu a Espa\u00f1a todos os seus territorios ao oeste do R\u00edo Misisippi, a metade occidental do territorio co\u00f1ecido como \"Luisiana (Nova Francia)|Luisiana\". Deste xeito, moito da actual Dacota do Norte pasou a control espa\u00f1ol. En 1800, os espa\u00f1ois cederon estes territorios a Francia, que vendeu toda Luisiana aos Estados Unidos de Am\u00e9rica en 1803. O Presidente americano Thomas Jefferson encomendou a Meriwether Lewis e William Clark a misi\u00f3n de explorar a rexi\u00f3n da Luisiana. Lewis e Clark explorar\u00edan a actual Dacota do Norte en outubro de 1804. Na rexi\u00f3n central da actual Dacota do Norte construir\u00edan \"Fort Mandan\", \u00e1s marxes do r\u00edo Missouri, non lonxe da actual cidade de Stanton. Lewis e Clark ficaron en \"Fort Mandan\" at\u00e9 abril de 1805, cando continuaron a s\u00faa viaxe rumbo \u00e1 costa oeste americana. Retornar\u00edan unha vez m\u00e1is en 1806, na viaxe de volta.\nPor\u00e9n, moito da actual Dacota do Norte a\u00ednda continuaba baixo control brit\u00e1nico, parte dunha rexi\u00f3n controlada pola Compa\u00f1\u00eda da Ba\u00eda de Hudson. Xurdiron tensi\u00f3ns entre os americanos e os brit\u00e1nicos, ambos reivindicando territorios controlados polo outro. En 1812, algunhas familias de ascendencia escocesa e irlandesa instal\u00e1ronse no norte da actual Dacota do Norte, onde actualmente se localiza Pembina. En 1818, os americanos e os brit\u00e1nicos realizaron un tratado onde todos os territorios ao sur do paralelo 49, dos Grandes Lagos at\u00e9 as Monta\u00f1as Rochosas, pasar\u00edan a ser controladas polos Estados Unidos. As\u00ed, o resto da actual Dacota do Norte pasou a control americano. No mesmo ano, parte dos colonos escoceses e irlandeses de Pembina abandonaron o asentamento. En 1823, o restante tam\u00e9n abandonar\u00eda Pembina, cando un estudo comprobou que Pembina estaba de feito en territorio americano. Dacota do Norte non ser\u00eda poboada por americanos ascendentes de europeos at\u00e9 mediados da d\u00e9cada de 1860.\nEn 1861, o goberno americano creou o Territorio de Dacota. Este territorio incorporaba o que actualmente forma os actuais Estados de Dacota do Norte e Dacota do Sur, as\u00ed como partes de Montana e de Wyoming. En 1862, os lakota mataron numerosos americanos brancos no actual Minnesota, para despois fuxir en direcci\u00f3n ao actual Dacota do Norte, sendo perseguidos por tropas americanas. Diversas batallas realiz\u00e1ronse no Estado, e continuar\u00edan at\u00e9 o inicio da d\u00e9cada de 1870, cando, derrotados, se confinaron en reservas ind\u00edxenas, a trav\u00e9s de tratados de paz realizados cos americanos. Por\u00e9n, diversas revoltas ind\u00edxenas ocorrer\u00edan en Dacota do Norte, por causa da violaci\u00f3n dos tratados de paz por parte dos americanos brancos, causaron diversas revoltas at\u00e9 1881, cando se produciu a \u00faltima destas revoltas, liderada por Touro Sentado, que se rendeu aos americanos no mesmo ano.\nEn 1863, o Acto Homestead pasou a impo\u00f1erse no territorio de Dacota. A\u00ednda en 1863, partes do Territorio de Dacota foron cedidas para Montana e Wyoming, restando o territorio formado actualmente por Dacota do Norte e do Sur. O Acto Homestead fornec\u00eda lotes de terra a ning\u00fan custo a familias que estivesen dispostas a asentarse a rexi\u00f3n, nun esforzo para poboar a rexi\u00f3n, a\u00ednda non poboada por americanos de ascendencia europea -Dacota do Norte ser\u00eda a \u00faltima rexi\u00f3n de todos os Estados Unidos continentais en poboarse polos americanos de ascendencia europea-. O asentamento da rexi\u00f3n por parte destes americanos foi lenta. Diversas tribos nativas americanas, tales como os lakota e os m\u00e9tis, que se instalaran na rexi\u00f3n por volta da d\u00e9cada de 1820, opux\u00e9ronse ao poboamento branco da rexi\u00f3n. Debido a que era unha rexi\u00f3n illada do resto do pa\u00eds, por causa da falta de medio de transportes e o medo de ataques ind\u00edxenas, poucas persoas decidiron instalarse nas d\u00faas d\u00e9cadas seguintes.\nFoi soamente en 1875 cando a rexi\u00f3n de Dacota do Norte pasar\u00eda a ser poboada por americanos a grande escala, grazas \u00e1 instalaci\u00f3n de xigantescos latifundios na rexi\u00f3n e da inauguraci\u00f3n do primeiro ferrocarril na rexi\u00f3n, conectando Dacota do Norte co resto do pa\u00eds. Os latifundios cultivaban principalmente trigo, e estaban controlados por algunhas ricas familias. Estes latifundios precisaban de man de obra, estimulando as\u00ed o poboamento da rexi\u00f3n. Estaban na s\u00faa maior parte ao longo do r\u00edo Red, e posu\u00edan entre mil a 27 mil hect\u00e1reas de superficie. Estes latifundios, a trav\u00e9s do uso de man de obra barata, do uso de m\u00e9todos modernos de cultivo e do ferrocarril, eran altamente lucrativos. Por\u00e9n, fragment\u00e1ronse gradualmente en facendas menores, despois da recesi\u00f3n na industria agropecuaria americana, que causou unha ca\u00edda s\u00fabita dos prezos do trigo.\nGrazas \u00e1 minar\u00eda do ouro e \u00e1 agricultura, a poboaci\u00f3n do Territorio de Dacota -inclu\u00edndo a rexi\u00f3n da actual Dacota do Sur- pasou a crecer rapidamente. Por\u00e9n, o ferrocarril, que propiciara a ascensi\u00f3n das industrias do trigo e da minar\u00eda, as\u00ed como o poboamento da rexi\u00f3n, pasou a provocar tensi\u00f3ns de cu\u00f1o divisorio entre a rexi\u00f3n norte e sur do Territorio de Dacota. Estes ferrocarr\u00eds -que eran transcontinentais, conectando a costa leste americana coa costa oeste- cruzaban o Territorio de Dacota nun sentido leste-oeste. Non exist\u00edan li\u00f1as ferroviarias conectando o norte do territorio co sur, e o transporte entre ambas as rexi\u00f3ns era dif\u00edcil. O r\u00e1pido crecemento de poboaci\u00f3n do Territorio de Dacota pasou a facer que o goberno do territorio e os seus habitantes pasasen a meter presi\u00f3n ao goberno americano para que o territorio fose elevado \u00e1 categor\u00eda de Estado. Por\u00e9n, por causa das tensi\u00f3ns divisorias, rapidamente os habitantes do norte e do sur pasaron a esixir que cada rexi\u00f3n tivese o seu propio goberno.\nEn febreiro de 1889, o Congreso americano dividiu o Territorio de Dacota en dous. Ambos os territorios adquiriron ent\u00f3n as s\u00faas actuais fronteiras pol\u00edticas. A rivalidade entre ambas as Dacotas era tanta que, despois da aprobaci\u00f3n do Congreso en permitir que ambos os territorios fosen elevados \u00e1 categor\u00eda de Estado, ambas as Dacotas pasaron a esixir que o fosen en primeiro lugar. A rivalidade fixo que o Presidente americano Benjamin Harrison -despois da ratificaci\u00f3n da Constituci\u00f3n americana por ambas as Dacotas- ordenase ao Secretario de Estado James Blaine que mesturase ambos os documentos e impedise ver cal era o documento que elevaba oficialmente un dos territorios \u00e1 categor\u00eda de Estado. Isto foi feito para que ningu\u00e9n soubese quen fora elevado en primeiro lugar \u00e1 categor\u00eda de Estado. Desta maneira, o 2 de novembro de 1889, Dacota do Norte tornouse o 39\u00b0 Estado americano, xuntamente con Dacota do Sur.\n1889 - Tempos actuais.\nA poboaci\u00f3n de Dacota do Norte continuou a crecer rapidamente at\u00e9 a d\u00e9cada de 1920. En 1890, o Estado ti\u00f1a 190.983 habitantes, cifra que aumentou a 577.056 en 1910. Este crecemento debeuse \u00e1 prosperidade da industria agropecuaria da rexi\u00f3n, as\u00ed como tam\u00e9n pola industria ferroviaria. A poboaci\u00f3n de Dacota do Norte -na s\u00faa maior parte rural- depend\u00eda, \u00e1 s\u00faa vez, de estabelecementos bancarios, para o financiamento de equipamentos e instalaci\u00f3ns agropecuarias, as\u00ed como da industria ferroviaria para o transporte dos produtos cultivados no Estado a outras rexi\u00f3ns do pa\u00eds. As relaci\u00f3ns entre facendeiros e bancarios e ferroviarios nunca foron boas. En 1915 fundouse a \"Nonpartisan League\", organizaci\u00f3n pol\u00edtica que estaba apoiada polos facendeiros, apoiando o control estatal de estabelecementos indispens\u00e1beis \u00e1 industria agropecuaria -tales como elevadores de grans e silos, todos xestionados por comerciantes privados- e estabelecementos bancarios que fornecesen empr\u00e9stimos con baixas ou ningunha taxa de xuro.\nEn 1916, o republicano Lynn J. Frazier foi elixido gobernador de Dacota do Norte, tendo o apoio da \"Nonpartisan League\". Frazier gobernar\u00eda o Estado at\u00e9 1921, aumentando os orzamentos a distritos escolares situados en \u00e1reas rurais, diminu\u00edndo impostos e creando a \"Industrial Commission of North Dakota\", que pasou a administrar un n\u00famero de empresas estatais, que pasaron a fornecer certos servizos dirixidos \u00e1 poboaci\u00f3n rural do Estado, tales como silos e elevadores de grans (controlados pola \"North Dakota Mill and Elevator\") e empr\u00e9stimos a baixos xuros (fornecidos polo Banco da Dacota do Norte). Tanto as comisi\u00f3ns como ambas as compa\u00f1\u00edas mencionadas a\u00ednda operan en tempos actuais.\nDacota do Norte entrou nunha gran recesi\u00f3n econ\u00f3mica na d\u00e9cada de 1920, grazas \u00e1 gradual ca\u00edda dos prezos do trigo americano no mercado internacional. O crecemento de poboaci\u00f3n de Dacota do Norte diminu\u00edu drasticamente. Moitos facendeiros endebed\u00e1ronse, e outros v\u00edronse forzados a abandonaren as s\u00faas facendas. Pero unha recesi\u00f3n moito maior abateuse sobre Dacota do Norte en 1929: a Gran Depresi\u00f3n. A ca\u00edda dr\u00e1stica dos prezos do trigo, o endebedamento dos facendeiros do Estado, pragas e estiaxes estancaron a Dacota do Norte ao longo da d\u00e9cada de 1930. Moita da s\u00faa poboaci\u00f3n deixou o Estado, en busca de emprego noutras rexi\u00f3ns do pa\u00eds. A poboaci\u00f3n da Dacota do Norte atinxiu un m\u00e1ximo de 680.845 habitantes en 1930. Desde ent\u00f3n, e at\u00e9 a d\u00e9cada de 1950, a poboaci\u00f3n do Estado entrou en declive e nunca superar\u00eda os 680 mil habitantes, desde ent\u00f3n.\nDiversos programas federais de irrigaci\u00f3n implement\u00e1ronse en 1937. As axencias que administraban tales programas tam\u00e9n desestimularon o uso excesivo de auga pot\u00e1bel, escasa por causa dos per\u00edodos prolongados de estiaxe. Foi soamente a partir de 1939 que acabou este per\u00edodo de estiaxe. A entrada dos Estados Unidos na segunda guerra mundial en 1941 fixo que a econom\u00eda do Estado se recuperase no inicio da d\u00e9cada de 1940, cando Dacota do Norte produciu grandes colleitas de trigo, vendido no mercado dom\u00e9stico mais principalmente \u00e1s forzas armadas americanas.\nDespois do fin da guerra, a econom\u00eda de Dacota do Norte novamente entrou nunha recesi\u00f3n, grazas \u00e1 ca\u00edda dr\u00e1stica dos prezos do trigo, o que deixou a moitos facendeiros desempregados ou endebedados. Varios destes facendeiros mud\u00e1ronse \u00e1s cidades, mentres que outros deixaron o Estado. O declive da poboaci\u00f3n da Dacota do Norte continuar\u00eda at\u00e9 mediados da d\u00e9cada de 1950. A construci\u00f3n de f\u00e1bricas termoel\u00e9ctricas de carb\u00f3n e hidroel\u00e9ctricas, e de diversos programas federais de irrigaci\u00f3n, axudaron a estimular a econom\u00eda do Estado, e a produci\u00f3n e venda de excedente de electricidade a outros Estados veci\u00f1os axudou a diminu\u00edr a dependencia de Dacota do Norte en relaci\u00f3n \u00e1 industria do trigo.\nEn 1951 encontr\u00e1ronse grandes reservas de petr\u00f3leo, e outras reservas ser\u00edan descubertas nas d\u00e9cadas seguintes. O petr\u00f3leo superar\u00eda ao trigo como a fonte de renda m\u00e1is importante. En 1957, o goberno de Dacota do Norte, buscando diversificar a econom\u00eda do Estado e diminu\u00edr a\u00ednda m\u00e1is a s\u00faa dependencia en relaci\u00f3n \u00e1 industria do trigo, creou a \"Comisi\u00f3n de Desenvolvemento Econ\u00f3mico\", co obxectivo de atraer empresas de manufactura para a rexi\u00f3n. Esta comisi\u00f3n axudou a facer que Dacota do Norte tivese unha das maiores taxas de industrializaci\u00f3n do pa\u00eds na d\u00e9cada de 1960. Actualmente, m\u00e1is de 80 cidades e vilas pos\u00faen as s\u00faas propias comisi\u00f3ns de desenvolvemento econ\u00f3mico.\nEn 1968, o goberno de Dacota do Norte e o Congreso americano aprobaron un proxecto conxunto que crear\u00eda un sistema de canais, o \"Garrison Diversion Project\", que desviar\u00eda auga do r\u00edo Missouri cara as \u00e1reas m\u00e1is secas do Estado. Por\u00e9n, estes canais desviar\u00edan auga a cidades e centros industriais, que ser\u00edan despexados en r\u00edos que corren en direcci\u00f3n ao norte, rumbo \u00e1 ba\u00eda de Hudson, pasando por territorio canadense. Isto causou tensi\u00f3ns entre canadenses -que non quer\u00edan recibir contaminantes dos americanos- e americanos. A velocidade da instalaci\u00f3n do \"Garrison Diversion Project\" foi diminu\u00eddo no inicio da d\u00e9cada de 1970, e pasou por grandes mudanzas en 1986, por orde do Congreso americano, removendo a cl\u00e1usula que estipulaba o desv\u00edo de auga do Missouri en direcci\u00f3n a r\u00edos pasando por territorio canadense.\nA econom\u00eda de Dacota do Norte, que prosperara at\u00e9 o final da d\u00e9cada de 1980, entrou novamente en recesi\u00f3n no inicio da d\u00e9cada de 1990, sobre todo por causa da diminuci\u00f3n dos postos de empregos na industria agropecuaria do Estado, maior que o aumento dos postos de emprego noutros sectores da econom\u00eda do Estado. O goberno contin\u00faa a buscar formas de atraer novas industrias \u00e1 rexi\u00f3n e diversificar a econom\u00eda do Estado, a\u00ednda que isto te\u00f1a resultado ser unha tarefa dif\u00edcil. Por causa do estancamento econ\u00f3mico, a poboaci\u00f3n do Estado caeu desde mediados da d\u00e9cada de 1990, e a pesar dun crecemento de poboaci\u00f3n en xeral dun 0,5% entre 1990 e 2000, desde ent\u00f3n a poboaci\u00f3n do Estado decreceu preto do 3% ao ano, tendo actualmente preto de 640 mil habitantes.\nEn 2000 o Congreso americano anunciou que substituir\u00eda o \"Garrison Diversion Project\" por un Acto, o \"Dakota Water Resources Act\", que deu ao goberno de Dacota do Norte preto de 600 mill\u00f3ns de d\u00f3lares, para seren empregados en programas de irrigaci\u00f3n, abastecemento sanitario e recreaci\u00f3n no Estado.\nXeograf\u00eda.\nDacota do Norte limita ao norte coas provincias canadenses de Saskatchewan e Manitoba, ao leste con Minnesota, ao sur con Dacota do Sur e ao oeste con Montana. O centro xeogr\u00e1fico de Am\u00e9rica do Norte at\u00f3pase no Estado, pr\u00f3ximo \u00e1 cidade de Rugby. O estado ten unha superficie de 183.272 km\u00b2.\nCerca do 60% do territorio forma parte da bac\u00eda hidrogr\u00e1fica do r\u00edo Missouri, que v\u00e9n de Montana, parte do oeste e no medio do Estado parte en direcci\u00f3n ao sur, rumbo ao Golfo de M\u00e9xico. O resto do Estado forma parte da bac\u00eda hidrogr\u00e1fica do r\u00edo Red, que cobre o noroeste do Estado. O Red parte do oeste do Estado, vindo de Montana, e indo en direcci\u00f3n ao norte, para desembocar no Lago Winnipeg, no Canad\u00e1.\nO maior lago de Dacota do Norte \u00e9 o Lago Sakakawea, unha reserva artificial formada pola represa Garrison no r\u00edo Missouri, pr\u00f3ximo \u00e1 Riverdale. Esta represa evita que as constantes enchentes do r\u00edo Missouri causen grandes inundaci\u00f3ns, al\u00e9n de xerar electricidade. \u00c1 parte desta reserva, Dacota do Norte non pos\u00fae ning\u00fan gran lago, debido ao terreo pouco accidentado do Estado, a\u00ednda que numerosos pequenos lagos se espallen ao longo do Estado. Dacota do Norte pos\u00fae poucos espazos forestais, que cobren s\u00f3 o 1% do Estado.\nDacota do Norte pode dividirse en tres distintas rexi\u00f3ns xeogr\u00e1ficas:\nClima.\nDacota do Norte pos\u00fae un clima temperado. Debido ao seu terreo pouco accidentado e distante de grandes masas de auga, pos\u00fae grandes variaci\u00f3ns de temperatura e un clima inest\u00e1bel. Os invernos son xeralmente moi fr\u00edos, dado a s\u00faa localizaci\u00f3n no extremo norte dos Estados Unidos, en tanto que os ver\u00e1ns son quentes. Por\u00e9n, o seu terreo pouco accidentado fai que frontes quentes vidas do sur ou frontes fr\u00edas vidas do norte aumenten ou dimin\u00faan rapidamente a temperatura en calquera per\u00edodo do ano. En calquera \u00e9poca do ano, a temperatura media do Estado dimin\u00fae \u00e1 medida en que se viaxa en direcci\u00f3n ao norte.\nNo inverno, a temperatura media \u00e9 de -15\u00a0\u00b0C no sur (-10\u00a0\u00b0C no suroeste), e de -18\u00a0\u00b0C no norte (-21\u00a0\u00b0C no extremo nordeste). A media das m\u00ednimas no sur \u00e9 de -15\u00a0\u00b0C, e no norte, de -21\u00a0\u00b0C. A media das m\u00e1ximas \u00e9 de -5\u00a0\u00b0C no sur e de -9\u00a0\u00b0C no norte. En calquera parte do Estado, as m\u00ednimas var\u00edan entre -45\u00a0\u00b0C e 10\u00a0\u00b0C, e as m\u00e1ximas var\u00edan entre -38\u00a0\u00b0C e 18\u00a0\u00b0C. A menor temperatura xa rexistrada rexistrouse en Parhall, o 15 de febreiro de 1936.\nA temperatura media no ver\u00e1n var\u00eda pouco de rexi\u00f3n a rexi\u00f3n na Dacota do Norte. O sur do Estado pos\u00fae unha media de 23\u00a0\u00b0C no sur, e o norte, 19\u00a0\u00b0C. A temperatura media de todo o Estado \u00e9 de 21\u00a0\u00b0C. En todo o Estado, a media das m\u00ednimas \u00e9 de 12\u00a0\u00b0C, e a media das m\u00e1ximas, de 29\u00a0\u00b0C. As temperaturas m\u00ednimas var\u00edan entre 2\u00a0\u00b0C e 21\u00a0\u00b0C, e as m\u00e1ximas var\u00edan entre 9\u00a0\u00b0C e 44\u00a0\u00b0C. A temperatura m\u00e1is alta rexistrada tivo lugar en Steele, de 49\u00a0\u00b0C, o 6 de xullo de 1936.\nEn xeral, Dacota do Norte pos\u00fae baixas taxas de precipitaci\u00f3n media anual de chuvia. As medias de precipitaci\u00f3n son maiores no sueste do Estado -de preto de 52 cent\u00edmetros anuais-. Estas medias dimin\u00faen \u00e1 medida en que se viaxa en direcci\u00f3n ao oeste. O oeste do Estado recibe menos de 33 cent\u00edmetros anuais de precipitaci\u00f3n por ano. A precipitaci\u00f3n anual de neve, \u00e1 s\u00faa vez, \u00e9 de 81 cent\u00edmetros en todo o Estado.\nDacota do Norte \u00e9 famosa no pa\u00eds polo seu clima inest\u00e1bel. O encontro de grandes masas de ar quente vidas do Golfo de M\u00e9xico con grandes masas de ar fr\u00edas vidas do \u00c1rtico -principalmente no ver\u00e1n- producen fortes ventos na rexi\u00f3n, e causan grandes treboadas, e por veces sarabia e tornados. No inverno, o Estado pos\u00fae un clima m\u00e1is est\u00e1bel -moi fr\u00edo e seco-, a\u00ednda que grandes tempestades de neve son relativamente com\u00fans no Estado. Estas correntes de ar encontran pouca oposici\u00f3n na rexi\u00f3n, e como consecuencia, poden alterar rapidamente a temperatura e o tempo nunha rexi\u00f3n determinada. A reputaci\u00f3n de Dacota do Norte polo seu tempo severo e inest\u00e1bel foi citada por moitos como un dos principais factores do declive de poboaci\u00f3n do Estado e da falta de interese de empresas doutros Estados en instalarse na rexi\u00f3n. Por\u00e9n, outras persoas consideran que o clima \u00e9 s\u00f3 un factor secundario da situaci\u00f3n econ\u00f3mica do Estado.\nPol\u00edtica.\nA actual Constituci\u00f3n de Dacota do Norte adoptouse en 1889. O Poder Lexislativo prop\u00f3n emendas \u00e1 constituci\u00f3n, e para aprobarse, precisan aprobarse polo menos polo 51% do Senado e da Casa dos Representantes do Estado, e logo polo 51% ou m\u00e1is da poboaci\u00f3n electoral, nun referendo. A poboaci\u00f3n do Estado tam\u00e9n pode propor emendas \u00e1 Constituci\u00f3n estatal a trav\u00e9s dun proceso co\u00f1ecido como \"iniciativa e referendo\", unha petici\u00f3n asinada polo menos o 4% da poboaci\u00f3n do Estado. Se este 4% se alcanzase, ent\u00f3n real\u00edzase un referendo que, para aprobarse, precisa ter polo menos o 51% dos votos a favor.\nO principal oficial do Poder executivo \u00e9 o gobernador. Este \u00e9 electo polos electores do estado para mandatos de at\u00e9 4 anos de duraci\u00f3n. Unha persoa pode exercer o cargo de gobernador cantas veces quixer, caso de que sexa reelecto pola poboaci\u00f3n. Outros oficiais escollidos son o tenente-gobernador (vicegobernador), o tesoureiro, o secretario de Estado, o \"attorney general\", o comisario da agricultura, o superintendente de educaci\u00f3n, entre outros oficiais, para mandatos de at\u00e9 4 anos de duraci\u00f3n. O gobernador, o \"attorney general\" e o comisario da agricultura compo\u00f1en a Comisi\u00f3n Industrial, unha comisi\u00f3n que regula a industria do petr\u00f3leo no Estado, al\u00e9n de administrar o Banco de Dacota do Norte e do \"North Dakota Mill and Elevator\", empresas estatais de propiedade do goberno do Estado.\nO Poder lexislativo -chamada oficialmente de Asemblea Lexislativa- consiste nun Senado e unha C\u00e1mara dos Representantes. O Senado pos\u00fae un total de 47 membros e a Casa dos Representantes pos\u00fae un total de 97 membros. Dacota do Norte est\u00e1 dividida en 47 distritos lexislativos. Os electores de cada distrito elixen un senador e dous representantes, que ir\u00e1n representar tal distrito en cadans\u00faa c\u00e1mara.\nO m\u00e1is alto tribunal do Poder xudicial \u00e9 o Tribunal Supremo da Dacota do Norte, composta por cinco xu\u00edces. Estes xu\u00edces son electos pola poboaci\u00f3n do Estado para mandatos de at\u00e9 10 anos de duraci\u00f3n. Dacota do Norte est\u00e1 dividida en 7 distritos xudiciais, cada un composto por seis xu\u00edces. Estes xu\u00edces son electos pola poboaci\u00f3n dos seus distritos para mandatos de at\u00e9 6 anos de duraci\u00f3n. Estes tribunais xudiciais est\u00e1n dirixidos por un xefe da xustiza, electo polos xu\u00edces dos seus respectivos tribunais para mandatos de at\u00e9 5 anos de duraci\u00f3n. Calquera persoa, para poder concorrer nestas elecci\u00f3ns do xudiciario da Dacota do Norte, non pode ter ningunha afiliaci\u00f3n pol\u00edtica, ou sexa, precisa concorrer como candidato independente.\nDesde a creaci\u00f3n de Dacota do Norte en 1889 e da s\u00faa elevaci\u00f3n \u00e1 categor\u00eda de Estado, foi dominada politicamente polo Partido Republicano. O primeiro gobernador do Estado foi un republicano. Historicamente, de cada 3 persoas electas para o posto de gobernador, 2 foron republicanas. A maior\u00eda dos pol\u00edticos electos para o Lexislativo, en cidades e en condados, tam\u00e9n son republicanos. A nivel nacional, a maior\u00eda dos senadores e membros da Casa dos Representantes federal foron republicanos. Os dem\u00f3cratas pasaron a ga\u00f1ar crecente forza soamente a partir da d\u00e9cada de 1950, a\u00ednda que en tempos actuais os republicanos dominen politicamente Dacota do Norte. O primeiro senador dem\u00f3crata a nivel federal de Dacota do Norte -Quentin N. Burdick- ser\u00eda electo apenas en 1960.\nDacota do Norte est\u00e1 dividido en 53 condados. Cada un destes condados est\u00e1 gobernado por un consello de comisionadores, composto por tres a cinco membros electos pola poboaci\u00f3n dos seus respectivos condados para mandatos de at\u00e9 4 anos de duraci\u00f3n. O Estado pos\u00fae un total 358 cidades. Segundo un acto do Poder Lexislativo da Dacota do Norte, aprobado en 1967, todas as cidades se consideran cidades primarias (\"cities\"). Estas cidades poden ser gobernadas por tres sistemas de administraci\u00f3n municipal diferentes: por un prefecto e un consello municipal, por un administrador municipal ou por un consello de comisionadores.\nCerca da metade do orzamento v\u00e9n de impostos estatais, sendo o restante recibido do goberno federal. En 2002, o goberno do Estado gastou 3.020 miles de mill\u00f3ns de d\u00f3lares, tendo xerado 3.017 miles de mill\u00f3ns. A d\u00e9beda gobernamental \u00e9 de 1.673 miles de mill\u00f3ns de d\u00f3lares. A d\u00e9beda per c\u00e1pita \u00e9 de 2.639 d\u00f3lares, o valor dos impostos estatais per c\u00e1pita \u00e9 de 1.762 d\u00f3lares, e o valor dos gastos gobernamentais per c\u00e1pita \u00e9 de 4.764 d\u00f3lares. Dacota do Norte pos\u00fae a segunda menor d\u00e9beda gobernamental de calquera Estado americano, en gran parte por causa da s\u00faa pequena poboaci\u00f3n, s\u00f3 por detr\u00e1s de Wyoming.\nDemograf\u00eda.\nO censo nacional de 2000 estima a poboaci\u00f3n do Estado en 642.200 habitantes, un crecemento en relaci\u00f3n \u00e1s cifras de 1990, de 638.800. A estimaci\u00f3n nacional de 2004 calcula a poboaci\u00f3n da Dacota do Norte en 634.366 habitantes, un decrecemento do 1,2% en relaci\u00f3n \u00e1 poboaci\u00f3n do Estado en 2000, e un decrecemento de 0,7% en relaci\u00f3n \u00e1 poboaci\u00f3n do Estado en 1990.\nDacota do Norte experimentou un declive na s\u00faa poboaci\u00f3n nos \u00faltimos 20 anos, principalmente causado pola sa\u00edda de adultos novos, graduados de facultades e universidades, en direcci\u00f3n a outros Estados, causado pola falta de empregos. Programas estatais que perdoaban as d\u00e9bedas de estudantes de universidades e facultades foron institu\u00eddos no Estado con certo \u00e9xito, mais un programa maior, que perdoar\u00eda as d\u00e9bedas de calquera estudante nunha instituci\u00f3n de educaci\u00f3n superior no Estado, non se aprobou nun referendo. Alg\u00fans pol\u00edticos federais te\u00f1en proposto un novo \"Acto Homestead\", para estimular o asentamento de novos habitantes en rexi\u00f3ns que actualmente est\u00e1n perdendo poboaci\u00f3n, e animar a habitantes xa instalados nestas rexi\u00f3ns a permaneceren, a trav\u00e9s de medidas tales como reduci\u00f3ns en impostos, mais estes actos ser\u00edan rexeitados polo Congreso americano. Con respecto a isto, moitos pol\u00edticos de Dacota do Norte consideran que mellores programas de desenvolvemento econ\u00f3mico ir\u00e1n eventualmente resolver o problema do declive de poboaci\u00f3n do Estado.\nRazas e etnias.\nComposici\u00f3n racial da poboaci\u00f3n da Dacota do Norte:\nOs cinco maiores grupos \u00e9tnicos do Estado son alem\u00e1ns (que compo\u00f1en 43,9% da poboaci\u00f3n do Estado), noruegueses (30,1%), irlandeses (7,7%), suecos (5%) e nativos americanos (4,9%).\nA maior\u00eda dos habitantes de Dacota do Norte pos\u00faen ascendencia norteeuropea, especialmente escandinavos e alem\u00e1ns. Habitantes de ascendencia alem\u00e1 est\u00e1n presentes en todo o Estado, especialmente nos condados do centro-sur do Estado; os escandinavos tam\u00e9n est\u00e1n presentes en todo o Estado. Alg\u00fans condados pos\u00faen grandes poboaci\u00f3ns de nativos americanos, especialmente en reservas ind\u00edxenas. Certos condados no oeste pos\u00faen as maiores percentaxes de habitantes de ascendencia rusa, ucra\u00ednos e h\u00fangaros de calquera condado americano.\nRelixi\u00f3n.\nA gran maior\u00eda da poboaci\u00f3n identif\u00edcase como cristi\u00e1ns. O Estado pos\u00fae a menor porcentaxe de persoas non relixiosas de calquera Estado americano, e tam\u00e9n o maior n\u00famero de igrexas per c\u00e1pita do pa\u00eds.\nPorcentaxe da poboaci\u00f3n da Dacota do Norte por afiliaci\u00f3n relixiosa:\nPrincipais cidades.\nAs cidades con poboaci\u00f3n maior de 5.000 habitantes son as seguintes, segundo os datos do censo americano de 2000.\nEconom\u00eda.\nO produto interior bruto de Dacota do Norte foi de 21 bill\u00f3ns de d\u00f3lares en 2003. A renda per c\u00e1pita do Estado, pola s\u00faa vez, foi de 28.922 d\u00f3lares, 32\u00ba no pa\u00eds.\nO sector primario representa o 5% do PIB. Xuntas, a agricultura e a gandar\u00eda contrib\u00faen ao 5% do PIB do Estado, e empregan aproximadamente a 44.000 persoas. Os efectos da industria madeireira e da pesca, por outro lado, son insignificantes na econom\u00eda do Estado.\nO Estado pos\u00fae 30 mil facendas, que cobren aproximadamente o 90% do Estado. O principal produto producido pola industria agropecuaria do Estado \u00e9 o trigo. Dacota do Norte \u00e9 o segundo maior produtor nacional de trigo, s\u00f3 por detr\u00e1s de Kansas. O trigo prod\u00facese ao longo do Estado, especialmente no norte. Tam\u00e9n \u00e9 a maior produtora de sementes de xirasois, producido sobre todo no leste do Estado. Outros produtos importantes son bovinos e derivados (carne e leite), palla, sementes de colza, mel e soia, produtos dos que Dacota do Norte \u00e9 un dos l\u00edderes nacionais. A palla \u00e9 na s\u00faa maior parte utilizada no Estado, para a alimentaci\u00f3n dos seus grandes raba\u00f1os de gado bovino.\nO sector secundario representa o 18% do PIB. A industria de manufactura responde ao 9% do PIB do Estado e emprega aproximadamente 26.500 persoas. O valor total dos produtos fabricados no Estado \u00e9 de 2,5 bill\u00f3ns de d\u00f3lares. Os principais produtos industrializados fabricados no Estado son alimentos industrializados, maquinaria, equipamentos electr\u00f3nicos, equipamentos de transportes e derivados de petr\u00f3leo. A industria de construci\u00f3n responde ao 5% do PIB do Estado, empregando aproximadamente 23 mil persoas. A minar\u00eda representa o 4% do PIB, empregando preto de 4.500 persoas. O principal recurso natural extra\u00eddo no Estado \u00e9 o petr\u00f3leo: pos\u00fae grandes reservas de petr\u00f3leo, localizadas principalmente no oeste do Estado. Outros recursos naturais importantes son o carb\u00f3n, o gas natural e gres.\nO sector terciario representa o 77% do PIB. Cerca do 19% do PIB do Estado x\u00e9rase a trav\u00e9s de servizos comunitarios, persoais e comerciais. Este sector emprega preto de 130.000 persoas. O comercio por xunto representa o 18% do PIB do Estado, e emprega aproximadamente 97.000 persoas; os Servizos financeiros e inmobiliarios representan preto do 16% do PIB e empregan aproximadamente 28 mil persoas; os Servizos gobernamentais, un 14% do PIB e empregan aproximadamente 72 mil persoas; e os Transportes, telecomunicaci\u00f3ns e utilidades p\u00fablicas empregan 24 mil persoas, e representan o 10% do PIB. O 90% da electricidade consumida no Estado \u00e9 producida en f\u00e1bricas termoel\u00e9ctricas de carb\u00f3n, sendo o restante xerado principalmente en f\u00e1bricas hidrel\u00e9ctricas. Dacota do Norte produce moita m\u00e1is electricidade do que consome e o exceso v\u00e9ndese a outros Estados veci\u00f1os, sobre todo ao Estado de Minnesota.\nEducaci\u00f3n.\nA primeira escola fundada no que \u00e9 actualmente Dacota do Norte fundouse en 1818 por misionarios cat\u00f3licos, en Pembina, dirixida aos metis e a colonos de ascendencia irlandesa e escocesa vidos do Canad\u00e1. Esta escola foi fechada en 1823, cando todos os colonos canadenses abandonaran a rexi\u00f3n. A educaci\u00f3n de nenos ser\u00eda realizada por profesores viaxantes, que se mov\u00edan de comunidade en comunidade, e ensinaban a nenos dunha determinada comunidade na casa dun deses nenos. \u00c1 medida en que a poboaci\u00f3n destas comunidades aumentaba, foron constru\u00edndose escolas. En 1862, o goberno do territorio de Dacota creou un sistema de educaci\u00f3n p\u00fablica. En 1864, o goberno do territorio nomear\u00eda o primeiro superintendente de educaci\u00f3n p\u00fablica do territorio. Cando se crearon os Estados de Dacota do Norte e Dacota do Sur, cada estado continuou a soportar economicamente todas as escolas de lingua inglesa no Estado. Ent\u00f3n, exist\u00edan preto de mil escolas p\u00fablicas no recentemente fundado Estado de Dacota do Norte. Posteriomente, o Estado tam\u00e9n pasar\u00eda a fornecer fondos econ\u00f3micos a escolas que ensinasen idiomas nativos americanos en reservas ind\u00edxenas.\nActualmente, todas as instituci\u00f3ns educativas precisan seguir regras e padr\u00f3ns ditados polo Departamento de Instruci\u00f3n P\u00fablica da Dacota do Norte. Este departamento admin\u00edstrase por un superintendente, electo pola poboaci\u00f3n do Estado para mandatos de at\u00e9 4 anos de duraci\u00f3n. Cada cidade primaria (\"city\"), diversas cidades secundarias (\"towns\") e cada condado, \u00e9 servida por un distrito escolar. Nas cidades a responsabilidade de administrar as escolas \u00e9 do distrito escolar municipal, mentres que en rexi\u00f3ns menos densamente habitadas, esta responsabilidade \u00e9 dos distritos escolares operando en todo o condado en xeral. Cada distrito escolar pos\u00fae os seus propios superintendentes. Todos os nenos e adolecentes entre 7 e 15 anos de idade deben asistir \u00e1 escola.\nEn 1999, as escolas p\u00fablicas do Estado atenderon a preto de 112.800 estudantes, empregando aproximadamente 8.200 profesores. As escolas privadas atenderon preto de 7.100 estudantes, empregando aproximadamente 500 profesores. O sistema de escolas p\u00fablicas do Estado consumiu preto de 625 mill\u00f3ns de d\u00f3lares, e o gasto das escolas p\u00fablicas por estudante \u00e9 de aproximadamente 5.800 d\u00f3lares.\nA primeira biblioteca p\u00fablica de Dacota do Norte fundouse en 1897, en Grafton. A\u00ednda no mesmo ano, o goberno do Estado creou un sistema de bibliotecas p\u00fablicas m\u00f3biles, que regularmente viaxaban de comunidade en comunidade. Actualmente, o Estado pos\u00fae preto de 82 sistemas de bibliotecas p\u00fablicas, que moven unha media de 7,1 libros por habitante.\nDacota do Norte pos\u00fae unha universidade privada, un sistema estatal de educaci\u00f3n superior, cinco facultades ind\u00edxenas e tres facultades privadas. O sistema estatal de educaci\u00f3n superior \u00e9 o Sistema de Universidades de Dacota do Norte, que administra catro facultades e sete universidades.\nTransportes e telecomunicaci\u00f3ns.\nA primeira li\u00f1a ferroviaria conectando Dacota do Norte con outras rexi\u00f3ns do pa\u00eds inaugurouse en 1872. Actualmente pos\u00fae unha extensa e eficiente malla ferroviaria e de autoestradas, que cobre boa parte do Estado. En 2002, posu\u00eda 5.893 quil\u00f3metros de ferrocarr\u00eds, e en 2003 posu\u00eda 139.662 quil\u00f3metros de estradas e autoestradas, dos cales 921 quil\u00f3metros eran considerados parte do sistema federal de autoestradas interestatais.\nActualmente d\u00faas compa\u00f1\u00edas ferroviarias fornecen transporte de carga, e a Amtrak fornece servizo de transporte de pasaxeiros. O estado pos\u00fae catro aeroportos internacionais, dos cales o m\u00e1is transitado at\u00f3pase en Fargo. Moitos aer\u00f3dromos est\u00e1n espallados en \u00e1reas rurais, conectando rexi\u00f3ns m\u00e1is illadas co restante do Estado. Fargo \u00e9 o principal polo de autoestradas, de ferrocarr\u00eds e de aeroportos do Estado.\nO primeiro xornal do Estado, o \"The Frontier Scout\", publicouse por primeira vez en 1864, en \"Fort Union\". O xornal m\u00e1is antigo a\u00ednda en circulaci\u00f3n, \u00e1 s\u00faa vez, \u00e9 o \"Bismarck Tribune\", impreso en Bismarck pola primeira vez en 1873. Actualmente, publ\u00edcanse no Estado m\u00e1is de 100 xornais, dos cales 10 son diarios.\nA primeira estaci\u00f3n de radio de Dacota do Norte fundouse en 1922, en Fargo. A primeira estaci\u00f3n de televisi\u00f3n fundouse en 1953, en Minot. Actualmente, pos\u00fae preto de 75 estaci\u00f3ns de radio e 25 estaci\u00f3ns de televisi\u00f3n."}
{"id": "14054", "revid": "23204", "url": "https://gl.wikipedia.org/wiki?curid=14054", "title": "Dacota do Sur", "text": "Dacota do Sur \u00e9 un dos 50 estados dos Estados Unidos de Am\u00e9rica. O nome do Estado prov\u00e9n das tribos amerindias lakota e Dakota (S\u00edux).\nLocalizado na rexi\u00f3n Medio Oeste do pa\u00eds, a maior parte de Dacota do Sur at\u00f3pase na zona xeogr\u00e1fica das Grandes Planicies americanas, por iso, a maior parte de da s\u00faa xeograf\u00eda caracter\u00edzase por ser un terreo pouco accidentado, relativamente chairo. Dacota do Sur est\u00e1 dividida polo r\u00edo Missouri, que separa o estado en d\u00faas metades social e economicamente distintas, co\u00f1ecidas polos residentes como \"r\u00edo leste\" e \"r\u00edo oeste\". A agricultura foi historicamente a s\u00faa principal fonte de riqueza. O Estado \u00e9 un dos l\u00edderes nacionais na produci\u00f3n de trigo. Dacota do Sur tam\u00e9n pos\u00fae unha das maiores cabanas de gando bovino do pa\u00eds. Dominada por un econom\u00eda baseada na agricultura, Dacota do Sur procurou diversificar a s\u00faa econom\u00eda para atraer e manter aos seus residentes. O estado, con todo, segue sendo maioritariamente rural, cunha das densidades de poboaci\u00f3n m\u00e1is baixas dos Estados Unidos.\nNa porci\u00f3n suroeste do estado destacan as monta\u00f1as \"Black Hill\". \u00c9 unha rexi\u00f3n de grande importancia relixiosa para os amerindios locais, as\u00ed como unha importante atracci\u00f3n tur\u00edstica, porque Black Hills cont\u00e9n o famoso Monte Rushmore, onde est\u00e1n esculpidos os bustos de catro Presidentes americanos. Esta enorme escultura \u00e9 unha das atracci\u00f3ns tur\u00edsticas m\u00e1is co\u00f1ecidas do mundo, e que d\u00e1 ao Estado o sobrenome de \"The Mount Rushmore State\".\nA rexi\u00f3n que forma actualmente Dacota do Sur foi unha das \u00faltimas zonas dos Estados Unidos continentais en ser explorada e asentada polos americanos. En 1858, o goberno americano crear\u00eda o \"Territorio de Dacota\" - un territorio que inclu\u00eda o que forma actualmente os Estados de Dacota do Norte e Dacota do Sur, ata ent\u00f3n parte do Territorio de Minnesota. O Territorio de Dacota estivo escasamente poboado ata o s\u00e9culo XIX, cando as primeiras li\u00f1as ferroviarias foron constru\u00eddas ao longo do Territorio de Dacota, incentivando as\u00ed a pr\u00e1ctica da agricultura na rexi\u00f3n. Inicialmente, s\u00f3 alg\u00fans poucos latifundistas dominaban a econom\u00eda do territorio. Con todo, o \u00e9xito destes latifundistas e os ferrocarr\u00eds atraeron a miles de persoas \u00e1 rexi\u00f3n. O 2 de novembro de 1889, o Territorio de Dacota foi dividido nas actuais Dacota do Norte e Dacota do Sur, e ambas foron elevadas \u00e1 categor\u00eda de Estados, incorpor\u00e1ndose \u00e1 Uni\u00f3n.\nHistoria.\nAta 1889.\nCando os primeiros exploradores europeos chegaron \u00e1 rexi\u00f3n que actualmente constit\u00fae o Estado de Dacota do Sur, d\u00faas tribos nativoamericanas viv\u00edan na rexi\u00f3n: os akirara, pobo de car\u00e1cter sedentario, e que viv\u00edan principalmente da agricultura, e os cheyennes, de car\u00e1cter n\u00f3made e que viv\u00edan principalmente da caza. As relaci\u00f3ns entre os arikara e os cheyennes eran amigables. Durante o s\u00e9culo XVIII, unha terceira tribo nativoamericana, os lakota, parte do grupo nativo dos s\u00edux, instal\u00e1ronse na rexi\u00f3n, xa logo da chegada dos primeiros exploradores europeos na rexi\u00f3n. Os s\u00edux non foron ben recibidos polos arikara, e os enfrontamentos entre as d\u00faas tribos foron com\u00fans ao longo dos s\u00e9culos XVIII e XIX, na actual Dacota do Sur.\nOs primeiros exploradores europeos da zona foron os irm\u00e1ns Fran\u00e7ois e Louis-Joseph La V\u00e9rendrye, en 1743. Os irm\u00e1ns enterraron unha inscrici\u00f3n en chumbo, cos seus nomes, na rexi\u00f3n onde actualmente se localiza Fort Pierre. Esta inscrici\u00f3n foi descuberta por casualidade por uns nenos nunha escola na cidade, en 1913. Desde ent\u00f3n, esta placa forma parte do acervo hist\u00f3rico do Museo Hist\u00f3rico Estatal de Dacota do Sur.\nCon todo, varias d\u00e9cadas antes da chegada dos irm\u00e1ns V\u00e9rendrye, a rexi\u00f3n da actual Dacota do Sur xa fose anteriormente reivindicada polos franceses en 1682, por Ren\u00e9 Robert Cavelier de La Salle, que reivindicou toda a conca hidrogr\u00e1fica do R\u00edo Mississippi-Missouri, conca que incl\u00fae toda a actual Dacota do Sur, e que formaba parte da divisi\u00f3n administrativa da colonia francesa de Luisiana (Nova Francia). Despois de que os irm\u00e1ns V\u00e9rendrye deixasen a rexi\u00f3n da Dacota do Sur, en 1743, poucas persoas de ascendencia europea pisar\u00edan a rexi\u00f3n. Foi soamente en 1785 que o primeiro colono de ascendencia europea - Pierre Dorion, un comerciante e cazador franco-canadense - estableceuse na actual Dacota do Sur, con car\u00e1cter permanente.\nEn 1763, como parte do Tratado de Par\u00eds, Francia cedeu todos os seus territorios a oeste do R\u00edo Mississippi a Espa\u00f1a, a metade occidental do territorio co\u00f1ecido como \"Luisiana\". As\u00ed, gran parte da actual Dacota do Norte pasou a control espa\u00f1ol. En 1800, os espa\u00f1ois cederon estes territorios a Francia. Esta vendeu toda Luisiana aos Estados Unidos en 1803. O Presidente americano Thomas Jefferson encomendoulle a Meriwether Lewis e William Clark a misi\u00f3n de explorar a rexi\u00f3n de Luisiana. Lewis e Clark explorar\u00edan a rexi\u00f3n de Dacota do Sur por primeira vez en agosto de 1804, acampando nas proximidades da actual cidade de Elk Point, establecendo relaci\u00f3ns amigables con tribos nativas que viv\u00edan na rexi\u00f3n. En setembro, os exploradores partiron rumbo ao nordeste, en direcci\u00f3n \u00e1 actual Dacota do Norte. Retornar\u00edan unha vez m\u00e1is \u00e1 actual Dacota do Sur en 1806, na viaxe de volta para a costa leste americana.\nLewis e Clark describiron a rexi\u00f3n de Dacota do Sur como unha rexi\u00f3n chea de animais cuxa pel era cobizada polos comerciantes - como o bisonte - o que atraeu a moitos cazadores e comerciantes \u00e1 rexi\u00f3n. O primeiro posto comercial de Dacota do Sur foi fundado en 1817. Este posto comercial converter\u00edase posteriormente na actual cidade de Fort Pierre. Con todo, o crecente aumento de poboaci\u00f3n da rexi\u00f3n por parte dos americanos de ascendencia europea fixeron que as tribos de nativos americanos pasasen a temer cada vez m\u00e1is pola perda das s\u00faas terras. Xurdiron ent\u00f3n tensi\u00f3ns entre amerindios e americanos de ascendencia europea. En 1823, os arikara atacaron unha comunidade americana, masacrando os seus habitantes. En resposta, o goberno americano enviou tropas \u00e1 rexi\u00f3n. Os s\u00edux, inimigos dos arikara, ali\u00e1ronse coas tropas americanas. Os arikara foron derrotados o mesmo ano e confinados en reservas.\nA actual Dacota do Sur, inicialmente parte do Territorio de Luisiana, foi incorporada ao Territorio do Missouri en 1812. En 1834, a porci\u00f3n occidental da actual Dacota do Sur ser\u00eda cedida ao Territorio de M\u00edchigan, porci\u00f3n que pertencer\u00eda posteriormente aos territorios de Wisconsin, Iowa e Minnesota.\nDacota do Sur comezou a desenvolverse rapidamente durante a d\u00e9cada de 1830, cando se descubriu que os buques a vapor eran capaces de circular pola rexi\u00f3n do R\u00edo Mississippi que corta a Dacota do Sur, incentivando a caza e o comercio de peles na rexi\u00f3n. A caza foi a principal fonte de renda de Dacota do Sur ata a d\u00e9cada de 1850. A partir de 1857, grandes consorcios compraron importantes cantidades de terras na actual Dacota do Sur. Estas compa\u00f1\u00edas dividiron as s\u00faas terras en pequenos lotes que eran alugados aos granxeiros dispostos a cultivar na rexi\u00f3n. Estas mesmas compa\u00f1\u00edas fundaron tam\u00e9n diversas cidades na zona, como Bon Homme, Vermillion e Yankton. En 1858, os s\u00edux acordaron ceder as s\u00faas terras no suroeste da actual Dacota do Sur. Os consorcios e a sa\u00edda dos s\u00edux do suroeste da rexi\u00f3n atraer\u00edan a moitas persoas durante o final da d\u00e9cada.\nEn 1861, o goberno americano creou o \"Territorio de Dacota\" (parte setentrional da Compra de Luisiana). Este territorio incorporaba o que actualmente forma os actuais Estados de Dacota do Norte e Dacota do Sur, as\u00ed como partes dos actuais Montana e de Wyoming. En 1863, partes do Territorio de Dacota foron cedidas para os territorios de Montana e Wyoming, quedando soamente o territorio formado actualmente por Dacota do Norte e por Dacota do Sur. O Acto Homestead fornec\u00eda lotes de terra sen custo para familias que estivesen dispostas a asentarse a rexi\u00f3n, nun esforzo para incentivar o poboamento da rexi\u00f3n, a\u00ednda pouco poboada.\nDiversos conflitos entre americanos de ascendencia europea e os nativos americanos s\u00edux ocorreron durante a d\u00e9cada de 1860. Un destes conflitos foi a Guerra de Red Cloud, ocorrida entre 1866 e 1868. Os s\u00edux estaban en contra da construci\u00f3n de estradas e da presenza de americanos brancos dentro do actual centro-oeste de Dacota do Sur, crendo que tales estradas \u00edan interferir co seu estilo de vida. A guerra foi marcada por diversos ataques sorpresa contra cidadelas e tropas americanas. Os ataques dos s\u00edux tiveron o seu fin en 1868, cando o goberno federal acordou, a trav\u00e9s do Tratado de Laramie, non constru\u00edr estradas e impedir o poboamento da rexi\u00f3n centro-oeste de Dacota do Sur, a oeste do R\u00edo Missouri, facendo da rexi\u00f3n unha xigantesca reserva nativoamericana, o \"Great Sioux Reservation\".\nO goberno federal violou os termos do Tratado de Laramie en 1874, cando enviou tropas americanas lideradas por o xeneral Custer dentro dos l\u00edmites da reserva nativoamericana s\u00edux, rumbo a \"Black Hills\", en procura de ouro. Grandes reservas de ouro foron atopados dentro dos l\u00edmites da reserva ind\u00edxena entre 1876 e 1877, causando unha \"febre do ouro\", que atraeu miles de persoas vindas doutros Estados americanos e inmigrantes \u00e1 rexi\u00f3n. En 1872, inaugurouse a primeira li\u00f1a ferroviaria que conectaba Dacota do Sur co resto do pa\u00eds, propiciando a sa\u00edda do ouro extra\u00eddo na rexi\u00f3n, e incentivando o asentamento da poboaci\u00f3n e o cultivo de terras en rexi\u00f3ns illadas. Dacota do Sur pasou a converterse nunha gran produtora de trigo e de millo. A industria agropecuaria superar\u00eda \u00e1 mineira como principal fonte de renda da rexi\u00f3n durante a d\u00e9cada de 1880.\nA violaci\u00f3n do Tratado de Laramie levou a unha das grandes rebeli\u00f3ns por parte dos s\u00edux, liderado por Cabalo Tolo e Touro Sentado. Os nativos americanos realizaron diversos ataques contra asentamentos brancos, pero foron definitivamente derrotados en 1877, e confinados definitivamente en pequenas reservas.\nGrazas \u00e1 extracci\u00f3n do ouro e da agricultura e a gander\u00eda, a poboaci\u00f3n de todo o Territorio de Dacota - inclu\u00edndo a rexi\u00f3n da actual Dacota do Sur - pasou a crecer rapidamente. Con todo, os ferrocarr\u00eds que propiciaran a ascensi\u00f3n das industrias do trigo e da miner\u00eda, as\u00ed como o poboamento da rexi\u00f3n, pasaron a causar tensi\u00f3ns de tipo fronteirizo entre a rexi\u00f3n norte e sur do Territorio de Dacota. Estas v\u00edas ferroviarias - que eran transcontinentais, unindo a costa leste americana coa costa oeste - cruzaban o Territorio de Dacota nun sentido leste-oeste. Non exist\u00edan v\u00edas conectando o norte do territorio co sur, e o transporte entre ambas as rexi\u00f3ns era dif\u00edcil. O r\u00e1pido crecemento poboacional do Territorio de Dacota fixo que o goberno do territorio e os seus habitantes comezasen a premer ao goberno americano a facer que o territorio fose elevado \u00e1 categor\u00eda de Estado. Con todo, por mor das tensi\u00f3ns divisorias, rapidamente os habitantes do norte e do sur do Territorio de Dacota esixisen que cada rexi\u00f3n tivese o seu propio goberno.\nEn febreiro de 1889, o Congreso americano dividiu o Territorio de Dacota en dous. Ambos os territorios adquiriron ent\u00f3n as s\u00faas actuais fronteiras pol\u00edticas. A rivalidade entre ambas as Dacotas era tal que, logo da aprobaci\u00f3n do Congreso, ambas as Dacotas esixiron ser as primeiras en converterse en Estado, por iso, o Presidente americano Benjamin Harrison - logo da ratificaci\u00f3n da Constituci\u00f3n americana por ambas as Dacotas - ordenou ao Secretario de Estado James Blaine que mesturase ambos os documentos, impedindo as\u00ed ver cal dos dous elev\u00e1base oficialmente en primeiro lugar, e o Presidente Harrison sempre se negou a dicir cal asinara primeiro, polo cal nunca sabeuse quen se converteu primeiro nun Estado da Uni\u00f3n. As\u00ed, o 2 de novembro de 1889, Dacota do Sur converteuse no 39\u00b0 Estado americano, xuntamente con Dacota do Norte. Con todo a proclamaci\u00f3n de Dacota do Norte foi publicada primeiro no \"Statutes at Large\" (polo simple feito de ser o primeiro en orde alfab\u00e9tica) e a mi\u00fado aparece as\u00ed en moitos documentos.\n1889 - Actualidade.\nO mesmo ano en que Dacota do Sur converteuse nun Estado, un movemento nativoamericano tivo inicio nas reservas ind\u00edxenas s\u00edux do Estado. Este movemento ped\u00eda o retorno das antigas tradici\u00f3ns e estilos de vida entre a poboaci\u00f3n s\u00edux. Estes foran forzados a abandonar moitas destas tradici\u00f3ns e estilos de vida ao ser confinados en pequenas reservas, fac\u00e9ndose sedentarios. O nome deste movemento era \"Ghost Baile\". Este movemento foi considerado unha ameaza polo goberno americano. O seu l\u00edder, Touro Sentado, foi asasinado polos polic\u00edas indios enviados para prendelo. Moitos dos seguidores de Touro Sentado arm\u00e1ronse e un\u00edronse baixo o liderado de \"Big Foot\". Soldados americanos foron enviados para desarmar aos s\u00edux. Con todo, os soldados americanos acabaron matando preto de 300 indios, entre mulleres, nenos e anci\u00e1ns, no Masacre de Wound Creek. Este enfrontamento foi a \u00faltima tentativa de resistencia ind\u00edxena contra a ocupaci\u00f3n do interior americano por parte dos estadounidenses de ascendencia europea.\nAs primeiras d\u00e9cadas como Estado estiveron marcadas pola inestabilidade da econom\u00eda e do crecemento poboacional do Estado. A poboaci\u00f3n de Dacota do Sur crecera rapidamente, durante a \u00e9poca en que a rexi\u00f3n formaba parte do Territorio de Dacota. Con todo, un per\u00edodo de seca prolongada iniciouse en 1889, e durou ata 1897. A agricultura e gander\u00eda de Dacota do Sur entrou nun per\u00edodo de gran recesi\u00f3n, e o crecemento poboacional do Estado quedou estancado. O fin do per\u00edodo de seca en 1897 e o aumento dos prezos do trigo e do millo, as\u00ed como o establecemento de novas terras libres para o cultivo (\u00e1 conta dos nativos americanos, segreg\u00e1ndoos \u00e1s reservas) iniciou un novo per\u00edodo de grande aumento poboacional e de prosperidade econ\u00f3mica no Estado, que perdurar\u00eda ata 1911, cando comezou un novo per\u00edodo de seca. O fin deste per\u00edodo, en 1914, e a primeira guerra mundial, fixeron que o Estado volvese prosperar economicamente.\nO maior per\u00edodo de recesi\u00f3n econ\u00f3mica da historia de Dacota do Sur tivo inicio durante mediados da d\u00e9cada de 1920, cando a diminuci\u00f3n dos prezos do trigo e do millo no mercado dom\u00e9stico e internacional causaron grande endebedamento entre os granxeiros. Moitos destes, incapaces de pagar as s\u00faas d\u00e9bedas, v\u00edronse forzados a ceder as s\u00faas propiedades aos bancos e trasladarse para outras rexi\u00f3ns. Isto causou a suspensi\u00f3n de pagos de incontables establecementos bancarios no Estado. Esta recesi\u00f3n foi agravada co inicio da Gran Depresi\u00f3n, en 1929, e que se estender\u00eda ata o inicio da d\u00e9cada de 1940. A\u00ednda por riba, o per\u00edodo m\u00e1is prolongado de seca da historia de Dacota do Sur abateuse sobre o Estado - de 1930 ata 1940 - ademais de grandes tempestades de area e enxames de salt\u00f3ns, que causaron a destruci\u00f3n da industria agraria de Dacota do Sur gran miseria e pobreza entre gran parte da poboaci\u00f3n do Estado, o que fixo que moitos abandonasen Dacota do Sur, e cambiasen para outros Estados en procura de oportunidades de traballo, diminu\u00edndo drasticamente a poboaci\u00f3n do Estado, que pasou de 692.849 habitantes en 1930, a 642.961 en 1940. Diversos programas de asistencia socio-econ\u00f3mica e construci\u00f3ns p\u00fablicas por parte dos gobernos de Dacota do Sur e dos Estados Unidos, foron postos en marcha nunha tentativa de minimizar os efectos da recesi\u00f3n.\nEntre 1927 e 1941, o escultor Gutzon Broglum e 400 traballadores esculpieron no Monte Rushmore, en \"Black Hills\", os bustos de catro Presidentes americanos: George Washington, Thomas Jefferson, Theodore Roosevelt e Abraham Lincoln. A inauguraci\u00f3n desta xigantesca escultura, pr\u00f3xima \u00e1 cidade de Keystone, serviu como un marco para a historia dos Estados Unidos, e converteu a Dacota do Sur nun gran foco tur\u00edstico.\nA recesi\u00f3n da d\u00e9cada de 1930 tivo fin en 1941, coa entrada dos Estados Unidos na segunda guerra mundial, do per\u00edodo de seca e da ca\u00edda dos prezos de produtos agropecuarios en xeral. Dacota do Sur volveu prosperar economicamente, pasando a vender grandes cantidades de produtos agr\u00edcolas e gandeiros ao goberno americano. O goberno de Dacota do Sur tam\u00e9n adoptou programas incentivando o turismo e a industria secundaria, buscando diminu\u00edr a dependencia do Estado en relaci\u00f3n \u00e1 industria agropecuaria, as\u00ed como o \u00e9xodo poboacional - especialmente de mozos - cara a outros Estados americanos. Con todo, a diversificaci\u00f3n da econom\u00eda de Dacota do Sur foi lenta e gradual. Entre 1944 e 1966, catro grandes centrais hidroel\u00e9ctricas foron constru\u00eddas no Estado. A importancia do turismo na econom\u00eda far\u00edase cada vez maior a partir da d\u00e9cada de 1960. Unha recesi\u00f3n na industria agropecuaria do Estado causar\u00eda unha diminuci\u00f3n da poboaci\u00f3n de Dacota do Sur na d\u00e9cada de 1960, a\u00ednda que desde 1970, a poboaci\u00f3n do Estado estivo crecendo continuamente, e o problema do \u00e9xodo poboacional diminu\u00edu.\nEn 1972, grandes crecidas destru\u00edron a presa de \"Rapid City Canyon Lake\". As augas liberadas pola rotura da presa acabaron matando a 238 persoas en Rapid City. En 1973, a cidade de Wounded Knee ser\u00eda invadida e ocupada por preto de 200 nativos americanos armados. Os nativos esixiron que o goberno do Estado prestase maior atenci\u00f3n aos problemas aos que se enfrontaban as tribos nativoamericanas do Estado. A vila foi ocupada durante 71 d\u00edas, suced\u00e9ndose diversos tiroteos entre os nativos e as tropas militares, e dous dos protestantes nativoamericanos morreron. En 1980, o Tribunal Supremo dos Estados Unidos ordenou que o goberno americano pagase 105 mill\u00f3ns de d\u00f3lares aos s\u00edux de Dacota do Sur, como indemnizaci\u00f3n da terra confiscada polo goberno americano na d\u00e9cada de 1870. Os s\u00edux rexeit\u00e1rona, e ata a actualidade seguen solicitando o retorno das s\u00faas terras.\nDurante a d\u00e9cada de 1980, Dacota do Sur buscou converterse nun centro financeiro, fornecendo beneficios fiscais a bancos que estivesen interesados en instalar as s\u00faas sedes corporativas no Estado. Con todo, Delaware outorgou mellores beneficios fiscais, e a maior parte dos bancos que pretend\u00edan instalarse no Estado cambi\u00e1ronse para Delaware. A\u00ednda as\u00ed, diversos bancos - principalmente de pequeno ou mediano tama\u00f1o - instal\u00e1ronse en Dacota do Sur, facendo da prestaci\u00f3n do servizos financeiros a principal fonte de renda do Estado desde ent\u00f3n. A industria de manufactura desenvolveuse drasticamente durante a d\u00e9cada de 1990, iniciando un per\u00edodo de relativo gran crecemento poboacional, que perdura ata a actualidade.\nXeograf\u00eda.\nDacota do Sur limita ao norte con Dacota do Norte, ao leste con Minnesota e Iowa, ao sur con Nebraska e ao oeste con Wyoming e Montana.\nO r\u00edo m\u00e1is importante de Dacota do Sur \u00e9 o R\u00edo Missouri. O Missouri e os seus afluentes ba\u00f1an practicamente todo o Estado, con excepci\u00f3n da rexi\u00f3n nordeste. O maior lago do Estado, o Lago Oahe, \u00e9 artificial, formado pola Presa Oahe. Os bosques cobren aproximadamente o 4% de Dacota do Sur.\nO Estado p\u00f3dese dividir en catro rexi\u00f3ns xeogr\u00e1ficas distintas:\nClima.\nO clima de Dacota do Sur \u00e9 t\u00e9pedo. Debido ao seu terreo pouco accidentado e distante de grandes masas de auga, Dacota do Sur pos\u00fae grandes variaci\u00f3ns de temperatura e un clima inestable, a\u00ednda que non tanto como a inestabilidade do clima de Dacota do Norte.\nNo inverno, as temperaturas medias m\u00e1is altas rex\u00edstranse no suroeste do Estado, e dimin\u00faen a medida en que se viaxa en direcci\u00f3n ao nord\u00e9s. A temperatura media \u00e9 de -6\u00b0C no suroeste e de -12\u00a0\u00b0C no nord\u00e9s. A media das m\u00ednimas \u00e9 de -12\u00a0\u00b0C no suroeste e de -19\u00a0\u00b0C no nordeste. A media das m\u00e1ximas \u00e9 de 2\u00a0\u00b0C no suroeste e de -4\u00a0\u00b0C no nord\u00e9s. Os extremos var\u00edan entre -45\u00a0\u00b0C e 18\u00a0\u00b0C. A temperatura m\u00e1is baixa rexistrada no Estado foi de -50\u00a0\u00b0C, en McIntosh, o 17 de febreiro de 1936.\nNo ver\u00e1n, as temperaturas m\u00e1is altas danse no sueste, e dimin\u00faen a medida en que se viaxa en direcci\u00f3n ao norte, ou na rexi\u00f3n monta\u00f1osa de \"Black Hills\". A temperatura media no sueste, \u00e9 de 26\u00a0\u00b0C, e de 20\u00a0\u00b0C no noroeste e en \"Black Hills\". A media das m\u00ednimas \u00e9 de 14\u00a0\u00b0C no suroeste e de 11\u00a0\u00b0C no noroeste, e a media das m\u00e1ximas \u00e9 de 32\u00a0\u00b0C no suroeste e de 25\u00a0\u00b0C no noroeste. Extremos var\u00edan entre 2\u00a0\u00b0C e 44\u00a0\u00b0C. A temperatura m\u00e1is alta rexistrada no Estado foi de 49\u00a0\u00b0C, en Gannvalley, o 5 de xullo de 1936.\nDacota do Sur pos\u00fae baixas taxas de precipitaci\u00f3n media anual de choiva. Ningunha parte do Estado recibe m\u00e1is de 70 cent\u00edmetros de choiva ao ano. As taxas de precipitaci\u00f3n son maiores na rexi\u00f3n de \"Black Hills\" e no leste do Estado - que reciben preto de 62 cent\u00edmetros anuais - e dimin\u00faen a medida en que se viaxa en direcci\u00f3n ao oeste, onde certas rexi\u00f3ns reciben menos de 30 cent\u00edmetros anuais de choiva. A taxa de precipitaci\u00f3n de neve no Estado \u00e9 de 64 cent\u00edmetros no sueste e de 33 cent\u00edmetros no noroeste do Estado.\nPol\u00edtica.\nA actual Constituci\u00f3n de Dacota do Sur foi adoptada en 1889. As Emendas \u00e1 Constituci\u00f3n son propostas polo Poder Lexislativo, e para ser aprobadas, necesitan os votos favorables de polo menos o 51% do Senado e da C\u00e1mara dos Representantes do Estado, e polo 51% ou m\u00e1is da poboaci\u00f3n electoral de Dacota do Sur, nun referendo. A poboaci\u00f3n do Estado tam\u00e9n pode propor emendas \u00e1 Constituci\u00f3n estatal a trav\u00e9s dun proceso co\u00f1ecido como \"iniciativa e referendo\", unha petici\u00f3n asinada por polo menos o 4% da poboaci\u00f3n do Estado. Se se alcanza este 4%, levar\u00eda a cabo un referendo, onde, para ser aprobada, necesita ter polo menos o 51% dos votos a favor. Dacota do Sur foi o primeiro Estado americano en po\u00f1er en funcionamento o proceso de iniciativa e referendo. Un terceiro m\u00e9todo para realizar emendas \u00e1 constituci\u00f3n \u00e9 a trav\u00e9s da realizaci\u00f3n dunha Convenci\u00f3n Constitucional, que para realizarse, necesita ser proposta por unha das C\u00e1maras do Lexislativo de Dacota do Sur, e aprobada polo 75% dos membros de ambas as C\u00e1maras, e ent\u00f3n, por polo menos o 51% da poboaci\u00f3n electoral do Estado, a trav\u00e9s da realizaci\u00f3n dun referendo.\nO principal oficial do Poder Executivo de Dacota do Sur \u00e9 o Gobernador. Este \u00e9 elixido polos electores do Estado para mandatos de ata catro anos de duraci\u00f3n. Unha persoa pode exercer o cargo de gobernador cantas veces poida. Outros oficiais elixidos son o Tenente-Gobernador, o Tesoureiro, o Secretario de Estado, o Fiscal Xeral, o Comisario de Agricultura e o Superintendente de Educaci\u00f3n, entre outros, para mandatos de ata 4 anos de duraci\u00f3n.\nO Poder Lexislativo de Dacota do Sur est\u00e1 constitu\u00eddo polo Senado e a C\u00e1mara dos Representantes. O Senado pos\u00fae un total de 35 membros, mentres que a C\u00e1mara dos Representantes pos\u00fae un total de 70 membros. Dacota do Sur est\u00e1 dividido en 35 distritos lexislativos. Os electores de cada distrito elixen un senador e dous representantes, que representan cada distrito no Senado/C\u00e1mara dos Representantes. O termo do mandato dos senadores \u00e9 de catro anos de duraci\u00f3n, e o dos representantes \u00e9 de dous anos.\nO tribunal m\u00e1is alto do Poder Xudicial de Dacota do Sur \u00e9 o Tribunal Supremo de Dacota do Sur, composta por cinco xu\u00edces. O mandato das persoas que son elixidas por primeira vez como xu\u00edz do Tribunal Supremo \u00e9 de ata tres anos de duraci\u00f3n. Ao finalizar este per\u00edodo, a poboaci\u00f3n do Estado, a trav\u00e9s dunha nova votaci\u00f3n, escolle entre a finalizaci\u00f3n do mandato deste xu\u00edz ou permitir que continue o seu posto. Se \u00e9 reelixido, o xu\u00edz en cuesti\u00f3n \u00e9 elixido pola poboaci\u00f3n do Estado para un mandato de ata oito anos de duraci\u00f3n, onde logo deste per\u00edodo, v\u00f3lvese a realizar unha nova votaci\u00f3n. Dacota do Sur est\u00e1 dividida en sete distritos xudiciais, cada un composto por como m\u00ednimo catro xu\u00edces. Estes xu\u00edces son elixidos pola poboaci\u00f3n dos seus distritos para mandatos de ata 8 anos de duraci\u00f3n. Estes \u00f3rganos xudiciais son dirixidos por un xefe de xustiza, elixido polos xu\u00edces dos seus respectivos tribunais para mandatos de ata 8 anos de duraci\u00f3n.\nDacota do Sur est\u00e1 dividido en 66 condados. Cada un destes condados \u00e9 gobernado por un consello de comisionados, composto por de tres a cinco membros electos pola poboaci\u00f3n dos seus respectivos condados para mandatos de ata catro anos de duraci\u00f3n. Dacota do Sur pos\u00fae preto de 300 cidades. Estas cidades son libres para escoller a s\u00faa estrutura de goberno. A maior parte das cidades son gobernadas por un alcalde e por un consello municipal.\nPreto de 40% do orzamento de Dacota do Sur \u00e9 xerada por impostos estatais, e o resto prov\u00e9n de orzamentos recibidos do goberno federal e de pr\u00e9stamos. En 2002, o goberno do Estado gastou 2,77 mil mill\u00f3ns de d\u00f3lares, habendo xerado 2,49 mil mill\u00f3ns de d\u00f3lares. A d\u00e9beda gobernamental de Dacota do Sur \u00e9 de 2,31 mil mill\u00f3ns de d\u00f3lares. A d\u00e9beda per c\u00e1pita \u00e9 de 3.036 d\u00f3lares, o valor dos impostos estatais per c\u00e1pita \u00e9 de 1.285 d\u00f3lares, e o valor dos gastos gobernamentais per c\u00e1pita \u00e9 de 3.647 d\u00f3lares.\nDesde a s\u00faa creaci\u00f3n e elevaci\u00f3n \u00e1 categor\u00eda de Estado en 1889, Dacota do Sur foi dominada politicamente polo Partido Republicano. O primeiro gobernador do Estado foi un republicano. Historicamente, de cada catro persoas electas para o posto de gobernador, tres foron republicanos. A maior\u00eda dos pol\u00edticos electos para postos no Lexislativo en cidades e en condados tam\u00e9n son republicanos. A nivel nacional, a maior\u00eda dos senadores e membros da C\u00e1mara dos Representantes federal foron republicanos. Os dem\u00f3cratas soamente adquiriron certa forza a partir da d\u00e9cada de 1950, a\u00ednda que na actualidade os republicanos seguen dominando politicamente en Dacota do Sur.\nDemograf\u00eda.\nO censo nacional do ano 2000, da Oficina do Censo dos Estados Unidos, fixou a poboaci\u00f3n de Dacota do Sur en 754.844 habitantes, un crecemento do 8,5% en relaci\u00f3n \u00e1 poboaci\u00f3n do Estado en 1990, de 696.004 habitantes. Unha estimativa realizada en 2005 calcula a poboaci\u00f3n do Estado en 775.933 habitantes, un crecemento do 11,4% en relaci\u00f3n \u00e1 poboaci\u00f3n do Estado en 1990, do 2,8%, en relaci\u00f3n \u00e1 poboaci\u00f3n do Estado en 2000, e do 0,7% en relaci\u00f3n \u00e1 poboaci\u00f3n estimada en 2004.\nO crecemento poboacional natural de Dacota do Sur entre 2000 e 2005 foi de 19.199 habitantes - 56.247 nacementos e 37.048 falecementos - o crecemento poboacional causado pola inmigraci\u00f3n foi de 3.957 habitantes, mentres que a migraci\u00f3n interestatal incrementouse en 735 habitantes. Entre 2000 e 2005, a poboaci\u00f3n do Estado creceu en 21.089 habitantes, e entre 2004 e 2005, en 5.312 habitantes.\nO 6,8% da poboaci\u00f3n de Dacota do Sur pos\u00fae menos de 5 anos de idade, o 26,8% pos\u00fae menos de 18 anos de idade, e o 14,3% pos\u00fae 65 anos de idade ou m\u00e1is. As persoas do sexo feminino comp\u00f3n aproximadamente o 50,4% da poboaci\u00f3n do Estado, e persoas do sexo masculino o 49,6%.\nRazas e etnias.\nComposici\u00f3n racial da poboaci\u00f3n de Dacota do Sur:\nOs cinco maiores grupos \u00e9tnicos de Dacota do Sur son: alem\u00e1ns (40,7% da poboaci\u00f3n do Estado), noruegueses (15,3%), irlandeses (10,4%), nativos americanos (8,3%) e ingleses (7,1%).\nOs alem\u00e1ns forman o maior grupo \u00e9tnico de Dacota do Sur, especialmente no leste. Diversos condados do Estado tam\u00e9n pos\u00faen unha gran poboaci\u00f3n de ascendencia escandinava. Os nativos americanos, principalmente s\u00edux, son un grupo \u00e9tnico predominante en diversos condados.\nRelixi\u00f3n.\nPorcentaxe da poboaci\u00f3n de Dacota do Sur por afiliaci\u00f3n relixiosa:\nEconom\u00eda.\nO produto interior bruto de Dacota do Sur foi de 23,12 mil mill\u00f3ns de d\u00f3lares en 2003. A renda per c\u00e1pita do Estado, pola s\u00faa banda, foi de 30.722 d\u00f3lares. A taxa de desemprego de Dacota do Sur \u00e9 do 3,5%, a terceira m\u00e1is baixa do pa\u00eds, s\u00f3 maior que as taxas de desemprego de Hawai e de Dacota do Norte.\nO sector primario sup\u00f3n o 8% do PIB de Dacota do Sur. Xuntas, a agricultura e a gander\u00eda corresp\u00f3ndense co 8% do PIB, e empregan aproximadamente 44 mil persoas. Os efectos da pesca e da silvicultura son m\u00ednimos na econom\u00eda do Estado. A agropecuaria \u00e9 unha das principais fontes de renda de Dacota do Sur, ning\u00fan Estado americano depende tanto da agricultura e a gander\u00eda como Dacota do Sur, e como consecuencia, a porcentaxe da participaci\u00f3n da industria agropecuaria no PIB estatal \u00e9 a maior entre calquera Estado americano. O Estado pos\u00fae 33 mil granxas, que cobren aproximadamente o 90% do Estado. Dacota do Sur \u00e9 un dos l\u00edderes nacionais na produci\u00f3n de trigo, millo, sementes de xirasol e carne e leite bovinos, e pos\u00fae un dos maiores raba\u00f1os bovinos do pa\u00eds.\nO sector secundario achega o 18% do PIB. A industria secundaria sup\u00f3n o 13% do PIB do Estado e emprega aproximadamente a 52 mil persoas. O valor total dos produtos fabricados no Estado \u00e9 de 5,5 mil mill\u00f3ns de d\u00f3lares. Os principais produtos industrializados fabricados no Estado son equipamentos electr\u00f3nicos en xeral, alimentos industrialmente procesados, maquinaria, equipamentos de transportes e derivados do petr\u00f3leo. A industria da construci\u00f3n sup\u00f3n o 4% do PIB do Estado, empregando aproximadamente a 28 mil persoas. A miner\u00eda achega o 1% do PIB de Dacota do Sur, empregando preto de 1,6 mil persoas. Os principais produtos son o petr\u00f3leo, granito e arenisca.\nO sector terciario sup\u00f3n o 74% do PIB de Dacota do Sur. O Estado \u00e9 un gran centro financeiro, que atraeu diversas instituci\u00f3ns financeiras a trav\u00e9s de programas de incentivos fiscais. Servizos financeiros e inmobiliarios sup\u00f3n cerca do 20% do PIB, empregando aproximadamente a 43 mil persoas. Aproximadamente o 18% do PIB do Estado x\u00e9rase a trav\u00e9s de servizos comunitarios e persoais. Este sector emprega preto de 146 mil persoas. O comercio por xunto e polo mi\u00fado, co 16% do PIB, emprega aproximadamente a 111 mil persoas. Os Servizos gobernamentais sup\u00f3n o 14% do PIB de Dacota do Sur, empregando aproximadamente a 71 mil persoas. Transportes, telecomunicaci\u00f3ns e utilidades p\u00fablicas empregan a 23 mil persoas, e responden polo 8% do PIB. Cerca do 56% da electricidade xerada no Estado \u00e9 producida en centrais hidroel\u00e9ctricas. A maior parte do resto \u00e9 xerada en centrais termoel\u00e9ctricas a carb\u00f3n ou a petr\u00f3leo.\nEducaci\u00f3n.\nA primeira escola p\u00fablica de Dacota do Sur foi fundada en 1860, en Bon Homme, a\u00ednda que esta escola foi demolida s\u00f3 tres meses despois, e o seu material usado para a construci\u00f3n dunha muralla de defensa contra ataques ind\u00edxenas. En 1862, o goberno do Territorio de Dacota creou un sistema de educaci\u00f3n p\u00fablica, e en 1864 nomeouse o primeiro superintendente de educaci\u00f3n p\u00fablica do territorio. A primeira escola constru\u00edda con car\u00e1cter permanente en Dacota do Sur foi fundada en 1865, en Vermillion. Cando os Estados de Dacota do Norte e de Dacota do Sur foron creados, cada un continuou atendendo economicamente a todas as escolas de lingua inglesa no Estado. Posteriormente, o Estado tam\u00e9n comezou a achegar orzamentos \u00e1s escolas que ensinaban idiomas nativoamericanos en reservas ind\u00edxenas.\nActualmente, todas as instituci\u00f3ns educativas en Dacota do Sur est\u00e1n obrigadas a seguir as regras e disposici\u00f3ns ditadas polo Consello Estatal de Educaci\u00f3n de Dacota do Sur. O Consello est\u00e1 composto por nove membros nomeados polo gobernador e aprobados polo Senado, por per\u00edodos de ata catro anos de duraci\u00f3n. Cada cidade principal (\"city\"), diversas cidades secundarias (\"towns\") e cada condado, \u00e9 atendida por un distrito escolar. Nas cidades, a responsabilidade de administrar as escolas \u00e9 do distrito escolar municipal, mentres que en rexi\u00f3ns menos densamente habitadas, esta responsabilidade \u00e9 dos distritos escolares operando en todo o condado en xeral. Cada distrito escolar pos\u00fae os seus propios superintendentes. Dacota do Sur non permite a operaci\u00f3n de \"escolas charter\" - escolas p\u00fablicas independentes, que non son administradas por distritos escolares, pero que dependen de orzamentos p\u00fablicos para o seu funcionamento. A atenci\u00f3n escolar \u00e9 obrigatoria para todos os nenos e adolescentes con m\u00e1is de seis anos de idade, ata a conclusi\u00f3n do ensino secundario ou ata os quince anos de idade.\nEn 1999, as escolas p\u00fablicas do Estado atenderon preto de 131 mil estudantes, empregando aproximadamente 9,4 mil profesores. As escolas privadas atenderon preto de 9,4 mil estudantes, empregando aproximadamente 700 profesores. O sistema de escolas p\u00fablicas do Estado consumiu preto de 697 mill\u00f3ns de d\u00f3lares, e o gasto das escolas p\u00fablicas foi de aproximadamente 5,6 mil d\u00f3lares por estudante. Preto de 88,7% dos habitantes do Estado con m\u00e1is de 25 anos de idade pos\u00faen un diploma de educaci\u00f3n secundaria.\nAs primeiras bibliotecas p\u00fablicas de Dacota do Sur foron fundadas durante a d\u00e9cada de 1880. Actualmente, o Estado pos\u00fae 126 sistemas de bibliotecas p\u00fablicas diferentes, que moven anualmente unha media de 8 libros por habitante. A primeira instituci\u00f3n de educaci\u00f3n superior fundada no Estado foi a Facultade Yankton, fundada en 1881, e pechada en 1984. Actualmente, o Estado pos\u00fae 27 instituci\u00f3ns de educaci\u00f3n superior, das cales 14 son p\u00fablicas e 13 son privadas. Destas instituci\u00f3ns, 10 son universidades e 17 son facultades. A maior universidade do Estado \u00e9 a Universidade Estatal de Dacota do Sur.\nTransportes.\nA primeira li\u00f1a ferroviaria que conectaba Dacota do Sur con outras rexi\u00f3ns do pa\u00eds foi inaugurada en 1872, en Vermillion. Dacota do Sur, en 2002, posu\u00eda 2.956 quil\u00f3metros de li\u00f1as ferroviarias. En 2003, Dacota do Sur posu\u00eda 134.683 quil\u00f3metros de v\u00edas p\u00fablicas, dos cales 1.093 quil\u00f3metros eran estradas interestatais, considerados parte do sistema federal viario dos Estados Unidos. Actualmente, d\u00faas compa\u00f1\u00edas ferroviarias fornecen transporte de carga, e a Amtrak fornece servizo de transporte de pasaxeiros.\nO aeroporto con m\u00e1is movemento de Dacota do Sur \u00e9 o Aeroporto Internacional de Sioux Falls. Moitos aer\u00f3dromos est\u00e1n esparexidos polas \u00e1reas rurais de Dacota do Sur, conectando rexi\u00f3ns m\u00e1is illadas co resto do Estado. Sioux Falls \u00e9 o principal viario, ferroviario e aeroportuario do Estado.\nMedios de comunicaci\u00f3n.\nO primeiro xornal de Dacota do Sur, o \"The Dakota Democrat\", foi publicado por primeira vez en 1859, en Sioux Falls. Pola s\u00faa banda, o xornal m\u00e1is antigo do Estado a\u00ednda en circulaci\u00f3n, \u00e9 o \"Weekly Dakotian\", xornal semanal impreso por primeira vez en 1861, tam\u00e9n en Sioux Falls, e que se converter\u00eda en 1875 no actual \"Daily Dakotian\", de circulaci\u00f3n diaria. Actualmente, son publicados no Estado preto de 125 xornais, dos cales nove son diarios.\nA primeira estaci\u00f3n de radio de Dacota do Sur foi fundada en 1922, en Rapid City. A primeira estaci\u00f3n de televisi\u00f3n foi fundada en 1953, en Sioux Falls. Actualmente, Dacota do Sur pos\u00fae 83 estaci\u00f3ns de radio - das cales 36 son AM e 47 son FM - e 19 estaci\u00f3ns de televisi\u00f3n."}
{"id": "14055", "revid": "23204", "url": "https://gl.wikipedia.org/wiki?curid=14055", "title": "Iowa", "text": "Iowa, \u00e9 un dos 50 estados dos Estados Unidos. A s\u00faa capital \u00e9 Des Moines. Ten unha superficie de 145.743 qm2, e 2\u00a0926\u00a0324 habitantes. Ingresou na uni\u00f3n o 28 de decembro de 1846.\nO nome de Iowa est\u00e1 tomado da tribo do mesmo nome, os iowa.\nXeograf\u00eda.\nIowa linda con Minnesota polo norte, con Nebraska e Dakota do Sur polo oeste, con Missouri polo sur e con Wisconsin e Illinois polo leste.\nO r\u00edo Mississippi constit\u00fae a fronteira oriental do estado.\nClima.\nIowa pos\u00fae un clima continental, con ver\u00e1ns moi calorosos (\u00e1s veces con temperaturas superiores aos 35\u00a0\u00b0C) e invernos fr\u00edos (nalgunhas partes do norte desc\u00e9ndese dos 7\u00a0\u00b0C)."}
{"id": "14056", "revid": "23204", "url": "https://gl.wikipedia.org/wiki?curid=14056", "title": "Xeorxia, Estados Unidos de Am\u00e9rica", "text": "Xeorxia \u00e9 un dos 50 estados dos Estados Unidos de Am\u00e9rica, localizado na Rexi\u00f3n Sur do pa\u00eds. Xeorxia \u00e9 o maior estado do pa\u00eds en superficie ao leste do r\u00edo Mississippi, desde que Virxinia Occidental se separou de Virxinia en 1863. O crecemento da poboaci\u00f3n de Xeorxia \u00e9 un dos m\u00e1is altos do pa\u00eds nos \u00faltimos tempos. A s\u00faa poboaci\u00f3n creceu en torno ao 26% entre 1990 e 2000, de 6.478.216 habitantes en 1990 a 8.186.453 no 2000.\nA maior parte de Xeorxia est\u00e1 cuberta por bosques, principalmente pi\u00f1eiros, pexegos e magnolios. O terreo do norte do estado \u00e9 fundamentalmente monta\u00f1oso, coa s\u00faa zona sur cun terreo m\u00e1is chairo e menos accidentado. Os aspectos naturais de Xeorxia foron e a\u00ednda son moi importantes para o estado. Culturalmente, as belezas naturais inspiraron a diversos artistas que creceron no estado. Economicamente, fan do turismo e da industria madeireira importantes fontes de ingresos de Xeorxia. O estado \u00e9 un dos l\u00edderes nacionais na produci\u00f3n madeireira. Os seus bosques d\u00e9ronlle o alcume de \"The Peach State\" (O Estado do Pexego) e un devandito popular, \"Tall as Georgia Pine\" (Alto como un Pi\u00f1eiro de Xeorxia).\nA rexi\u00f3n que constit\u00fae na actualidade Xeorxia estaba en disputa durante o final do s\u00e9culo XVII e o inicio do s\u00e9culo XVIII, entre o Reino Unido e Espa\u00f1a. Xeorxia naquel tempo fac\u00eda parte dunha colonia chamada \"Carolinas\", que inclu\u00eda tam\u00e9n os actuais estados de Carolina do Norte e Carolina do Sur. En 1724, os brit\u00e1nicos crearon a \"colonia de Xeorxia\". O 12 de febreiro de 1733, os primeiros colonos brit\u00e1nicos instal\u00e1ronse na rexi\u00f3n, no que actualmente constit\u00fae Savannah. Xeorxia foi a \u00faltima das Trece Colonias creada polos brit\u00e1nicos.\nXeorxia prosperou a partir da d\u00e9cada de 1750, co cultivo de arroz e millo, convert\u00e9ndose nun l\u00edder da industria agraria das Trece Colonias. Despois da vitoria americana na Guerra de Independencia dos Estados Unidos, Xeorxia converteuse o 2 de xaneiro de 1788 no cuarto estado americano. Xeorxia separouse da Uni\u00f3n en 1861, e fixo parte dos Estados Confederados de Am\u00e9rica. Foi un dos estados m\u00e1is duramente afectados pola Guerra Civil Estadounidense. Ata o inicio do s\u00e9culo XX, a econom\u00eda do estado depend\u00eda da agricultura e a gander\u00eda. A partir de ent\u00f3n, a industria converteuse na principal fonte de renda do estado, e m\u00e1is recentemente o sector de finanzas converteuse tam\u00e9n nunha das s\u00faas principais fontes de ingresos.\nHistoria.\nAta 1730.\nOs nativos americanos viv\u00edan na rexi\u00f3n onde actualmente local\u00edzase o estado de Xeorxia miles de anos antes da chegada dos primeiros exploradores europeos. Os primeiros nativos americanos en instalarse na rexi\u00f3n foron unha tribo prehist\u00f3rica, chamada \"mound buiders\" (construtores de mont\u00edculos) por constru\u00edr pequenos montes de terra para cerimonias rituais. Alg\u00fans s\u00e9culos antes da chegada dos primeiros exploradores europeos, os creek e os cherokee instal\u00e1ronse na rexi\u00f3n, no norte e no sur, respectivamente, do actual estado de Xeorxia, ocupando gradualmente o lugar dos \"mound builders\".\nO primeiro asentamento europeo no territorio americano foi fundado en 1526 polo espa\u00f1ol Lucas V\u00e1zquez de Ayll\u00f3n. Non se sabe con seguridade a localizaci\u00f3n deste asentamento, se foi fundado no litoral do Atl\u00e1ntico de Carolina do Sur ou de Xeorxia. Seis meses despois da fundaci\u00f3n, o asentamento foi abandonado a causa do mal tempo e das enfermidades.\nEn 1540, o espa\u00f1ol Hernando de Soto, partindo da ent\u00f3n colonia espa\u00f1ola da Florida en direcci\u00f3n ao r\u00edo Mississippi, explorou partes do actual estado de Xeorxia. Na rexi\u00f3n, Soto entrou en contacto cos \"mound builders\", sendo o \u00fanico europeo do que se ten noticia de avistar este grupo ind\u00edxena. Crese que os \"mound buiders\" se extingu\u00edron durante a d\u00e9cada de 1560.\nEn 1564, colonos franceses fundaron un asentamento permanente na colonia espa\u00f1ola de Florida. As noticias deste feito encoraxaron o rei espa\u00f1ol, Filipe II. Por orde do rei, que reivindicaba toda a rexi\u00f3n sur dos actuais Estados Unidos de Am\u00e9rica, inclu\u00edndo a rexi\u00f3n da actual Xeorxia, tropas espa\u00f1olas foron enviadas para expulsar os franceses. Estes foron expulsados en 1565, e ent\u00f3n, fund\u00e1ronse diversos fortes na costa Atl\u00e1ntica dos actuais Estados Unidos, un dos cales foi constru\u00eddo na actual Xeorxia, en 1566, na Illa de St. Catherines.\nA rexi\u00f3n da actual Xeorxia continuar\u00eda pouco explorada por europeos ata o inicio do s\u00e9culo XVIII, e os espa\u00f1ois, en procura principalmente de reservas de metais preciosos, prestaron pouca atenci\u00f3n ao terreo monta\u00f1oso e boscoso de Xeorxia. En 1629, os ingleses pasaron a reivindicar a rexi\u00f3n. Este ano, o rei Carlos I de Inglaterra creou unha colonia, a colonia de \"Carolinas\", do que Xeorxia formaba parte. En 1721, os brit\u00e1nicos crearon un forte pr\u00f3ximo ao r\u00edo Altamaha, abandon\u00e1ndoo en 1727, por mor do seu alto custo de mantemento.\n1730 - 1865.\nEn 1730, un grupo de brit\u00e1nicos estableceron plans para a creaci\u00f3n dunha colonia no sur inexplorado das Carolinas. Esta colonia chamouse \"Xeorxia\", en homenaxe ao ent\u00f3n monarca do Reino Unido, o rei Xurxo II da Gran Breta\u00f1a. Este autorizou a creaci\u00f3n da nova colonia a trav\u00e9s da segregaci\u00f3n da rexi\u00f3n sur das Carolinas. Inicialmente, este grupo de brit\u00e1nicos proxectaron enviar prisioneiros ou persoas endebedadas \u00e1 rexi\u00f3n. Este plan, con todo, foi abandonado, e s\u00f3 alg\u00fans endebedados foron enviados \u00e1 rexi\u00f3n, persoas das que non se volveu a ter m\u00e1is noticias despois da s\u00faa sa\u00edda do Reino Unido.\nEn 1732, o rei Xurxo II concedeu unha licenza de operaci\u00f3n da nova colonia de Xeorxia, por 21 anos, a unha corporaci\u00f3n chamada \"Trustees sea Establishing the Colony of Georgia in America\" (Corporaci\u00f3n para o Establecemento da Colonia de Xeorxia en Am\u00e9rica), cuxo obxectivo era financiar e fornecer o recrutamento e o transporte de colonos entre Europa e Xeorxia. Malia as protestas dos espa\u00f1ois, que reivindicaban a rexi\u00f3n, os primeiros colonos brit\u00e1nicos, liderados por James Oglethorpe, foron enviados a Xeorxia o 17 de novembro de 1732, partindo do Reino Unido, a bordo do \"HMS Anne\". O 12 de febreiro de 1733, estes colonos desembarcaron na rexi\u00f3n onde actualmente est\u00e1 localizada a cidade de Savannah. Estes colonos tiveron a colaboraci\u00f3n de Tomochichi, xefe ind\u00edxena dunha tribo creek, que axudaron os colonos a constru\u00edr acubillos adecuados e a cultivar millo e arroz, e persuadiu a outras tribos ind\u00edxenas a non atacar aos novos colonos. Nos 21 anos en que Xeorxia foi controlada polo \"Trustees\", m\u00e1is de 4 mil colonos instal\u00e1ronse en Xeorxia, dos cales a metade tiveron os seus gastos de viaxe pagos pola Corporaci\u00f3n.\nTanto o Reino Unido como Espa\u00f1a reivindicaban Xeorxia. Esta cuesti\u00f3n, e mais o feito da existencia do comercio ilegal entre comerciantes brit\u00e1nicos e colonias espa\u00f1olas en Am\u00e9rica, fixeron que Espa\u00f1a e o Reino Unido entrasen en guerra en 1739. Nesta guerra, Oglethorpe intentou anexionar a colonia espa\u00f1ola da Florida, a\u00ednda que non o conseguiu. En 1742, despois da captura dunha importante forza militar espa\u00f1ola, na Illa de St. Simons, en Xeorxia, por Oglethorpe e as s\u00faas tropas, terminou coa guerra. Con todo, a cuesti\u00f3n da reivindicaci\u00f3n de Xeorxia continuou.\nDurante o per\u00edodo en que Xeorxia estivo baixo o control da Corporaci\u00f3n, os colonos ti\u00f1an diversas limitaci\u00f3ns impostas pola coroa brit\u00e1nica, que non se aplicaban ao resto das Trece Colonias. Por exemplo, non pod\u00edan facer uso do traballo escravo. Mentres que a econom\u00eda de Carolina do Norte e de Carolina do Sur prosperaban co cultivo do millo e do arroz, a econom\u00eda de Xeorxia sufriu coas baixas exportaci\u00f3ns e os altos prezos dos produtos importados, levando a moitos a recorrer ao contrabando de produtos espa\u00f1ois v\u00eda Florida. En 1752, a Corporaci\u00f3n abriu a man nas condici\u00f3ns da s\u00faa licenza, e Xurxo II reorganizou a colonia como unha provincia colonial, en 1754, retirando as restrici\u00f3ns impostas anteriormente \u00e1 colonia. Xeorxia ent\u00f3n prosperou economicamente, e a s\u00faa poboaci\u00f3n pasou a crecer con rapidez.\nO primeiro conflito en Xeorxia na Guerra de Independencia dos Estados Unidos foi a tentativa de captura de once nav\u00edos cargados de arroz, no porto de Savannah, en 1776, conseguindo capturar s\u00f3 dous. O 24 de xullo de 1778, Xeorxia ratificou os Artigos da Confederaci\u00f3n, o pai da Constituci\u00f3n dos Estados Unidos de Am\u00e9rica. Savannah foi conquistada polos brit\u00e1nicos en decembro de 1779. No final de setembro de 1779, forzas navais americanas, coa axuda da Mari\u00f1a francesa, tomaron a cidade, despois de sitiala durante tres semanas. Malia a reconquista da cidade, a maior parte de Xeorxia estaba baixo control brit\u00e1nico no final de 1779. Foi soamente en 1782 que as tropas brit\u00e1nicas presentes en Xeorxia abandonar\u00edan a colonia. Despois do fin da Revoluci\u00f3n Americana, en 1783, e baixo os termos do Tratado de Par\u00eds, Estados Unidos tomaron o control de todas as colonias brit\u00e1nicas ao sur dos Grandes Lagos, ao norte do golfo de M\u00e9xico e ao leste do r\u00edo Mississippi. Ent\u00f3n, a rexi\u00f3n que actualmente constit\u00fae os estados de Alabama e Mississippi, foi anexionada a Xeorxia. Esta converteuse no cuarto estado americano, o 2 de xaneiro de 1788.\nDurante a d\u00e9cada de 1790, o cultivo de algod\u00f3n converteuse na principal fonte de ingresos do estado, grazas \u00e1 invenci\u00f3n dun equipamiento que separaba con facilidade a febra de algod\u00f3n da semente. A nova industria, con todo, non aumentou sensiblemente a demanda de terras na maior parte de Xeorxia, relativamente illada do resto do pa\u00eds por mor das monta\u00f1as, bosques e pantanos do norte do estado. Compa\u00f1\u00edas privadas compraron grandes cantidades de terras ao goberno de Xeorxia, por tan s\u00f3 preto de catro centavos de d\u00f3lar a hect\u00e1rea, grazas ao suborno de oficiais do goberno estatal. Estas terras tam\u00e9n inclu\u00edan partes de Alabama e de Missouri. Con todo, o descubrimento deste caso de corrupci\u00f3n, co\u00f1ecido como \"Fraude de Yazoo\", levou \u00e1 poboaci\u00f3n do estado a elixir novos lexisladores nas elecci\u00f3ns gobernamentais de 1795. O novo goberno rexeitou a venda, a\u00ednda que moitos se negaron a devolver as terras. Este problema foi resolto na d\u00e9cada de 1800. En 1802, Xeorxia vendeu todas as s\u00faas terras a oeste do r\u00edo Chattahoochee ao goberno federal. En 1810, o Tribunal Supremo dos Estados Unidos xulgou que a venda era legal, e en 1814, o Congreso americano aprobou a concesi\u00f3n de 4,2 mill\u00f3ns de d\u00f3lares para ser distribu\u00eddos entre terratenentes e o goberno de Xeorxia.\nAdquir\u00edronse m\u00e1is terras foron a trav\u00e9s da expulsi\u00f3n dos nativos americanos da rexi\u00f3n, forz\u00e1ndoos a emigrar m\u00e1is al\u00f3 do oeste do r\u00edo Mississippi \u2014rexi\u00f3n que a\u00ednda non formaba parte dos Estados Unidos. En 1827, todas as tribos Creek de Xeorxia acordaron vender as s\u00faas terras ao goberno americano, e a emigraci\u00f3n ao Territorio de Oklahoma. En 1829, foi descuberto ouro en Xeorxia, atraendo miles de colonos brancos doutros estados, o que fixo que os habitantes do estado pasasen a meter presi\u00f3n ao goberno a expulsar os cherokee, que posu\u00edan os dereitos de propiedade das terras de grandes \u00e1reas de Xeorxia, posu\u00edan o seu propio goberno e non reco\u00f1ec\u00edan a autoridade do goberno de Xeorxia. En 1830, co Acto de Remoci\u00f3n Ind\u00edxena, os cherokee e todas as tribos de nativos americanos que viv\u00edan na rexi\u00f3n foron forzados a retirarse ao Territorio de Oklahoma, e as\u00ed, a \u00faltima tribo cherokee en migrar para Oklahoma f\u00edxoo en 1838.\nA econom\u00eda de Xeorxia, ao longo da primeira metade do s\u00e9culo XIX, depend\u00eda en gran medida do cultivo, procesamento e da exportaci\u00f3n do algod\u00f3n a pa\u00edses europeos. Con todo, para a venda do algod\u00f3n a prezos baixos e competitivos no mercado europeo, era necesario o uso do traballo escravo. Logo da elecci\u00f3n do abolicionista Abraham Lincoln en 1861, o Gobernador Joseph E. Brown pasou a liderar un movemento a favor da separaci\u00f3n de Xeorxia dos Estados Unidos. O 19 de xaneiro de 1861, a Rep\u00fablica de Xeorxia converteuse no quinto estado americano en separarse da Uni\u00f3n, un\u00edndose aos Estados Confederados de Am\u00e9rica. Ironicamente, un pol\u00edtico que anteriormente estaba en contra da secesi\u00f3n de Xeorxia da Uni\u00f3n, Alexander H. Stephens, converteuse en vicepresidente da Confederaci\u00f3n.\nPosteriormente, durante o inicio da Guerra Civil Estadounidense, a Mari\u00f1a da Uni\u00f3n bloqueou todo o litoral de Xeorxia, colocando diversos nav\u00edos en torno ao principal porto do estado, Savannah, interrompendo as\u00ed a exportaci\u00f3n de algod\u00f3n do estado aos pa\u00edses europeos. En setembro de 1863, tropas da Uni\u00f3n, lideradas por William T. Sherman venceron unha forza confederada, na Batalla de Chattanooga, unha das primeiras grandes vitorias da Uni\u00f3n, realizada no extremo noroeste do estado. En maio de 1864, Sherman avanzar\u00eda en direcci\u00f3n ao sueste, capturando Atlanta en setembro, queimando a cidade en novembro. Ent\u00f3n, Sherman continuou avanzando rumbo a Savannah. No seu cami\u00f1o, Sherman mandou a destruci\u00f3n de calquera propiedade de valor \u2014como f\u00e1bricas, v\u00edas de ferrocarril e estruturas p\u00fablicas; e roubando abastecementos en facendas e nas cidades polas que pasaban, causando un prexu\u00edzo estimado en 100 mill\u00f3ns de d\u00f3lares. Savannah ser\u00eda finalmente conquistada por Sherman en setembro de 1864.\n1865 - Tempos actuais.\nXeorxia foi un dos estados da Confederaci\u00f3n que m\u00e1is sufriu coa guerra. A gran destruci\u00f3n causada polo avance de Sherman na Guerra Civil Estadounidense, as grandes baixas sufridas polo estado \u2014m\u00e1is que calquera outro estado da Confederaci\u00f3n con excepci\u00f3n de Virxinia\u2014 e a econom\u00eda en pedazos causaron unha gran depresi\u00f3n, non soamente econ\u00f3mica sen\u00f3n tam\u00e9n social, en Xeorxia. Tropas americanas ocuparon o estado ata 1870. En 1868, Xeorxia foi readmitida na Uni\u00f3n como estado americano. Con todo, en 1869, foi expulsada, por negarse a ratificar a D\u00e9cimo quinta Emenda da Constituci\u00f3n americana, que daba o dereito a voto a calquera persoa do sexo masculino maior de idade \u2014independente da s\u00faa raza. Ent\u00f3n, m\u00e1is da metade da poboaci\u00f3n de Xeorxia era afroamericana. Foi soamente en 1870 que Xeorxia ratificar\u00eda esta emenda, e readmitida na Uni\u00f3n o 15 de xullo, convert\u00e9ndose no \u00faltimo estado da antiga Confederaci\u00f3n en ser admitido.\nNas d\u00e9cadas finais do s\u00e9culo XIX, a industria secundaria pasou a facerse cada vez m\u00e1is unha fonte de renda importante no estado. Ao mesmo tempo, diversas li\u00f1as ferroviarias foron constru\u00eddas no estado, e gradualmente, o algod\u00f3n deixou de ser a fonte de renda m\u00e1is importante dos agricultores de Xeorxia, que comezaron a diversificar os seus cultivos. Na d\u00e9cada de 1890, o estado aumentou drasticamente os orzamentos estatais destinados \u00e1 educaci\u00f3n e asistencia social e econ\u00f3mica. No inicio do s\u00e9culo XX, a industria pasou a ser a fonte de renda m\u00e1is importante de Xeorxia. A primeira guerra mundial aumentou a\u00ednda m\u00e1is a produci\u00f3n industrial e agropecuaria do estado.\nEn 1922, Rebecca Latimer Felton converteuse na primeira muller en asumir o posto de Senadora dos Estados Unidos (e, ata a actualidade \u2014ano 2007\u2014, segue sendo a \u00fanica muller Senadora por Xeorxia no Senado Americano), ostentando o cargo por s\u00f3 un d\u00eda. Durante os primeiros anos da d\u00e9cada de 1920, os escaravellos causaron grandes desfeitas nas plantaci\u00f3ns de algod\u00f3n do estado, causando unha gran recesi\u00f3n no sector agrario de Xeorxia, con moitos granxeiros perdendo todas as s\u00faas colleitas, endebed\u00e1ndose e sendo forzados a vender as s\u00faas facendas.\nXeorxia foi alcanzada con severidade pola Gran Depresi\u00f3n, onde a recesi\u00f3n do sector agropecuario do estado agravouse, e moitas f\u00e1bricas e establecementos comerciais pecharon ou despediron a miles de traballadores. Os efectos da recesi\u00f3n ser\u00edan minimizados a trav\u00e9s de programas gobernamentais de asistencia a partir de 1933, pero a recesi\u00f3n acabar\u00eda soamente coa entrada do pa\u00eds na segunda guerra mundial. Durante a guerra, a migraci\u00f3n de grandes cantidades de persoas de \u00e1reas rurais para as cidades do estado aumentou drasticamente. En 1943, Xeorxia converteuse no primeiro estado americano en permitir que persoas con m\u00e1is de 18 anos de idade votasen en elecci\u00f3ns \u2014anteriormente, s\u00f3 pod\u00edan votar as persoas de m\u00e1is de 21 anos.\nA industria de Xeorxia creceu con forza os anos que se seguiron \u00e1 segunda guerra mundial, grazas a custos de operaci\u00f3ns relativamente baixos. En 1950, por primeira vez na historia do estado, m\u00e1is persoas traballaban no sector industrial que no sector agropecuario. A emigraci\u00f3n de poboaci\u00f3n do campo para a cidade tam\u00e9n aumentou, e en 1960, a poboaci\u00f3n urbana de Xeorxia superou a s\u00faa poboaci\u00f3n rural. Ao mesmo tempo, a grande emigraci\u00f3n de afroamericanos da Rexi\u00f3n Sur dos Estados Unidos en direcci\u00f3n aos estados industrializados do Norte diminu\u00edu a proporci\u00f3n de negros na poboaci\u00f3n do estado. Na actualidade, preto do 28,7% da poboaci\u00f3n do estado \u00e9 afroamericana.\nAta o inicio da d\u00e9cada de 1960, todas as escolas de Xeorxia estaban segregadas. En 1954, unha decisi\u00f3n do Tribunal Supremo americano ordenou que todos os estados que obrigaban ou permit\u00edan a segregaci\u00f3n racial en escolas pasasen a integrar t\u00f3dolos seus distritos educativos. Foi soamente a partir de 1960 que o goberno de Xeorxia iniciou a integraci\u00f3n, despois dun mandato do goberno americano, para integrar ou pechar as s\u00faas escolas. En 1961, por primeira vez na historia do estado, nenos afroamericanas frecuentaban por primeira vez escolas anteriormente permitidas s\u00f3 para brancos. O proceso de integraci\u00f3n racial nas escolas foi lento, sendo que en 1965 s\u00f3 preto dun quinto dos distritos educativos de Xeorxia estaban integrados. En 1969, unha nova orde do goberno federal fixo obrigatoria a aceleraci\u00f3n do proceso de integraci\u00f3n en t\u00f3dalas escolas do estado.\nDurante a d\u00e9cada de 1970, moitos brancos cambi\u00e1ronse de \u00e1reas maioritariamente habitadas por afroamericanos, cambi\u00e1ndose para rexi\u00f3ns onde os negros eran menos numerosos, causando un grande aumento da proporci\u00f3n de negros na poboaci\u00f3n de numerosas grandes cidades \u2014en especial, Atlanta. Actualmente, preto de dous terzos da poboaci\u00f3n de Atlanta son afroamercanos. O crecemento da poboaci\u00f3n de Xeorxia disparouse a partir de ent\u00f3n, e na actualidade Xeorxia \u00e9 un dos estados americanos en m\u00e1is r\u00e1pido crecemento do pa\u00eds.\nXeograf\u00eda.\nXeorxia limita ao norte con Tennessee e Carolina do Norte, ao nord\u00e9s e ao leste con Carolina do Sur, ao leste co Oc\u00e9ano Atl\u00e1ntico, ao sur coa Florida e ao oeste con Alabama. Xeorxia \u00e9 o maior estado do pa\u00eds ao leste do r\u00edo Mississippi, desde que Virxinia Occidental se separou de Virxinia en 1863. O terreo accidentado da rexi\u00f3n norte do estado fai que as fervenzas sexan com\u00fans na rexi\u00f3n. As m\u00e1is altas son \"Amicalola\", cos seus 222 metros de altura, e \"Toccoa\", con 57 metros. Os principais r\u00edos que atravesan Xeorxia son o Altamaha, Chattahoochee (o m\u00e1is longo do estado), Suwannee e o Savannah. O litoral do estado pos\u00fae 161 quil\u00f3metros de extensi\u00f3n total \u2014que sobe ata os 3.772 quil\u00f3metros, se inclu\u00edmos todas as rexi\u00f3ns ba\u00f1adas polo mar, o litoral ao longo das illas oce\u00e1nicas, ba\u00edas e estuarios. Cerca do 60% de Xeorxia est\u00e1 cuberto por bosques.\nXeorxia pode dividirse en seis rexi\u00f3ns xeogr\u00e1ficas distintas:\nClima.\nXeorxia pos\u00fae un clima subtropical, relativamente agradable no inverno e quente no ver\u00e1n. As temperaturas son m\u00e1is agradables na proximidade do Oc\u00e9ano Atl\u00e1ntico. A temperatura media anual do estado \u00e9 de 18\u00b0C.\nA temperatura durante o inverno dimin\u00fae a medida en que se viaxa cara ao norte. O sur de Xeorxia pos\u00fae unha media de 11\u00a0\u00b0C no inverno, mentres que o norte pos\u00fae unha media de 5\u00a0\u00b0C. No inverno, a media das m\u00ednimas \u00e9 de 7\u00a0\u00b0C no sur e de 0\u00a0\u00b0C no norte. A media das m\u00e1ximas \u00e9 de 17\u00a0\u00b0C e 10\u00a0\u00b0C respectivamente. Os extremos var\u00edan entre -10\u00a0\u00b0C e 20\u00a0\u00b0C. A temperatura mais baixa rexistrada en Xeorxia foi de -27\u00a0\u00b0C, o 27 de xaneiro de 1940, no Condado de Floyd.\nNo ver\u00e1n, a variaci\u00f3n de temperatura do estado \u00e9 m\u00ednima, dependendo basicamente da altitude do terreo \u2014canto m\u00e1is alta m\u00e1is baixa a temperatura media. No ver\u00e1n, a media das m\u00ednimas do estado \u00e9 de 22\u00a0\u00b0C, e a media das m\u00e1ximas \u00e9 de 33\u00a0\u00b0C. A maior temperatura rexistrada en Xeorxia foi de 44\u00a0\u00b0C, rexistrada o 20 de agosto de 1983, en Greenville.\nAs taxas de precipitaci\u00f3n media anual de choiva de Xeorxia \u00e9 de 127 cent\u00edmetros por ano. A media anual \u00e9 maior no norte do estado \u2014onde chega aos 150 cent\u00edmetros anuais\u2014 e m\u00e1is pequena na rexi\u00f3n c\u00e9ntrica do estado, que recibe preto de 115 cent\u00edmetros anuais. Os meses m\u00e1is h\u00famidos do ano en Xeorxia son xullo e agosto, e os meses m\u00e1is secos son outubro e novembro. A neve \u00e9 escasa no estado. A taxa de precipitaci\u00f3n media anual de neve de Xeorxia \u00e9 moi baixa: recibe preto de 2,5 cent\u00edmetros de neve por ano, a maior parte no norte do estado.\nPol\u00edtica.\nA actual Constituci\u00f3n de Xeorxia foi adoptada en 1982. Constituci\u00f3ns m\u00e1is antigas foron adoptadas en 1777, 1789, 1799, 1861, 1865, 1868, 1877, 1945, 1976. No total, foron creadas dez constituci\u00f3ns, m\u00e1is que calquera outro estado americano. Emendas \u00e1 constituci\u00f3n son propostas polo Poder Lexislativo de Xeorxia, e para ser aprobadas, necesitan polo menos a aprobaci\u00f3n do 51% do Senado e da C\u00e1mara dos Representantes do estado, en dous votaci\u00f3ns sucesivas, e posteriormente polo 51% ou m\u00e1is da poboaci\u00f3n electoral de Xeorxia, nun referendo. As emendas tam\u00e9n poden ser propostas e introducidas por convenci\u00f3ns constitucionais, que necesitan recibir polo menos a aprobaci\u00f3n do 67% dos votos de ambas c\u00e1maras do Poder Lexislativo e o 51% dos electores do estado nun referendo.\nO principal oficial do Poder Executivo de Xeorxia \u00e9 o gobernador. Este \u00e9 elixido polos electores do estado para mandatos de ata catro anos de duraci\u00f3n. Unha persoa pode exercer o cargo de gobernador s\u00f3 d\u00faas veces. O gobernador de Xeorxia administra o orzamento do estado, por iso, o gobernador pos\u00fae gran poder sobre as finanzas do estado. Ademais diso, o gobernador pos\u00fae a responsabilidade de nomear m\u00e1is de mil oficiais diferentes para cargos no goberno estatal, un dos maiores do pa\u00eds. Estes nomeamentos necesitan ser aprobados polo Lexislativo de Xeorxia.\nO Poder Lexislativo de Xeorxia \u00e9 exercido pola Asemblea Xeral constitu\u00edda polo Senado e pola C\u00e1mara dos Representantes. O Senado pos\u00fae un total de 56 membros, mentres que a C\u00e1mara dos Representantes pos\u00fae un total de 180 membros. Xeorxia est\u00e1 dividida en 56 distritos senatoriais e 180 distritos representativos. Os electores de cada distrito elixen un senador/representante, que representar\u00e1 ese distrito no Senado/C\u00e1mara dos Representantes. Ata 1960, estes distritos estaban organizados de tal forma que cada un tivese o mesmo tama\u00f1o. Con todo, o gran crecemento da poboaci\u00f3n das cidades do estado pasou a indicar que a poboaci\u00f3n rural de Xeorxia, en crecente descenso, ti\u00f1a o poder de elixir goberno. En 1960, o goberno reorganizou estes estes distritos, de forma que cada un tivese unha poboaci\u00f3n similar. O termo do mandato dos senadores e dos representantes \u00e9 de dous anos. Non hai l\u00edmite no n\u00famero de mandatos que unha persoa dada poida exercer.\nO Tribunal m\u00e1is alto do Poder Xudicial de Xeorxia \u00e9 o Tribunal Supremo de Xeorxia, composta por sete xu\u00edces. Xeorxia tam\u00e9n pos\u00fae unha \"Court of Appeals\" (Tribunal de Apelaci\u00f3n), composto por nove xu\u00edces. O estado tam\u00e9n est\u00e1 dividido en 45 distritos xudiciais, cada un cun Tribunal Superior (de car\u00e1cter rexional), tendo entre un e doce xu\u00edces \u2014dependendo da poboaci\u00f3n do Distrito. Todos os xu\u00edces da Xudicatura son elixidos pola poboaci\u00f3n do estado (no caso dos xu\u00edces do Tribunal Supremo e da \"Court of Appeals\") ou pola poboaci\u00f3n dos distritos xudiciais (no caso dos xu\u00edces destes distritos) para mandatos de ata seis anos de duraci\u00f3n\u2014 con excepci\u00f3n do distrito xudicial de Atlanta, onde o termo do oficio \u00e9 de oito anos.\nXeorxia est\u00e1 dividido en 159 condados \u2014m\u00e1is que calquera outro estado americano con excepci\u00f3n de Texas. A gran maior\u00eda destes condados (149) son gobernados por consellos de comisionados, compostos por entre tres e once membros. Os outros dez son administrados por un \u00fanico comisionado. Todos os comisionados son escolleitos pola poboaci\u00f3n dos respectivos condados, para mandatos de dous, catro ou seis anos de duraci\u00f3n \u2014na maior\u00eda dos condados de Xeorxia, o termo do mandato dos comisionados \u00e9 de catro anos. Estes comisionados pos\u00faen autoridade lexislativa e executiva sobre o condado.\nA maior parte das 536 cidades de Xeorxia est\u00e1 gobernada por un alcalde e por un consello municipal. Todas estas cidades son consideradas cidades principais (\"cities\"), e non existen cidades secundarias (\"towns\") ou vilas, nin cidades independentes. Xeorxia posu\u00edu cinco diferentes capitais de estado ao longo da s\u00faa historia. Savannah foi a primeira capital de Xeorxia, durante o per\u00edodo colonial americano, altern\u00e1ndose con Augusta. Por unha d\u00e9cada a capital do estado foi Louisville. Entre 1806 ata a Guerra Civil Estadounidense, Milledgeville serviu como capital estatal. En 1868, Atlanta converteuse na quinta capital de Xeorxia, sendo a capital do estado ata a actualidade. O Lexislativo do estado realizou reuni\u00f3ns noutros locais temporais, como Macon, especialmente durante a guerra civil.\nPreto de metade do orzamento do goberno de Xeorxia esta xerado por impostos estatais, e o restante v\u00e9n de orzamentos recibidos do goberno federal e de pr\u00e9stamos. En 2002, o goberno do estado gastou 30.053 mill\u00f3ns de d\u00f3lares, e xerou 24.847 mill\u00f3ns de d\u00f3lares. A d\u00e9beda gobernamental de Xeorxia \u00e9 de 8.243 mill\u00f3ns de d\u00f3lares. A d\u00e9beda per c\u00e1pita \u00e9 de 965 d\u00f3lares, o valor dos impostos estatais per c\u00e1pita \u00e9 de 1.612 d\u00f3lares, e o valor dos gastos gobernamentais per c\u00e1pita \u00e9 de 3.517 d\u00f3lares. Xeorxia pos\u00fae unha das menores d\u00e9bedas gobernamentais per c\u00e1pita entre calquera estado americano, detr\u00e1s soamente de Arizona, Kansas e de Tennessee.\nPoliticamente, en tempos actuais, a maior parte do estado est\u00e1 dominado polo Partido Republicano. Con todo, entre o fin da Guerra Civil Estadounidense, cando o goberno americano impuxo gobernadores republicanos no estado, ata a d\u00e9cada de 1960, todos os gobernadores do estado foron dem\u00f3cratas. Os republicanos pasaron a ga\u00f1ar desde ent\u00f3n crecente forza pol\u00edtica no estado. En elecci\u00f3ns federais, ata 1964, a poboaci\u00f3n de Xeorxia votou na s\u00faa maior\u00eda por dem\u00f3cratas, a\u00ednda que desde ent\u00f3n as elecci\u00f3ns presidenciais americanas sexan moi variadas en Xeorxia.\nDemograf\u00eda.\nDe acordo co Censo dos Estados Unidos do 2000, da Oficina do Censo dos Estados Unidos, a poboaci\u00f3n de Xeorxia era de 8.186.453 habitantes, un crecemento do 25,8% en relaci\u00f3n \u00e1 poboaci\u00f3n do estado en 1990, de 6.508.419 habitantes. Unha estimaci\u00f3n realizada en 2006 calcula a poboaci\u00f3n de Xeorxia en 9.363.941 habitantes, un crecemento do 43,8% en relaci\u00f3n \u00e1 poboaci\u00f3n do estado en 1990, do 14,3% en relaci\u00f3n \u00e1 poboaci\u00f3n do estado en 2000, e do 2,5% en relaci\u00f3n \u00e1 poboaci\u00f3n estimada en 2005.\nO crecemento natural de poboaci\u00f3n de Xeorxia entre 2000 e 2006 foi de 438.939 habitantes \u2014849.414 nacementos menos 410.475 falecementos\u2014 o crecemento causado pola inmigraci\u00f3n foi de 228.415 habitantes, mentres que a migraci\u00f3n interestatal incrementouse en 378.258 habitantes. Entre 2000 e 2006, a poboaci\u00f3n de Xeorxia creceu en 1.177.125 habitantes, e entre 2005 e 2006, en 231.388 habitantes. As taxas de crecemento de poboaci\u00f3n de Xeorxia son unha das m\u00e1is altas do pa\u00eds, e o estado \u00e9 actualmente o noveno m\u00e1is poboado dos Estados Unidos.\nPreto do 90,1% da poboaci\u00f3n de Xeorxia con m\u00e1is de 5 anos de idade te\u00f1en a inglesa como lingua materna, e o 5,6% te\u00f1en a espa\u00f1ola. A francesa \u00e9 a terceira lingua m\u00e1is falada no estado, co 0,6% da poboaci\u00f3n, seguido pola alem\u00e1 e a vietnamita, cada unha co 0,4%. O 7,3% da poboaci\u00f3n do estado pos\u00fae menos de 5 anos de idade, o 26,5% pos\u00fae menos de 18 anos de idade, e o 9,6% pos\u00fae 65 anos de idade ou m\u00e1is.\nGrupos \u00e9tnicos.\nA composici\u00f3n racial (terminolox\u00eda oficial para se referiren \u00e1s diferentes etnias) da poboaci\u00f3n de Xeorxia \u00e9 a seguinte:\nCanto \u00e1 clasificaci\u00f3n cultural, un 5,3% decl\u00e1ranse \"hispanos\". Os cinco maiores grupos \u00e9tnicos do estado son os afroamericanos, americanos, brit\u00e1nicos, alem\u00e1ns e irlandeses.\nHistoricamente, preto de metade da poboaci\u00f3n de Xeorxia estaba composta por escravos negros. A \"Gran Migraci\u00f3n\" de afroamericanos do Sur en direcci\u00f3n aos estados industrializados do norte americano, durante 1910 e 1960, as\u00ed como a crecente emigraci\u00f3n de brancos para o estado despois de 1970, reduciron a proporci\u00f3n dos afroamericanos na poboaci\u00f3n de Xeorxia. Actualmente contin\u00faan sendo maioritarios en condados rurais da rexi\u00f3n centro-leste e do sueste do estado, as\u00ed como na cidade de Atlanta e os seus barrios meridionais.\nMoitos brancos, como outros suristas, xeralmente describen a s\u00faa ascendencia no censo americano como \"americano\", \"Estados Unidos\" ou simplemente \"surista\". Brancos de ascendencia americana \u2014principalmente de ascendencia brit\u00e1nica\u2014 son predominantes nas monta\u00f1as do norte e na rexi\u00f3n setentrional do Piemonte, as\u00ed como en certas rexi\u00f3ns pantanosas do sueste. Os habitantes que reivindican ascendencia brit\u00e1nica tam\u00e9n predominan nos barrios setentrionais de Atlanta.\nRelixi\u00f3n.\nPorcentaxe da poboaci\u00f3n de Xeorxia por afiliaci\u00f3n relixiosa:\nPrincipais cidades.\nPreto do 67% da poboaci\u00f3n de Xeorxia vive en \u00e1reas urbanas, e o 37% restante vive en \u00e1reas rurais. Cerca do 60% da poboaci\u00f3n do estado vive nas rexi\u00f3ns metropolitanas de Atlanta, Augusta, Columbus, Savannah, Macon e Athens. Non existen, con todo, \u00f3rganos gobernamentais metropolitanos oficiais no estado.\nLista das principais cidades de Xeorxia. A poboaci\u00f3n ref\u00edrese ao \u00e1rea urbanizada das cidades.\nEconom\u00eda.\nO Produto Interior Bruto de Xeorxia foi de 320 mil mill\u00f3ns de d\u00f3lares en 2003. A renda per c\u00e1pita do estado, pola s\u00faa banda, foi de 29.000 d\u00f3lares. A taxa de desemprego foi do 4,6%.\nO sector primario representa o 2% do PIB de Xeorxia. O estado pos\u00fae 50 mil granxas, que cobren aproximadamente o 30% de Xeorxia. Xuntas, a agricultura e a gander\u00eda supo\u00f1en o 1,85% do PIB do estado, e empregan aproximadamente a 120 mil persoas. O estado pos\u00fae grandes raba\u00f1os bovinos e ovinos. Os principais produtos agropecuarios producidos no estado son as gali\u00f1as e os seus derivados \u2014ovos e carne, dos cales Xeorxia \u00e9 un dos l\u00edderes nacionais de produci\u00f3n anual. Carne e leite bovino e ovino tam\u00e9n son produtos importantes da gander\u00eda estatal. Os principais produtos cultivados en Xeorxia son noces e cacahuetes. O estado \u00e9 o l\u00edder nacional na produci\u00f3n destes dous produtos. Outros produtos cultivados importantes para a econom\u00eda de Xeorxia son algod\u00f3n, pexego, tabaco, arroz e millo. A pesca e a silvicultura supo\u00f1en xuntas o 0,15% do PIB do estado, empregando a preto de dez mil persoas.\nO sector secundario achega o 21% do PIB de Xeorxia. A industria secundaria representa o 16,5% do PIB do estado e emprega aproximadamente 608 mil persoas. O valor total dos produtos fabricados no estado \u00e9 de 59 mil mill\u00f3ns de d\u00f3lares. Os principais produtos industrializados fabricados no estado son alimentos industrializados, equipamentos de transportes, produtos qu\u00edmicos, t\u00e9xtiles, maquinaria, produtos de madeira, e material publicitario. A industria de construci\u00f3n representa o 4% do PIB do estado, empregando aproximadamente a 270 mil persoas. A miner\u00eda responde polo 0,5% do PIB de Xeorxia, empregando preto de 9 mil persoas. Os principais produtos minerais no estado son bauxita, m\u00e1rmore, granito e magnesio.\nO sector terciario sup\u00f3n o 77% do PIB de Xeorxia. Cerca do 19% do PIB do estado prov\u00e9n de servizos comunitarios e persoais. Este sector emprega a m\u00e1is de 1,3 mill\u00f3ns de persoas. O comercio por xunto e polo mi\u00fado sup\u00f3n o 18% do PIB do estado, e emprega aproximadamente un mill\u00f3n de persoas. Servizos financeiros e inmobiliarios achegan cerca do 16% do PIB do estado, empregando aproximadamente a 307 mil persoas. Os servizos gobernamentais supo\u00f1en o 12% do PIB de Xeorxia, empregando aproximadamente a 680 mil persoas. Transportes, telecomunicaci\u00f3ns e servizos p\u00fablicos empregan a preto de 272 mil persoas, e responden polo 12% do PIB de Xeorxia. O 65% da electricidade xerada no estado \u00e9 producida en centrais termoel\u00e9ctricas a carb\u00f3n, e o 30% en centrais nucleares, e o restante x\u00e9rase en centrais hidroel\u00e9ctricas.\nEducaci\u00f3n.\nOs primeiros centros educativos de Xeorxia foron creados durante o s\u00e9culo XVIII. Estas escolas r\u00fasticas, pequenas estruturas, eran constru\u00eddas por comunidades rurais, en parcelas fornecidas por un dos facendados da comunidade. Estas escolas funcionaban a trav\u00e9s da contrataci\u00f3n de \"profesores-viaxeiros\", aos que se pagaba para ensinar por un curto per\u00edodo de tempo, e viaxaban dunha comunidade rural a outra. Por iso, a educaci\u00f3n comunitaria da \u00e9poca era irregular. Estas escolas r\u00fasticas estaban mantidas pola comunidade local, e de libre acceso para calquera neno branco. Os ricos latifundistas, pola s\u00faa banda, contrataban profesores do Norte do pa\u00eds, como titores particulares para os seus fillos.\nNo inicio do s\u00e9culo XIX, Xeorxia constru\u00edu algunhas escolas p\u00fablicas nas principais cidades do estado \u2014con todo non achegaban orzamentos para estas escolas logo da s\u00faa fundaci\u00f3n, polo que estas escolas se v\u00edan obrigadas a cobrar pola subministraci\u00f3n de servizos educativos. Algunhas cidades e condados asumiron os custos da educaci\u00f3n p\u00fablica, con todo a maior parte era privada, con algunhas destas escolas permitindo que os alumnos estudasen se consent\u00edan en traballar nas facendas controladas pola escola. Foi soamente na d\u00e9cada de 1870 que Xeorxia creou un sistema estatal de educaci\u00f3n p\u00fablica. Este sistema, mantido polo goberno do estado, fornec\u00eda orzamentos para calquera escola elemental do estado. A partir de 1912, o sistema de educaci\u00f3n p\u00fablica do estado pasou a achegar fondos tam\u00e9n para escolas de ensino secundario.\nActualmente, todas as instituci\u00f3ns educativos en Xeorxia necesitan aterse \u00e1s regras e normas ditadas polo Consello Estatal de Educaci\u00f3n de Xeorxia. Este Consello controla directamente o sistema de escolas p\u00fablicas do estado, que est\u00e1 dividido en diferentes distritos escolares. Cada cidade principal (\"city\"), diversas cidades secundarias (\"towns\") e cada condado, son atendidas por un distrito escolar. Nas cidades, a responsabilidade de administrar as escolas \u00e9 do distrito escolar municipal, mentres que en rexi\u00f3ns menos densamente habitadas, esta responsabilidade \u00e9 dos distritos escolares operando en todo o condado en xeral. Xeorxia permite a operaci\u00f3n de \"escolas charter\" \u2014escolas p\u00fablicas independentes, que non son administradas por distritos escolares, pero que dependen de orzamentos p\u00fablicos para o seu funcionamento. A atenci\u00f3n escolar \u00e9 obrigatoria para todos os nenos e adolescentes con m\u00e1is de sete anos de idade, ata a conclusi\u00f3n do ensino secundario ou ata os dezaseis anos de idade.\nEn 1999, as escolas p\u00fablicas do estado atenderon preto de 1,48 mill\u00f3ns de estudantes, empregando aproximadamente a 90,6 mil profesores. As escolas privadas atenderon preto de 116,4 mil estudantes, empregando aproximadamente 10,7 mil profesores. O sistema de escolas p\u00fablicas do estado consumiu preto de 8.537 mill\u00f3ns de d\u00f3lares, e o gasto das escolas p\u00fablicas foi de aproximadamente 6,5 mil d\u00f3lares por estudante. Cerca do 85,1% dos habitantes do estado con m\u00e1is de 25 anos de idade pos\u00faen un diploma de ensino secundario.\nA primeira biblioteca de Xeorxia foi creada en 1736. A primeira biblioteca p\u00fablica, pola s\u00faa banda, foi creada en 1888. Xeorxia pos\u00fae actualmente 57 sistemas de bibliotecas p\u00fablicas, que moven anualmente unha media de 4,6 libros por habitante.\nA primeira instituci\u00f3n de educaci\u00f3n superior fundada en Xeorxia foi a Universidade de Xeorxia, fundada en 1785 en Athens, foi a primeira universidade comisionada como p\u00fablica do estado nos Estados Unidos. Esta universidade \u00e9 actualmente parte do Sistema de Universidades de Xeorxia, que administra preto de 35 facultades e universidades diferentes. Actualmente, o estado pos\u00fae preto de 124 instituci\u00f3ns de educaci\u00f3n superior, das cales 74 son p\u00fablicas e 50 son privadas. Destas instituci\u00f3ns, preto de 30 eran universidades, e o resto facultades.\nTransportes.\nXeorxia \u00e9 actualmente o principal centro de comunicaci\u00f3ns da Rexi\u00f3n Sur americana. As principais estradas pavimentadas do estado foron inauguradas no inicio do s\u00e9culo XX, e a gran maior\u00eda das estradas estatais de menor porte foron pavimentadas nas d\u00e9cadas que seguiron \u00e1 segunda guerra mundial. Atlanta \u00e9 o principal centro viario de Xeorxia. O estado en 2003, posu\u00eda 187.543 quil\u00f3metros de v\u00edas p\u00fablicas, dos cales 2.004 quil\u00f3metros eran estradas interestatais, considerados parte do sistema federal viario dos Estados Unidos.\nO estado pos\u00fae unha extensiva malla ferroviaria. Atlanta, ademais de ser o principal centro ferroviario do estado, \u00e9 tam\u00e9n o principal centro ferroviario da rexi\u00f3n Sur dos Estados Unidos. En 2002, Xeorxia posu\u00eda 7.530 quil\u00f3metros de v\u00edas f\u00e9rreas.\nAtlanta pos\u00fae actualmente o aeroporto con m\u00e1is movemento do mundo, en n\u00famero de pasaxeiros atendidos, o Aeroporto Internacional Hartsfield-Jackson, que move preto de 82 mill\u00f3ns de pasaxeiros por ano. Savannah \u00e9 o principal centro portuario de Xeorxia, e \u00e9 un dos portos m\u00e1is modernos en actividade do pa\u00eds.\nMedios de comunicaci\u00f3n.\nO primeiro xornal publicado en Xeorxia foi o \"Georgia Gazette\", publicado por primeira vez en Savannah en 1763. O xornal m\u00e1is antigo do estado a\u00ednda en publicaci\u00f3n, pola s\u00faa banda, \u00e9 o \"Augusta Chronicle\", de Augusta, publicado por vez primeira en 1785. En 1828, o \"Cherokee Phoenix\" primeiro xornal de indios americanos foi publicado en New Echota, publicado en ingl\u00e9s e en lingua cherokee. Actualmente, son publicados en Xeorxia 256 xornais, dos cales 32 son diarios.\nA primeira estaci\u00f3n de radio de Xeorxia foi fundado en 1922, en Atlanta. Esta estaci\u00f3n de radio, c\u00f3digo WSW, foi a primeira en operar no Sur, e tam\u00e9n a primeira en ofrecer programas nocturnos regulares. O \"slogan\" da WSW, que a\u00ednda existe na actualidade, era \"A Voz do Sur\". A primeira estaci\u00f3n de televisi\u00f3n foi fundada en 1948, en Atlanta. Actualmente, o estado pos\u00fae 257 estaci\u00f3ns de radio \u2014das cales 127 son radio AM e 130 son FM\u2014 e 32 estaci\u00f3ns de televisi\u00f3n. Atlanta \u00e9 sede de diversas compa\u00f1\u00edas de televisi\u00f3n importantes e mundialmente co\u00f1ecidas, tales como a CBS, CNN, TBS e a TNT.\nCultura.\nXeorxia viu nacer un gran n\u00famero de grandes nomes do cine, como Kim Basinger, Julia Roberts, Laurence Fishburne, Spike Lee, Steven Soderbergh, e ata Hulk Hogan. Tam\u00e9n foi berce de grandes personaxes da m\u00fasica, como Ray Charles, R.E.M., Kanye West e Outkast. Pero Xeorxia \u00e9 sobre todo o estado nativo de Martin Luther King."}
{"id": "14057", "revid": "98629", "url": "https://gl.wikipedia.org/wiki?curid=14057", "title": "Delaware", "text": "Delaware \u00e9 un dos 50 estados dos Estados Unidos de Am\u00e9rica, localizado en Nova Inglaterra na rexi\u00f3n Sur do pa\u00eds. Delaware \u00e9 o segundo estado m\u00e1is pequeno en extensi\u00f3n territorial, tan s\u00f3 por diante de Rhode Island. Delaware \u00e9 tam\u00e9n o sexto estado menos poboado do pa\u00eds, s\u00f3 Dacota do Sur, Alasca, Dacota do Norte, Vermont e Wyoming contan con menos habitantes.\nA pesar da s\u00faa pequena extensi\u00f3n territorial, Delaware \u00e9 un gran centro financeiro. M\u00e1is de 200 mil empresas e compa\u00f1\u00edas te\u00f1en a s\u00faa sede no estado. Isto sucede grazas \u00e1 leis estatais que conceden beneficios fiscais \u00e1s empresas que deciden instalar as s\u00faas sedes no estado, atraendo ata a moitas compa\u00f1\u00edas que operan principalmente f\u00f3ra de Delaware. Este feito deu ao estado o alcume de \"The Land of Free-Tax Shopping\". Por iso, Delaware \u00e9 tam\u00e9n un dos maiores centros bancarios dos Estados Unidos. Delaware tam\u00e9n pos\u00fae unha forte industria petroqu\u00edmica.\nDelaware foi inicialmente colonizado polos neerlandeses e polos suecos. Era tam\u00e9n unha das Trece Colonias do Reino Unido. Logo da Guerra de Independencia dos Estados Unidos, Delaware foi o primeiro estado americano en ratificar a Constituci\u00f3n americana, o 7 de decembro de 1787. Por iso, o estado \u00e9 co\u00f1ecido nacionalmente como \"The First State\" (O Primeiro Estado). O nome do estado prov\u00e9n do r\u00edo Delaware, pois se localiza \u00e1s marxes deste r\u00edo e o seu estuario, a ba\u00eda de Delaware. A orixe do nome \"Delaware\", pola s\u00faa banda, prov\u00e9n de Thomas West Terceiro, Bar\u00f3n \"De La Warr\", que foi gobernador de Virxinia entre 1610 e 1618.\nHistoria.\nAta 1787.\nA rexi\u00f3n que constit\u00fae actualmente o estado americano de Delaware estaba habitado, antes da chegada dos primeiros exploradores europeos \u00e1 rexi\u00f3n, por d\u00faas tribos de nativos americanos pertencentes \u00e1 familia amer\u00edndia dos algonquinos: os delaware, ao longo do val do r\u00edo Delaware, e os Nanticoke, ao longo dos r\u00edos que desembocan na ba\u00eda de Chesapeake. Os delaware eran unha tribo sedentaria, que viv\u00edan da caza e da agricultura.\nO primeiro europeo en descubrir Delaware foi o explorador ingl\u00e9s Henry Hudson, en 1609, que navegou polo interior da ba\u00eda de Delaware. Os holandeses foron os primeiros europeos en intentar poboar a rexi\u00f3n do actual Delaware. A primeira tentativa ocorreu en 1631, nun forte chamado de \"Zwaanendael\", pr\u00f3ximo ao actual Lewes. Con todo as desavinzas cos nativos da rexi\u00f3n acabaron, ao ano seguinte, co masacre de t\u00f3dolos neerlandeses de Zwaanendael o ano seguinte, e a queima do forte. En 1638, os suecos fundaron Nova Suecia, na rexi\u00f3n do actual Delaware. O primeiro asentamento sueco na nova colonia foi \"Fort Christina\", actual Wilmington. Case de inmediato produc\u00edronse conflitos entre os suecos e os holandeses, ambos reivindicando a posesi\u00f3n da rexi\u00f3n. Os holandeses, liderados por Peter Stuyvesant, expulsar\u00edan aos suecos da rexi\u00f3n en 1655, incorporando \u00e1 colonia sueca os Novos Pa\u00edses Baixos. Con todo, nove anos despois, en 1664, unha expedici\u00f3n inglesa, liderada por James, Duque de York, expulsar\u00eda os aos neerlandeses da rexi\u00f3n. Maryland, ent\u00f3n administrada por C\u00e6cilius Calvert, e Pensilvania, administrada por William Penn (que quer\u00eda a rexi\u00f3n para que Pensilvania puidese ter un acceso directo ao Oc\u00e9ano Atl\u00e1ntico), inmediatamente reivindicaron dereitos sobre a rexi\u00f3n. A posesi\u00f3n de Delaware outorg\u00f3uselle a Pensilvania en 1682.\nWilliam Penn organizou Delaware en tres condados: Kent, Newcastle e Sussex. O resto de Pensilvania tam\u00e9n foi dividida en tres condados diferentes. Tanto a rexi\u00f3n de Delaware como o resto de Pensilvania posu\u00edan o mesmo n\u00famero de representantes no goberno de Pensilvania. Con todo, a medida que a poboaci\u00f3n desta \u00faltima foi crecendo por encima da poboaci\u00f3n de Delaware, foron engadidos m\u00e1is condados. Mentres tanto, Delaware permanec\u00eda con pouco crecemento poboacional, cos tres condados, chamados \"Lower Counties\" (Condados Menores). A rexi\u00f3n de Delaware, as\u00ed, foi perdendo representaci\u00f3n no goberno de Pensilvania. A poboaci\u00f3n de Delaware pediu a William Penn permiso para a creaci\u00f3n dun Lexislativo rexional, petici\u00f3n que foi aceptada. Delaware fundou o seu Lexislativo en 1704, a\u00ednda que continuou sendo gobernada polo gobernador de Pensilvania, ata o inicio da Revoluci\u00f3n Americana de 1776.\nDelaware reaccionou fortemente contra actos impostos polos brit\u00e1nicos despois do fin da Guerra Franco-Ind\u00edxena, en 1754, con diversos pol\u00edticos da rexi\u00f3n criticando duramente aos brit\u00e1nicos, entre eles, Thomas McKean. Este, xuntamente con Caesar Rodney, convenceron a Asemblea Xeral de Delaware a declarar a s\u00faa independencia do Reino Unido, e polo tanto, de Pensilvania, o 15 de xu\u00f1o de 1776.\nEn 1776, no inicio da Revoluci\u00f3n Americana, oficiais dos tres condados de Delaware reun\u00edronse en New Castle, con obxecto de organizar un goberno estatal. Creouse o estado, e o nome \"Delaware\", que xa era amplamente utilizado para designar a rexi\u00f3n, foi adoptado con car\u00e1cter oficial. O mesmo ano, Delaware adoptou a s\u00faa primeira Constituci\u00f3n, con John McKinly como o seu primeiro gobernador.\nO \u00fanico conflito armado entre americanos e brit\u00e1nicos que ocorreu exclusivamente dentro de Delaware foi rexistrado nunha ponte. Crese que a bandeira dos Estados Unidos (\"Stars and Stripes\") foi izada en batalla por primeira vez neste conflito. Delaware foi escenario de s\u00f3 unha batalla durante a guerra de independencia, a Batalla de Brandywine, o 11 de setembro de 1777, en Delaware e no Condado de Delaware, Pensilvania, onde tropas americanas intentaron impedir sen \u00e9xito que tropas brit\u00e1nicas continuasen o seu avance contra Filadelfia. O d\u00eda seguinte, os brit\u00e1nicos ocuparon Wilmington, apresaron a John McKinly, e ocuparon a cidade durante un mes, a\u00ednda que mantivesen o control do r\u00edo Delaware durante a maior parte do resto da guerra, entorpecendo o comercio do estado, e incentivando a colonos leais aos brit\u00e1nicos, especialmente no Condado de Sussex, realizando diversos actos de sabotaxe e ataques contra tropas e milicias americanas. Diversos ataques militares realizados polo segundo gobernador de Delaware, Caesar Rodney, mantiveron aos colonos leais aos brit\u00e1nicos baixo control.\nO 22 de febreiro de 1779, Delaware ratificou os Artigos da Confederaci\u00f3n. Sete anos despois, o 7 de decembro de 1787, Delaware ratificou a Constituci\u00f3n dos Estados Unidos de Am\u00e9rica, sendo as\u00ed o primeiro estado americano en facelo e, xa que logo, oficialmente o primeiro Estado da Uni\u00f3n.\n1787 - Actualidade.\nDelaware, localizado na fronteira entre as Rexi\u00f3ns Norte e Sur dos Estados Unidos, posu\u00eda caracter\u00edsticas de ambos. Tal como os Estados do Norte, Delaware posu\u00eda unha econom\u00eda baseada principalmente no comercio, e cunha industria, como a produci\u00f3n de produtos qu\u00edmicos e o refinado de trigo, en r\u00e1pida expansi\u00f3n. Con todo, a proximidade co estado escravista de Maryland - onde o uso de escravos era com\u00fan nas facendas de tabaco do estado - fixo que o uso de man de obra escrava fix\u00e9sese com\u00fan en Delaware. O pouco uso destes escravos fixeron con moitos donos liberasen aos seus escravos. En 1860, Delaware posu\u00eda unha poboaci\u00f3n de, aproximadamente, 90 mil habitantes, dos cales 1,8 mil eran escravos, e 20 mil eran afroamericanos libres.\nEn 1861, comezou a Guerra Civil Estadounidense. Delaware decidiu permanecer na Uni\u00f3n. Con todo, boa parte da poboaci\u00f3n do estado simpatizaba coa Confederaci\u00f3n, crendo que os estados posu\u00edan o dereito de separarse da Uni\u00f3n se quixesen. A Procamaci\u00f3n de Emancipaci\u00f3n de 1863 abol\u00eda a escravitude nos Estados Unidos, a\u00ednda que non nos estados que permaneceran na Uni\u00f3n (Delaware e Maryland). En 1865, despois do final da Guerra Civil, a d\u00e9cimo terceira emenda \u00e1 Constituci\u00f3n americana aboliu oficialmente o uso do traballo escravo no estado. Delaware intentou continuar co uso do traballo escravo logo da Guerra Civil, pero sen \u00e9xito.\nLogo da guerra, Delaware entrou nunha fase de prosperidade econ\u00f3mica. Foron constru\u00eddas li\u00f1as ferroviarias, o sector agr\u00edcola do estado prosperou, e Delaware entrou nunha fase de r\u00e1pida industrializaci\u00f3n. En 1897, Delaware adoptou a s\u00faa actual Constituci\u00f3n. A fase de prosperidade econ\u00f3mica durou ata a Gran Depresi\u00f3n da d\u00e9cada de 1930. A Gran Depresi\u00f3n causou unha gran recesi\u00f3n econ\u00f3mica no estado, causando endebedamento, suspensi\u00f3n de pagos e peche de f\u00e1bricas e instituci\u00f3ns comerciais, desemprego e miseria. Estes efectos ir\u00edan diminu\u00edndo ao longo do final da d\u00e9cada, grazas a medidas socio-econ\u00f3micas, tales como programas de asistencia e programas p\u00fablicos de axuda. A segunda guerra mundial acabou coa recesi\u00f3n econ\u00f3mica, e Delaware continuar\u00eda industraliz\u00e1ndose rapidamente, con diversas empresas petroqu\u00edmicas abrindo f\u00e1bricas no estado, ata a d\u00e9cada de 1960.\nEn 1980, unha nova emenda \u00e1 Constituci\u00f3n de Delaware limitou os gastos do goberno, que non poder\u00edan superar o 95% do orzamento do goberno. En 1981, o \"Financial Center Development Act\" foi aprobado, en resposta \u00e1 ca\u00edda do crecemento econ\u00f3mico de Delaware durante o final da d\u00e9cada de 1970. O acto diminu\u00edu sensiblemente a regulaci\u00f3n de impostos do estado \u00e1s empresas financeiras, en canto aos intereses que as empresas poder\u00edan cobrar dos seus clientes. Isto atraeu varias instituci\u00f3ns financeiras a Delaware, que se instalaron principalmente en Wilmington. Isto xerou un gran n\u00famero de postos de traballo, mantendo baixa a taxa de desemprego do estado, os gastos dedicados \u00e1 asistencia social dos necesitados, e mantivo alto o crecemento da poboaci\u00f3n do estado. Con m\u00e1is renda xerada a trav\u00e9s de impostos (principalmente polo imposto sobre a renda nunha poboaci\u00f3n en r\u00e1pido crecemento), o goberno de Delaware diminu\u00edu na d\u00e9cada de 1980 o imposto sobre a renda estatal catro veces, sen prexudicar o orzamento do goberno. O turismo tam\u00e9n se converteu nunha crecente e importante fonte de renda do estado durante a d\u00e9cada de 1980.\nXeograf\u00eda.\nDelaware limita ao norte con Pensilvania, ao sur e ao oeste con Maryland, ao leste coa ba\u00eda de Delaware, que fai de fronteira con Nova Jersey, e ao sueste co Oc\u00e9ano Atl\u00e1ntico. O litoral de Delaware ao longo do Oc\u00e9ano Atl\u00e1ntico pos\u00fae preto de 45 quil\u00f3metros de longo, que aumentan a 613 quil\u00f3metros, se contamos o litoral formado por esteiros, ba\u00edas e illas costeiras. A fronteira de Delaware con Pensilvania \u00e9 a \u00fanica fronteira entre dous estados nos Estados Unidos que pos\u00fae forma de arco, e \u00e9 co\u00f1ecido como \"Twelve Mile Circle\" (C\u00edrculo de Doce Millas).\nDelaware, xunto con parte do litoral de Maryland e dous condados de Virxinia, forman a Pen\u00ednsula de Delmarva, abreviatura do nome dos estados que a forman: Delaware, Maryland e Virginia. A Pen\u00ednsula de Delmarva nun interesante accidente xeogr\u00e1fico que se sit\u00faa entre as ba\u00edas de Delaware e Chesapeake. O r\u00edo Delaware \u00e9 o maior e o m\u00e1is importante do estado. Outros r\u00edos importantes son o Christina e o Brandywine. O Christina permite a navegaci\u00f3n de grandes nav\u00edos ata Wilmington, e de pequenos nav\u00edos ata Newport. T\u00f3dolos r\u00edos que atravesan Delaware desembocan no Oc\u00e9ano Atl\u00e1ntico. Delaware pos\u00fae preto de 50 lagos e os bosques cobren aproximadamente o 30% do estado.\nDelaware pode ser dividido en d\u00faas rexi\u00f3ns xeogr\u00e1ficas distintas:\nClima.\nO norte de Delaware pos\u00fae un clima amornado continental, mentres que a rexi\u00f3n sur do estado pos\u00fae un clima subtropical. A localizaci\u00f3n do estado, pr\u00f3xima ao Atl\u00e1ntico e ao sur das cadeas monta\u00f1osas de Pensilvania (que serven como obst\u00e1culos contra frontes fr\u00edas provenientes do norte) fan que os invernos do estado sexan suaves. A temperatura en Delaware var\u00eda pouco dunha rexi\u00f3n a outra, a causa do pequeno tama\u00f1o do estado. A variaci\u00f3n \u00e9 de 2\u00b0C no ver\u00e1n e de 1\u00a0\u00b0C en inverno, con temperaturas medias que dimin\u00faen a medida que se viaxa en direcci\u00f3n norte.\nA temperatura media no inverno \u00e9 de 2\u00a0\u00b0C, mentres que a temperatura media do estado no ver\u00e1n \u00e9 de 24\u00a0\u00b0C. Tanto a temperatura m\u00e1is baixa como a m\u00e1is alta rexistrada en Delaware foron en Millsboro, a m\u00e1is baixa, de -27\u00a0\u00b0C, o 17 de xaneiro de 1893, e a m\u00e1is alta, de 43\u00a0\u00b0C, o 21 de xullo de 1930. Millsboro \u00e9 a \u00fanica cidade americana que ten rexistrada tanto a temperatura m\u00e1is alta como a m\u00e1is baixa dun estado, xuntamente con Warsaw, en Missouri.\nA taxa de precipitaci\u00f3n media anual de choiva de Delaware \u00e9 de 114 cent\u00edmetros, maior ao longo do litoral e menor no interior (especialmente no extremo norte do estado). A precipitaci\u00f3n media anual de neve var\u00eda entre 46 cent\u00edmetros no norte, 36 cent\u00edmetros no suroeste, e 30 cent\u00edmetros ao longo do litoral.\nPol\u00edtica.\nA actual Constituci\u00f3n de Delaware foi adoptada en 1897. Outras constituci\u00f3ns anteriores foron aprobadas en 1776, en 1792 e en 1831. As Emendas \u00e1 Constituci\u00f3n son propostas polo Poder Lexislativo de Delaware, e para ser aprobadas, necesitan a aprobaci\u00f3n de polo menos o 51% do Senado e da C\u00e1mara dos Representantes do Estado, ademais de dous terzos dos votos da poboaci\u00f3n electoral de Delaware, nun referendo. A poboaci\u00f3n do estado tam\u00e9n pode propor emendas \u00e1 Constituci\u00f3n a trav\u00e9s da recollida dun n\u00famero determinado de firmas. Cando estas firmas son aceptadas polo goberno, necesitan recibir a aprobaci\u00f3n de polo menos un cuarto dos membros de ambas as c\u00e1maras do Poder Lexislativo, e polo menos o 51% dos votos da poboaci\u00f3n electoral. As emendas tam\u00e9n poden ser propostas e introducidas por unha Convenci\u00f3n constitucional, que necesitan recibir polo menos o 51% dos votos de ambas as c\u00e1maras do Poder Lexislativo e dous terzos dos votos do electorado, nun referendo.\nO principal oficial do Poder executivo en Delaware \u00e9 o gobernador. \u00c9 elixido polos electores do Estado para mandatos de ata catro anos de duraci\u00f3n, podendo ser reelixido s\u00f3 unha vez. Os electores tam\u00e9n elixen ao Tenente Gobernador e o Secretario de Estado, entre outros oficiais executivos.\nO Poder lexislativo de Delaware ex\u00e9rceo a Asemblea Xeral que est\u00e1 constitu\u00edda polo Senado e pola C\u00e1mara dos Representantes. O Senado pos\u00fae un total de 21 membros, mentres que a C\u00e1mara dos Representantes pos\u00fae un total de 41 membros. Delaware est\u00e1 dividido en 21 distritos senatoriales e 41 distritos representativos. Os electores de cada distrito elixen un senador/representante, que representar\u00e1 ese distrito no Senado/C\u00e1mara dos Representantes. O mandato dos senadores \u00e9 de catro anos, mentres os representantes son elixidos para mandatos de ata dous anos de duraci\u00f3n.\nO tribunal m\u00e1is alto do Poder xudicial do estado \u00e9 o Tribunal Supremo de Delaware, composto por catro xu\u00edces e un xefe de xustiza. Outros tribunais do Poder Xudicial do estado son o Tribunal Superior, o \"Delaware's Court of Chancelery\" (que se encarga de disputas corporais), os Tribunais Familiares (traballa con procesos familiares) e o \"Common Pleas Court\". T\u00f3dolos xu\u00edces do Poder Xudicial de Delaware son escollidos polo gobernador, para mandatos de ata 12 anos de duraci\u00f3n.\nDelaware est\u00e1 dividido en tres condados - Kent, Newcastle e Sussex. Cada un dos condados est\u00e1 administrado por unha comisi\u00f3n composta por un determinado n\u00famero de membros (sete en Kent, seis en Newcastle e cinco en Sussex). Estes membros son elixidos pola poboaci\u00f3n dos seus respectivos condados para mandatos de ata catro anos de duraci\u00f3n.\nA delegaci\u00f3n de Delaware no Congreso dos Estados Unidos compose por dous senadores e un representante. O presidente dos Estados Unidos Joe Biden, ga\u00f1ou sona a nivel federal durante os 36 anos (1973-2009) do seu exercicio como senador por Delaware. \nPreto da metade do orzamento do goberno do Delaware \u00e9 xerado por impostos estatais. O resto prov\u00e9n de orzamentos recibidos do goberno nacional e de pr\u00e9stamos. En 2002, o goberno do Estado gastou 4.646 mill\u00f3ns de d\u00f3lares, habendo xerado 4.882 mill\u00f3ns de d\u00f3lares. A d\u00e9beda gobernamental \u00e9 de 4.038 mill\u00f3ns de d\u00f3lares. A d\u00e9beda per c\u00e1pita \u00e9 de 5.010 d\u00f3lares, o valor dos impostos estatais per c\u00e1pita \u00e9 de 2.697 d\u00f3lares, e o valor dos gastos gobernamentais per c\u00e1pita \u00e9 de 5.764 d\u00f3lares.\nDemograf\u00eda.\nEn Delaware en 2019 resid\u00edan 973.764 habitantes segundo estimaci\u00f3ns da Oficina do Censo dos Estados Unidos. Este dato sup\u00f3n un incremento do 8,4% con respecto os 897.937 do censo de 2010. \nO censo nacional de 2000, da Oficina do Censo dos Estados Unidos, estableceu a poboaci\u00f3n de Delaware en 783.600 habitantes, un crecemento do 17,5% en relaci\u00f3n \u00e1 poboaci\u00f3n do Estado en 1990, de 666.168 habitantes. Unha estimativa realizada en 2005 calculou a poboaci\u00f3n do Estado en 843.524 habitantes, un crecemento do 26,6% en relaci\u00f3n \u00e1 poboaci\u00f3n do Estado en 1990, do 7,6%, en relaci\u00f3n \u00e1 poboaci\u00f3n do Estado en 2000, e do 1,6% en relaci\u00f3n \u00e1 poboaci\u00f3n estimada en 2004.\nO crecemento da poboaci\u00f3n natural de Delaware entre 2000 e 2005 foi de 21.978 habitantes - 58.699 nacementos e 36.721 falecementos - o crecemento causado pola inmigraci\u00f3n foi de 27.912 habitantes, mentres que a migraci\u00f3n interestatal incrementouse en 11.226 habitantes. Entre 2000 e 2005, a poboaci\u00f3n do Estado creceu en 59.924 habitantes, e entre 2004 e 2005, en 13.455 habitantes.\nRazas e etnias.\nComposici\u00f3n racial da poboaci\u00f3n de Delaware, segundo a Oficina do Censo dos Estados Unidos \u00e9:\nOs cinco maiores grupos \u00e9tnicos de Delaware son: afroamericanos (que comp\u00f3n o 19,2% da poboaci\u00f3n), irlandeses (16,6%) alem\u00e1ns (14,3%), ingleses (12,1%) e italianos (9,3%).\nA poboaci\u00f3n de Delaware pos\u00fae a maior porcentaxe de afroamericanos de calquera Estado americano localizado ao norte de Maryland, as\u00ed como posu\u00eda a maior porcentaxe de afroamericanos libres (17%), antes da Guerra Civil Estadounidense. O 90,5% da poboaci\u00f3n do Estado con m\u00e1is de cinco anos de idade te\u00f1en o ingl\u00e9s como idioma materno e o 4,7% o espa\u00f1ol. O franc\u00e9s \u00e9 o terceiro idioma m\u00e1is falado no Estado, cun 0,7%, seguido polo chin\u00e9s e o alem\u00e1n, cada un cun 0,5%.\nA porcentaxe de persoas residentes en Delaware que non son cidad\u00e1ns dos Estados Unidos est\u00edmase no 9,6% para o per\u00edodo 2015-19.\nRelixi\u00f3n.\nPorcentaxe da poboaci\u00f3n de Delaware por relixi\u00f3n:\nEconom\u00eda.\nO Produto Interior Bruto de Delaware foi de 49 mil mill\u00f3ns de d\u00f3lares. A renda per c\u00e1pita do Estado, pola s\u00faa banda, foi de 34.199 d\u00f3lares, o noveno maior entre os 50 Estados americanos. A taxa de desemprego de Delaware \u00e9 do 4,4%.\nO sector primario corresponde ao 1% do PIB de Delaware. O Estado pos\u00fae 2,6 mil granxas, que ocupan preto da metade do Estado. A agricultura e a gander\u00eda responden xuntas polo 1% do PIB do Estado, e empregan aproximadamente 9,6 mil persoas. O leite \u00e9 o principal produto da industria agropecuaria de Delaware, que produce m\u00e1is do 25% de t\u00f3dalas cereixas consumidas no pa\u00eds. Os efectos da pesca e da silvicultura son pouco importantes na econom\u00eda do Estado, empregando xuntas preto de mil persoas. O valor da pesca capturada anualmente \u00e9 de 28 mill\u00f3ns de d\u00f3lares.\nO sector secundario achega o 20% do PIB de Delaware. O valor total dos produtos fabricados no Estado \u00e9 de 28 mil mill\u00f3ns de d\u00f3lares. Os principais produtos industrializados fabricados no Estado son os produtos qu\u00edmicos, equipamentos de transportes (principalmente autom\u00f3biles), produtos qu\u00edmicos, alimentos industrializados e papel. A industria de manufactura responde polo 15% do PIB do Estado, empregando aproximadamente a 56 mil persoas, e a construci\u00f3n o 5% do PIB do Estado e emprega aproximadamente a 32 mil persoas. O sector mineiro \u00e9 moi pouco representativo, empregando preto de 200 persoas.\nO sector servizos \u00e9 o m\u00e1is importante, cun 79% do PIB. A prestaci\u00f3n de servizos financeiros e inmobiliarios son o 38% do PIB do Estado, empregando aproximadamente a 70 mil persoas. Cerca do 16% do PIB do Estado x\u00e9rase a trav\u00e9s da prestaci\u00f3n de servizos comunitarios e persoais. Este sector emprega preto de 150 mil persoas. O comercio por xunto e polo mi\u00fado responde por 11% do PIB do Estado, e emprega aproximadamente 103 mil persoas. Os Servizos gobernamentais son o 9%, empregando aproximadamente 66 mil persoas. Transportes, telecomunicaci\u00f3ns e servizos p\u00fablicos empregan a 19 mil persoas, cun 5% do PIB. Toda a electricidade producida en Delaware est\u00e1 xerada en centrais termoel\u00e9ctricas a carb\u00f3n, gas natural ou petr\u00f3leo.\nEducaci\u00f3n.\nDelaware instituiu un sistema de fondos p\u00fablicos en 1796 para ser utilizados con fins educativos. Con todo, tales fondos non ser\u00edan utilizados ata 1818, cando o Estado liberou mil d\u00f3lares para cada condado. En 1829, Delaware dividiu o Estado en diferentes distritos escolares, cada un tendo o dereito de recibir do Estado ata 300 d\u00f3lares anuais, establecendo as\u00ed as primeiras escolas p\u00fablicas do Estado. Ata ent\u00f3n, os nenos de familias pobres v\u00edanse obrigados a estudar, ou ben en escolas administradas por instituci\u00f3ns relixiosas (as primeiras foron fundadas durante o inicio do s\u00e9culo XVII), ou a non estudar.\nActualmente, t\u00f3dalas instituci\u00f3ns educativas en Delaware necesitan seguir regras e normas ditadas polo Departamento de Educaci\u00f3n de Delaware, composto por sete membros nomeados polo gobernador para mandatos de ata 4 anos de duraci\u00f3n. Este departamento, dirixido polo Secretario de Educaci\u00f3n, controla directamente o sistema de escolas p\u00fablicas do Estado, que est\u00e1 dividido en diferentes distritos escolares. Cada cidade principal (\"city\"), diversas cidades secundarias (\"towns\") e cada condado, \u00e9 atendida por un distrito escolar. Nas cidades, a responsabilidade de administrar as escolas \u00e9 do distrito escolar municipal, mentres que en rexi\u00f3ns menos densamente habitadas, esta responsabilidade \u00e9 dos distritos escolares, que operan en todo o condado en xeral. Delaware permite o funcionamento de \"escolas charter\" - escolas p\u00fablicas independentes, que non son administradas por distritos escolares, pero que dependen de orzamentos p\u00fablicos para o seu funcionamento. A escolarizaci\u00f3n \u00e9 obrigatoria para t\u00f3dolos nenos e adolescentes con m\u00e1is de cinco anos de idade, ata a conclusi\u00f3n do ensino secundario ou ata os dezaseis anos de idade.\nEn 1999, as escolas p\u00fablicas do Estado atenderon preto de 112,8 mil estudantes, empregando aproximadamente a 7,3 mil profesores. Escolas privadas atenderon a preto de 22,8 mil estudantes, empregando aproximadamente 1,8 mil profesores. O sistema de escolas p\u00fablicas do Estado gastou preto de 873 mill\u00f3ns de d\u00f3lares, e o gasto das escolas p\u00fablicas foi de aproximadamente 8,3 mil d\u00f3lares por estudante. Cerca do 88,7% dos habitantes do Estado con m\u00e1is de 25 anos de idade pos\u00faen un diploma de estudos secundarios.\nA primeira biblioteca de Delaware foi fundada en 1754, en Wilmington. Actualmente, o Estado pos\u00fae 57 sistemas de bibliotecas p\u00fablicas, que moven anualmente unha media de 5,8 libros por habitante. A primeira instituci\u00f3n de educaci\u00f3n superior de Delaware foi o \"Newark College\" - actual Universidade de Delaware - fundada en 1833, en Newark. Actualmente existen dez instituci\u00f3ns de educaci\u00f3n superior, das cales cinco son p\u00fablicas e cinco son privadas.\nTransporte.\nO sistema de transportes de Delaware est\u00e1 administrado polo Departamento de Transportes. Este Departamento \u00e9 responsable da retirada da neve das v\u00edas p\u00fablicas estatais, da administraci\u00f3n de estradas de peaxe e da infraestrutura de tr\u00e1fico, como sinais e placas de tr\u00e1fico. En 2002, Delaware posu\u00eda 365 quil\u00f3metros de v\u00edas ferroviarias. En 2003, dispu\u00f1a de 9.485 quil\u00f3metros de v\u00edas p\u00fablicas, dos cales 66 quil\u00f3metros eran estradas interestatais, parte do sistema viario federal dos Estados Unidos. Delaware pos\u00fae preto de 1.400 pontes, 30% dos cales foron constru\u00eddos antes da d\u00e9cada de 1950. O 95% das pontes e o 90% das v\u00edas p\u00fablicas do Estado son administradas polo Departamento de Transportes de Delaware.\nMedios de comunicaci\u00f3n.\nO primeiro xornal de Delaware foi o \"Delaware Gazette\", que foi publicado por primeira vez en 1764, en Wilmington. Actualmente, preto de 17 xornais son publicados no Estado, deles, dous son diarios. A primeira estaci\u00f3n de radio de Delaware foi fundada en 1922, en Wilmington. A primeira estaci\u00f3n de televisi\u00f3n do Estado foi fundada en 1949, tam\u00e9n en Wilmington. Actualmente, Delaware pos\u00fae 21 estaci\u00f3ns de radio - das cales 9 son AM e 12 son FM - e 13 estaci\u00f3ns de televisi\u00f3n."}
{"id": "14058", "revid": "6939", "url": "https://gl.wikipedia.org/wiki?curid=14058", "title": "Ling\u00fcista", "text": ""}
{"id": "14059", "revid": "23204", "url": "https://gl.wikipedia.org/wiki?curid=14059", "title": "Dakar", "text": "Dakar ou Dacar \u00e9 unha cidade africana, capital do Senegal. No ano 2005 s s\u00faa \u00e1rea metropolitana ti\u00f1a 2\u00a0452\u00a0656 habitantes. Est\u00e1 situada na pen\u00ednsula de Cabo Verde, na costa Atl\u00e1ntica de \u00c1frica. A s\u00faa situaci\u00f3n xeogr\u00e1fica no extremo oeste de \u00c1frica resulta vantaxosa para o tr\u00e1fico mar\u00edtimo con Am\u00e9rica e Europa, raz\u00f3n pola cal se desenvolveu al\u00ed o maior porto mar\u00edtimo da rexi\u00f3n.\nA cidade de Dakar formouse no contorno dun forte Franc\u00e9s, substitu\u00edndo a cidade de San Lu\u00eds como capital da colonia francesa do oeste en 1902. Foi a capital da federaci\u00f3n Mal\u00ed entre 1959 e 1960, convert\u00e9ndose despois na capital do Senegal.\nEntre os s\u00e9culos XVI e XIX, Dakar foi o maior centro para o tr\u00e1fico de escravos cara a toda Am\u00e9rica. O goberno senegal\u00e9s restaurou e transformou en museo o forte de Estr\u00e9es na illa de Gor\u00e9e, onde levaban os escravos para ser vendidos en poxa e enviados en barco.\nNa actualidade Dakar ten os servizos de Universidade, porto, escala a\u00e9rea, industrias etc.\nDakar foi at\u00e9 2007 o punto de chegada do Rally Dakar que se corre a principios de cada ano. A cidade acolle tam\u00e9n a bienal de arte africana Dak'Art. A \u00faltima edici\u00f3n celebrada foi no ano 2006.\nHistoria.\nA historia da cidade de Dakar en tanto que tal \u00e9 moi recente, dada a proximidade no tempo da s\u00faa fundaci\u00f3n. Non obstante, si se dispo\u00f1en de datos acerca do territorio sobre o que actualmente se asenta a cidade.\nAntes da colonia francesa.\nEn diversos puntos da estreita pen\u00ednsula de Cabo Verde, sobre a que se encontra edificada a cidade, atop\u00e1ronse diversos vestixios arqueol\u00f3xicos que testemu\u00f1an presenza humana desde o Paleol\u00edtico, en forma de presenza espor\u00e1dica, e desde o Neol\u00edtico, en forma de residencia permanente.\nOs puntos concretos nos que se localizaron restos ou xacementos arqueol\u00f3xicos son, at\u00e9 o momento: a punta dos Almadies, e Ouakam dentro da pen\u00ednsula, e Hann ou Bel-Air nas zonas ao leste da cidade.\nOs primeiros habitantes da zona do actual Dakar acerca dos cales dispo\u00f1emos de informaci\u00f3n sabemos que pertenc\u00edan \u00e1 etnia dos mandingas. O explorador portugu\u00e9s Dinis Dias, durante a viaxe que efectuou en 1444 pola fachada atl\u00e1ntica do continente africano, alcanzou o lugar m\u00e1is occidental de \u00c1frica, a pen\u00ednsula de Cabo Verde, que denominou as\u00ed pola luxuriante vexetaci\u00f3n que puido contemplar. Foi pois a poboaci\u00f3ns mandingas a quen Dinis Dias encontrou vivindo no lugar.\nCara a finais do s\u00e9culo XV in\u00edciase unha inmigraci\u00f3n cara \u00e1 zona de pescadores de etnia lebu, que foxen do reino de Takrur, ao nordeste do r\u00edo Senegal. Cara ao s\u00e9culo XVII o poboado que fundaron deb\u00eda contar cunha trintena de cabanas. Isto deb\u00edase a que os europeos se sent\u00edan neses momentos m\u00e1is interesados na illa de Gorea, que o portugu\u00e9s Dinis Dias bautizara inicialmente como \"Palma\", e que cambiou de mans sucesivamente unha quincena de veces, entre portugueses, ingleses, holandeses (quen a denominaban \"Goed Reed\", bo porto ou boa rada), e franceses. Da denominaci\u00f3n holandesa da illa, \"Goed Reed\", deriva directamente o nome da illa de Gorea.\nOs franceses ocuparon a illa de Gorea desde 1677, chegados al\u00ed desde a pr\u00f3xima San Lu\u00eds, fundada en 1659.\nRespecto de Dakar, o seu nome aparece por primeira vez nun mapa en 1750 elaborado polo bot\u00e1nico e naturalista franc\u00e9s Michel Adanson, sobre a pen\u00ednsula de Cabo Verde. En 1843 Dakar unicamente conta, segundo o testemu\u00f1o de Paul Boutet, con \"\u00abalg\u00fans centenares de casas, todas constru\u00eddas no mesmo estilo [\u2026], todas elas de canas, de forma cil\u00edndrica e recubertas m\u00e1is ou menos como os panais de abellas das nosas terras\u00bb.\"\nDominio colonial franc\u00e9s.\nA clase dominante na illa de Gorea, formada polas \"signare\" mulatas, sent\u00edase cada vez m\u00e1is abafada debido \u00e1 densidade de poboaci\u00f3n alcanzada na illa polo que, entre 1846 e 1848, a \"signare\" Anna Colas P\u00e9pin e o seu c\u00f3nxuxe Fran\u00e7ois de Saint Jean, quen era naquelas alcalde de Gorea, solicitaron reiteradamente a creaci\u00f3n dunha nova cidade no continente, a constru\u00edr concretamente no actual Dakar. Outro motivo era que xa non tem\u00edan os posibles ataques do \"damel\" do reino de Cayor, a quen as tropas francesas manti\u00f1an a raia.\nNo mesmo documento solicit\u00e1banse axudas, con motivo da abolici\u00f3n da escravitude que se v\u00eda inminente, para conseguir terras e axudas financeiras para os seus servidores escravos. Isto fixo que unha parte dos propietarios de terreos urbanos na nova cidade de Dakar fosen ex-escravos das \"signare\".\nA cidade de Dakar foi fundada por orde do xeneral franc\u00e9s Louis Faidherbe en 1857, nunha rexi\u00f3n que xa fora escenario, desde o s\u00e9culo XV, dun activo comercio de escravos. De feito, a partir de 1848, coa prohibici\u00f3n da escravitude, o interese polo porto protexido da illa de Gorea declinara, e comezou o interese potencial pola localidade de Dakar, na costa continental, con maiores posibilidades de crecemento e expansi\u00f3n comercial. Con anterioridade \u00e1 fundaci\u00f3n da cidade xa existira al\u00ed un pequeno destacamento militar franc\u00e9s.\nCon todo, o aut\u00e9ntico fundador da cidade foi o tenente coronel enxe\u00f1eiro \u00c9mile Pinet-Laprade, quen dese\u00f1ou o primeiro plano da cidade e as s\u00faas r\u00faas, elabor\u00e1ndose o primeiro catastro da cidade en 1858. Para o faro das Mamelles, as obras inici\u00e1ronse en 1859, mentres que as obras do porto principiaron en 1860.\nEn 1869 prod\u00facese o primeiro desastre da historia da cidade de Dakar, que queda moi seriamente afectada por unha epidemia de c\u00f3lera, que provocou a morte do propio \u00c9mile Pinet-Laprade, o 17 de agosto. En 1875, Dakar substit\u00fae a cidade de Gorea como centro administrativo do seu distrito. Mais, por raz\u00f3ns econ\u00f3micas, parte da clase dirixente da illa de Gorea prefer\u00eda establecerse na localidade de Rufisque, situada a uns 25\u00a0km ao suroeste de Dakar, o que freaba o crecemento urbano de Dakar xa que eran os propietarios de boa parte do solo urbano da mesma. Con todo, para 1876 elab\u00f3rase un novo catastro da cidade, que en 1878, xa conta cuns 1.500 habitantes.\nO 17 de xu\u00f1o de 1887 prod\u00facese un acontecemento destacado na historia da cidade que accede \u00e1 categor\u00eda de comuna definitivamente independente da da illa de Gorea. O primeiro alcalde da cidade, que tomou posesi\u00f3n o 9 de decembro dese mesmo ano, foi Jean Alexandre. Rapidamente Dakar acadou un status que lle fixo quedar asimilada a unha comuna francesa, cos seus habitantes tendo os mesmos dereitos que os franceses metropolitanos.\nNos \u00faltimos anos do s\u00e9culo XIX e primeiros do s\u00e9culo XX, a cidade co\u00f1ece unha serie de importantes obras p\u00fablicas relativas a infraestruturas (porto e ferrocarril, especialmente), que aceleran o seu desenvolvemento. En 1902, a cidade substitu\u00edu a San Lu\u00eds, igualmente no Senegal, como capital da colonia da \u00c1frica Occidental francesa.\nProsegue o crecemento da poboaci\u00f3n, que xa ascende a uns 18.500 habitantes en 1904, para ser xa de 25.000 en 1909, momento no que a cidade \u00e9 xa o primeiro porto do Senegal.\nO pol\u00edtico senegal\u00e9s Blaise Diagne, quen chegou a ser o primeiro ministro franc\u00e9s de raza negra, foi alcalde de Dakar entre os anos 1920 e 1934, ano da s\u00faa morte. A inicios do seu mandato, en 1921, a cidade ti\u00f1a 32.440 habitantes, dos que 1.661 eran de orixe europea; polo contrario, a illa de Gorea, en continuo declive en n\u00famero de habitantes, ti\u00f1a 700 habitantes en 1926. Isto fixo que Gorea pasase a depender definitivamente de Dakar, invert\u00e9ndose a situaci\u00f3n hist\u00f3rica, en 1929.\nNos anos 1920 e 1930 prod\u00facese unha inmigraci\u00f3n procedente do L\u00edbano, igualmente baixo dominio colonial de Francia, que sup\u00f3n a continuaci\u00f3n da que xa se rexistraba desde os anos 1890 na cidade de [[Saint Louis, Senegal|San Lu\u00eds. Tr\u00e1tase dunha inmigraci\u00f3n vinculada ao [[comercio]], especialmente ao pequeno e mediano establecemento comercial.\nEn [[1929]], concretamente o [[31 de marzo]], ten lugar a inauguraci\u00f3n da [[catedral de Dakar]]. [[Armand-Pierre Angrand]], que ser\u00eda alcalde de Dakar tras Blaise Diagne, ofreceu unha das camp\u00e1s da catedral, conxuntamente coa s\u00faa familia.\n[[Ficheiro:GoreeGun.jpg|miniatura|Bater\u00eda costeira na [[illa de Gorea]], que foi utilizada durante a [[batalla de Dakar]] contra a \"[[Royal Navy]]\" e os seus aliados da [[Francia Libre]] por parte das forzas da [[Francia de Vichy]], aliada do [[Terceiro Reich]].]]\nDurante a [[segunda guerra mundial]], tras a derrota en xu\u00f1o de 1940 do [[Ex\u00e9rcito franc\u00e9s]] ante a \"[[Wehrmacht]]\" na [[batalla de Francia]], Francia solicitou un [[armisticio]], o [[Armisticio do 22 de xu\u00f1o de 1940]], que levou o Goberno de Francia ao mariscal [[Philippe P\u00e9tain]]. Non obstante, o xeneral [[Charles de Gaulle]] efectuou a trav\u00e9s das emisoras da [[British Broadcasting Corporation|BBC]] o [[Chamamento do 18 de xu\u00f1o de 1940]], que xerou a chamada [[Francia Libre]] que proseguiu a loita contra a [[Alema\u00f1a nazi]]. Con todo, a [[\u00c1frica Occidental Francesa]], e con ela a s\u00faa capital, Dakar, non se adheriron ao chamamento de de Gaulle, prestando fidelidade ao novo r\u00e9xime da [[Francia de Vichy]].\nEn dito marco pol\u00edtico e hist\u00f3rico tivo lugar a [[batalla de Dakar]], o [[25 de setembro]] de [[1940]], unha batalla naval polo control da [[\u00c1frica Occidental francesa]], que supuxo o intento frustrado por parte das tropas da [[Francia Libre]] (as [[Forzas francesas libres]]) e dos [[Aliados da Segunda Guerra Mundial|Aliados]] de expulsar do lugar os homes do xeneral [[Pierre Boisson]], que segu\u00edan fieis \u00e1 [[Francia de Vichy]] aliada do [[Terceiro Reich]]. A batalla pretend\u00eda afastar os alem\u00e1ns das colonias francesas do [[oc\u00e9ano Atl\u00e1ntico]], especialmente a s\u00faa frota submarina, ante a inminente [[batalla do Atl\u00e1ntico]] centrada en torno \u00e1 ruta de subministraci\u00f3n do [[Reino Unido]]. Con posterioridade \u00e1 batalla produciuse a \"Operaci\u00f3n Ameaza\", un intento frustrado de desembarco en Dakar. Estes combates supuxeron o primeiro enfrontamento en combate dos franceses entre si desde a creaci\u00f3n da Francia Libre.\nXa finalizada a guerra, Dakar recibiu a visita do [[presidente de Francia]] [[Vincent Auriol]], a primeira que efectuaba un xefe de Estado de Francia a un territorio colonial na [[\u00c1frica]] negra. Nesas datas a cidade xa contaba cuns 135.000 habitantes.\nO [[26 de agosto]] de [[1958]], o [[xeneral]] [[Charles de Gaulle]], sendo xa [[presidente de Francia]], visita Dakar, sendo recibido \u00e1 s\u00faa chegada por unha manifestaci\u00f3n multitudinaria que esixe a independencia do pa\u00eds.\nTras a independencia.\nFinalmente, Francia concedeulle a independencia aos territorios da antiga [[\u00c1frica Occidental Francesa]]. Dakar, entre [[1959]] e [[1960]], foi a capital da ef\u00e9mera [[Federaci\u00f3n de Mal\u00ed]], convert\u00e9ndose logo na capital do novo pa\u00eds do [[Senegal]], desde o [[4 de abril]] de [[1960]].\nEn [[1964]] constru\u00eduse a [[Gran Mesquita de Dakar]], como s\u00edmbolo de rexurdimento nacional da tradici\u00f3n relixiosa [[islam|isl\u00e1mica]] fronte ao [[cristianismo]] que se asociaba ao colonialismo europeo e franc\u00e9s.\nEn xu\u00f1o de [[1978]], Dakar acolleu a sede do [[Banco Central dos Estados de \u00c1frica do Oeste]] (BCEAO), que abandonou a s\u00faa anterior sede en [[Par\u00eds]], para dotar o continente africano de maior protagonismo dentro da entidade.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Dakar| ]]"}
{"id": "14061", "revid": "25871", "url": "https://gl.wikipedia.org/wiki?curid=14061", "title": "Zeami Motokiyo", "text": "Zeami Motokiyo (\u4e16\u963f\u5f25), tam\u00e9n chamado Kanze Motokiyo, nado en 1363 e finado en 1443, foi un actor e dramaturgo xapon\u00e9s.\nTraxectoria.\nAl\u00e9n de ter escrito cerca de duascentas pezas Noh (x\u00e9nero teatral que logrou estabelecer como forma art\u00edstica prestixiada) deixou un conxunto de instruci\u00f3ns escritas para actores, de forma a transmitir a s\u00faa propia concepci\u00f3n da s\u00faa arte dram\u00e1tica. Os seus textos son vistos por moitos xaponeses como unha base fundamental das ideas nacionais sobre est\u00e9tica e cultura.\nO seu pai, Kan'ami, tam\u00e9n foi actor e educou a Zeami. Os dous son, sen d\u00fabida, os maiores respons\u00e1beis polo estabelecemento do x\u00e9nero dram\u00e1tico Noh no Xap\u00f3n e da importancia que lle \u00e9 hoxe concedido.\nCando a compa\u00f1\u00eda de Kan'ami's actuou para Ashikaga Yoshimitsu, o Xog\u00fan do Xap\u00f3n, este implorou a Zeami que o ensinase nesta arte. Despois de Zeami sucederlle ao seu pai, continuou a actuar e a adaptar o seu estilo at\u00e9, sensibelmente, a forma que o teatro Noh ten actualmente."}
{"id": "14062", "revid": "98629", "url": "https://gl.wikipedia.org/wiki?curid=14062", "title": "Giuseppe Verdi", "text": "Giuseppe Fortunino Francesco Verdi, m\u00e1is co\u00f1ecido como Giuseppe Verdi (), nado en Roncole (Busseto) o 10 de outubro de 1813 e finado en Mil\u00e1n o 27 de xaneiro de 1901, foi un compositor italiano. A s\u00faa obra sup\u00f3n a culminaci\u00f3n de toda a tradici\u00f3n oper\u00edstica italiana. A s\u00faa obra e a s\u00faa persoa foron, ademais, un s\u00edmbolo na loita pola unificaci\u00f3n do pa\u00eds. Grande amante de Shakespeare, tres das s\u00faas obras (\"Macbeth\", \"Otello\" ou \"Falstaff\") est\u00e1n baseadas en obras do escritor ingl\u00e9s.\nTras uns irregulares inicios, Verdi alcanza madurez e popularidade na s\u00faa segunda etapa, e o seu af\u00e1n por narrar con continuidade e precisi\u00f3n as historias vaino aproximando \u00e1s teor\u00edas de Richard Wagner. \"Rigoletto\" \u00e9 un buf\u00f3n dun nobre que ten unha dobre vida: facer rir a xente (p\u00fablica) e protexer a s\u00faa filla (privada). En \"La traviata\" (baseada en \"A dama das camelias\" de Alexandre Dumas (fillo)) estabelece unhas fondas relaci\u00f3ns psicol\u00f3xicas entre os personaxes: Violeta Val\u00e9ry (moza mantida) e Alfredo Germont (o seu namorado, un mozo da alta sociedade).\nFoi un s\u00edmbolo da unificaci\u00f3n italiana, moitas das s\u00faas \u00f3peras ti\u00f1an un contexto pol\u00edtico, na estrea de \"Nabucco\", cando os escravos hebreos cantaban o coro \u201cVa pensiero\u201d os asistentes identific\u00e1ronos co pobo italiano dominado por Austria, o que provocou unha certa axitaci\u00f3n. Berrar \u201cViva Verdi!\u201d era berrar \u201cViva Vittorio Emmanuele Re D\u2019Italia!\u201d.\nTraxectoria.\nFormaci\u00f3n e primeiros anos.\nVerdi nace en Roncole, unha pequena vila do ducado de Parma (que daquela formaba parte de Francia) pr\u00f3xima a Busseto, o 10 de outubro de 1813, fillo de Carlo Giuseppe Verdi e Luigia Uttini. Verdi aprende m\u00fasica e teclado, primeiro co cura da s\u00faa parroquia e despois, en Busseto, co organista da parroquia.\nEn 1832, intentou continuar os seus estudos musicais no conservatorio de Mil\u00e1n, pero non foi admitido debido \u00e1 que o tribunal examinador rexeitouno debido \u00e1 que, pola s\u00faa idade (ti\u00f1a 18 anos e a idade m\u00e1xima par ser admitido eran 14), e \u00e1s eivas t\u00e9cnicas na posici\u00f3ns das mans ao teclado, xa non era apto para poder seguir uns estudos acad\u00e9micos. O Conservatorio que o rexeitou ch\u00e1mase hoxe \u201cGuiseppe Verdi\u201d Conservatorio de Mil\u00e1n (en italiano).\nOs comezos.\nCasa coa filla do seu protector, Baressi, tiveron dous fillos, o maior faleceu xa de neno. Despraz\u00e1ronse despois a Mil\u00e1n, onde Verdi quer\u00eda facer carreira como autor de \u00f3pera na Scala.\nPouco despois consegue que o editor da Scala lle conf\u00ede a m\u00fasica dunha \u00f3pera, que se estrear\u00e1 no ano 1839 co nome de Oberto, Conte di San Bonifacio, que consegue un certo \u00e9xito.\nA negra sombra.\nIsto fai que o editor lle conf\u00ede a m\u00fasica dunha \u00f3pera bufa (c\u00f3mica) Un giorno di regno. Mentres comp\u00f3n esta \u00f3pera morren primeiro a seu fillo e despois a s\u00faa dona. A estrea, en 1840, resulta un absoluto fracaso.\nAs desgrazas persoais sumadas ao fracaso profesional, levan a Verdi a unha depresi\u00f3n, xura non volver compor e, a pesar das ofertas do seu sogro e protector, vive, case na miseria, en Mil\u00e1n.\nTras case dous anos nesta situaci\u00f3n, o seu editor, Merelli, at\u00f3pao, non sabemos se de forma casual. Qu\u00e9ixaselle de que ten un bo libreto pero que, non atopa quen lle po\u00f1a m\u00fasica, entr\u00e9galle o texto a Verdi ped\u00edndolle que lle bote unha mirada e lle dea a s\u00faa opini\u00f3n.\n\"Nabucco\".\nCando uns d\u00edas despois Verdi, que se mant\u00e9n na s\u00faa decisi\u00f3n de non volver a compor, vai devolver o libreto, o editor o bota do despacho e lle insiste en que o musique.\nEn 1842 estr\u00e9ase \"Nabucco\". Debido \u00e1s exixencias de Verdi de que se faga canto antes e que se poida contar cunha serie de cantantes de primeira fila do momento, entre eles Guiuseppina Strepponi, que ser\u00e1 a segunda muller de Verdi, a estrea ten que facerse con decorados e vestiario reutilizados doutras \u00f3peras. A pesar diso, a obra \u00e9 un enorme \u00e9xito desde o primeiro momento.\nEste primeiro grande \u00e9xito ten tres elementos que se van repetir en toda a carreira de Verdi:\nPapel de Verdi no Risorgimento.\nHistoriadores da m\u00fasica perpetuaron durante moito tempo un mito sobre o famoso coro \"Va, pensiero\" cantado no terceiro acto de \"Nabucco\". O mito afirma que, cando o coro cantou \"Va, pensiero\" en Mil\u00e1n, nun momento no que boa parte de Italia se atopaba baixo o dominio austr\u00edaco, o p\u00fablico, respondendo con fervor nacionalista ao lamento dos escravos que perderan a s\u00faa patria, pediron un bis da peza. Como os bises foran expresamente prohibidos polo goberno na \u00e9poca, tal xesto deb\u00eda ter sido extremadamente significativo. Con todo, recentes estudos po\u00f1en este feito en interdito. A\u00ednda que o p\u00fablico pediu bis, este non foi por \"Va, pensiero\" sen\u00f3n m\u00e1is ben polo himno \"Immenso Jehova\", cantado polos escravos hebreos para agradecer a Deus que salvara ao seu pobo. \u00c1 luz destas novas revelaci\u00f3ns, a posici\u00f3n de Verdi coma o buque insignia musical do Risorgimento ten minguado. \u00c9 interesante observar neste contexto que todas ag\u00e1s sete (as s\u00faas derradeiras \u00f3peras) foron creadas por Verdi cando Mil\u00e1n formaba parte do Imperio Austroh\u00fangaro.\nPor outra banda, durante os ensaios, os traballadores do teatro deixaron de facer o que estaban a facer durante o \"Va, pensiero\" e aplaudiron \u00e1 conclusi\u00f3n da melod\u00eda mentres que o crecemento da \"identificaci\u00f3n da m\u00fasica de Verdi co nacionalismo pol\u00edtico italiano\" \u00e9 asociado nos seus inicios no ver\u00e1n de 1846 en relaci\u00f3n co coro de \"Ernani\" no que o nome dunha das s\u00faas personaxes, \"Carlo\", foi mudado polo de \"Pio\", unha referencia \u00e1 concesi\u00f3n dunha amnist\u00eda por parte do papa P\u00edo IX aos prisioneiros pol\u00edticos.\nLogo da unificaci\u00f3n de Italia en 1861, moitas das primeiras \u00f3peras de Verdi foron reinterpretadas como obras do Risorgimento con mensaxes ocultos que prov\u00e1blemente non foran pensados polo compositor ou o libretista. Comezando en N\u00e1poles en 1859 e espall\u00e1ndose por toda Italia, o lema \"Viva VERDI\" foi empregado como acr\u00f3nimo de \"Viva Vittorio Emanuele Re\n\"D'Italia\" (Viva Vittorio Emmanuele Rei de Italia), referido a Vittorio Emmanuele II, daquela rei de Sarde\u00f1a.\nO coro \"Va, pensiero\" ten outra aparici\u00f3n no folclore de Verdi. Antes de que o corpo de Verdi f\u00f3ra conducido do cemiterio ao funeral oficial e ao seu lugar de descanso final na Casa di Riposo per Musicisti, Arturo Toscanini dirixiu un coro de 820 cantantes interpretando o \"Va, pensiero\". Na Casa, foi cantado o \"Miserere\" de \"Il trovatore\".\nVerdi foi elixido como membro da C\u00e1mara dos Deputados en 1861 a ra\u00edz dunha petici\u00f3n do Primeiro Ministro Camillo Benso mais renunciou ao cargo en 1865. En 1874 foi nomeado Senador do Reino polo rei Vittore Emmanuele II.\nEstilo.\nOs predecesores que influ\u00edron musicalmente a Verdi foron Gioachino Rossini, Vincenzo Bellini, Giacomo Meyerbeer e, mais notablemente, Gaetano Donizetti e Saverio Mercadante. Coa excepci\u00f3n de \"Otello\" e \"Aida\", que te\u00f1en influencias de Richard Wagner. Mesmo tendo moito respecto por Charles Gounod, Verdi tivo moito coidado en non aprender nada do compositor franc\u00e9s, a quen os seus contempor\u00e1neos denominaron o maior compositor a\u00ednda vivo. Algunhas partes de \"Aida\" semellan ter unha familiaridade superficial co compositor ruso Mikhail Glinka, a quen Franz Liszt, logo da s\u00faa xira polo Imperio Ruso, popularizou en Europa Oriental.\nAo longo de toda a s\u00faa carreira, Verdi raramente empregou o Do agudo da tesitura dos tenores, citando que o feito de que o tenor te\u00f1a que cantar esta nota en particular diante do p\u00fablico distrae ao cantante antes e despois da aparici\u00f3n da nota. Con todo, compuxo un aria co Do agudo para Duprez en \"J\u00e9rusalem\" e para Enrico Tamberlick na versi\u00f3n orixinal de \"La forza del destino\". O Do agudo, adoita escoitarse na aria \"Di quella pira\" de \"Il trovatore\" que non aparec\u00eda na partitura de Verdi.\nAlg\u00fans cr\u00edticos afirman que non prestou atenci\u00f3n aos aspectos t\u00e9cnicos da composici\u00f3n nas s\u00faas obras. O mesmo Verdi dixo: \"De todos os compositores do pasado e do presente, eu sou o que menos aprendeu\". Apresurouse a dicir, as\u00ed e todo: \"D\u00edgoo en serio, e por aprender non me refiro ao co\u00f1ecemento da m\u00fasica\".\nNon obstante, ser\u00eda incorrecto supo\u00f1er que Verdi subestimou o poder expresivo da orquestra ou fallou en empregala con toda a s\u00faa capacidade cando era preciso. Por outra banda, as innovaci\u00f3ns orquestrais e contrapunt\u00edsticas son caracter\u00edsticas do seu estilo: por exemplo, as cordas producen unha r\u00e1pida escala ascendente na escena de Monterone en \"Rigoletto\" para acentuar o drama e, na mesma \u00f3pera, coro tarareando seis notas f\u00f3ra de escena retrata, moi eficazmente, o xemido ominoso da tempestade que se achega. As innovaci\u00f3ns de Verdi son tan distintivas que outros compositores non as empregan, sen\u00f3n que seguen a ser, a d\u00eda de hoxe, unha das sinaturas de Verdi.\nVerdi foi un dos primeiros compositores que procuraron pacientemente seus talentos particulares. Traballou xunto cos seus libretistas e a expresi\u00f3n dram\u00e1tica foi seu forte. Asegurouse de que o traballo inicial sobre o que se baseaba o libreto fora desposu\u00eddo de t\u00f3dolos detalles \"innecesarios\" e participantes \"superfluos\", e s\u00f3 se mantiveran as personaxes cheas de paix\u00f3n e as escenas ricas en drama.\nMoitas das s\u00faas \u00f3peras, especialmente as de 1851 en diante, son exemplos do repertorio b\u00e1sico. Ning\u00fan outro compositor de \u00f3pera italiana conseguiu igualar a Verdi en popularidade, coa posible excepci\u00f3n de Giacomo Puccini.\nLegado.\nMonumentos, cine e teatro.\nTres conservatorios italianos, o de Mil\u00e1n, o de Tur\u00edn e o de Como, levan o nome de Verdi, as\u00ed como moitos teatros italianos. En Parma \u00e1chase o monumento a Giuseppe Verdi.\nEn Busseto, a cidade natal de Verdi, erixiuse unha estatua do compositor obra de Luigi Secchi, pr\u00f3xima ao Teatro Giuseppe Verdi, edificado na s\u00faa honra en 1850. Tr\u00e1tase dunha de tantas estatuas dedicadas a Verdi que se poden encontrar en Italia. O \"Giuseppe Verdi Monument\", \u00e9 un memorial de m\u00e1rmore esculpido en 1906 por Pasquale Civiletti, que se atopa na \"Verdi Square\" de Manhattan, Nova York. O monumento comprende unha estatua que representa ao mesmo Verdi con outras estatua a tama\u00f1o natural de catro personaxes das s\u00faas \u00f3peras (Aida, Otello, Falstaff e Leonora de \"Il trovatore\").\nA figura de Verdi foi obxecto de pel\u00edculas e obras teatrais. Exemplos son o filme de 1938 \"Giuseppe Verdi\" dirixido por Carmine Gallone, con Fosco Giachetti; e o drama televisivo de 1982 \"Verdi\" de Renato Castellani, onde o compositor \u00e9 interpretado por Ronald Pickup con dobraxe de Burt Lancaster para a edici\u00f3n en lingua inglesa. Tam\u00e9n \u00e9 un personaxe da \u00f3pera de 2011 \"Risorgimento!\" escrita polo compositor italiano Lorenzo Ferrero co gallo do 150 aniversario da unificaci\u00f3n italiana.\nVerdi hoxe.\nAs \u00f3peras de Verdi son postas en escena frecuentemente en todo o mundo. Segundo \"Operabase\", na tempada 2013-2014 \"A traviata\" foi a \u00f3pera m\u00e1is interpretada (659 espect\u00e1culos). Na clasificaci\u00f3n das primeiras 20 \u00f3peras, aparecen \"Rigoletto\" (8\u00ba posto, 445 espect\u00e1culos), \"Aida\" (12\u00ba posto, 304 espect\u00e1culos), \"Nabucco\" (16\u00ba posto, 304 representaci\u00f3ns) e \"Il trovatore\" (18\u00ba posto, 232 representaci\u00f3ns). T\u00f3dalas s\u00faas \u00f3pere est\u00e1n dispo\u00f1ibles en diversos soportes e en DVD.\nAs modernas produci\u00f3ns poden diferir substancialmente de como foron orixinalmente concibidas polo compositor. A versi\u00f3n de \"Rigoletto\" de 1982 de Jonathan Miller para a \"English National Opera\", ambientada no mundo da Cosa nostra americana, recibiu comentarios positivos. M\u00e1is a\u00ednda, a posta en escena por parte da mesma compa\u00f1\u00eda en 2002 coa direcci\u00f3n de Calixto Bieito, de \"Un ballo in maschera\", coa presenza de elementos tales como \"rituais sexuais sat\u00e1nicos, violaci\u00f3n homosexual e un anano demon\u00edaco\", tivo unha desaprobaci\u00f3n xeral.\nAo mesmo tempo, a m\u00fasica de Verdi pode evocar unha serie de resonancias culturais e pol\u00edticas. Pasaxes do \"Requiem\" foron executados na cerimonia conmemorativa de Diana de Gales. O 12 de marzo de 2011, durante unha representaci\u00f3n de \"Nabucco\" no Teatro dell'Opera de Roma, para celebrar o 150 aniversario da unificaci\u00f3n italiana, o director de orquestra Riccardo Muti nunha pausa posterior ao \"Va, pensiero\", volveuse ao p\u00fablico (entre o que se encontraba o naquel momento primeiro ministro italiano, Silvio Berlusconi) para lamentarse dos recortes no financiamento estatal \u00e1 cultura; o p\u00fablico uniuse nunha repetici\u00f3n do coro. En 2013, ano do bicentenario do nacemento de Verdi, celebr\u00e1ronse con tal motivo numerosos eventos en todo o mundo."}
{"id": "14063", "revid": "1131", "url": "https://gl.wikipedia.org/wiki?curid=14063", "title": "Cova do Rei Cintolo", "text": "A cova do Rei Cintolo est\u00e1 situada na parroquia de Argomoso (Mondo\u00f1edo). \u00c9 a cova calcaria m\u00e1is grande de Galicia e no seu interior p\u00f3dense observar estalactitas e estalagmitas. Est\u00e1 formada por tres andares de galer\u00edas, a inferior cunha v\u00eda de auga con circulaci\u00f3n parcialmente sifonante, que forman un total de case 7.500 metros de lonxitude, o que fai que sexa a cova co\u00f1ecida con maior percorrido horizontal de Galicia, polo que \u00e9 bastante co\u00f1ecida.\nSituaci\u00f3n.\nA caverna at\u00f3pase no lugar de Sopena, na parroquia de Argomoso, en Mondo\u00f1edo. O enclave at\u00f3pase a escasos quil\u00f3metros do centro da vila.\nHistoria.\nA cova foi explorada, do punto de vista arqueol\u00f3xico, por primeira vez por Jos\u00e9 Villa-amil y Castro na d\u00e9cada de 1870, da que deixou constancia no seu libro \"Antig\u00fcedades prehist\u00f3ricas y c\u00e9lticas de Galicia\". En 1893 c\u00edtase no xornal \"La Voz de Luarca\" outra exploraci\u00f3n e un ano m\u00e1is tarde aparece citada na gu\u00eda de Gabriel Puig y Larraz chamada \"Gu\u00eda de cavernas de Espa\u00f1a\". Daquela estim\u00e1base a dimensi\u00f3n da cova nuns 200 metros.\nEn 1954, a iniciativa do Club Monta\u00f1eiros Celtas de Vigo, f\u00edxose un campamento para a exploraci\u00f3n e topograf\u00eda da caverna. Desc\u00f3brense novas zonas na cavidade, as\u00ed como o r\u00edo subterr\u00e1neo, ao que chamaron r\u00edo Celtas. M\u00e1is tarde distintos grupos espeleol\u00f3xicos de toda Espa\u00f1a foron completando as investigaci\u00f3ns e os traballos de topograf\u00eda. A finais dos anos 1960 comezan os intentos de obter unha topograf\u00eda xeral da cova, ao tempo que se descobre a galer\u00eda Venus \u00e1 dereita da sala do R\u00edo (tam\u00e9n co\u00f1ecida como salas Finais do R\u00edo).\nEn 1973 a cova ga\u00f1a sona grazas a un documental de TVE, que supuxo a primeira filmaci\u00f3n da cova. A partir daquela a caverna comezou a ser visitada por un gran n\u00famero de persoas, que provocaron deterioraci\u00f3ns no seu interior. En 1976 decidiuse colocar un enreixado, debido aos espolios que estaba a sufrir a caverna, que ameazaban coa destruci\u00f3n da cavidade.\nNas escavaci\u00f3ns dirixidas no ver\u00e1n de 2002 pola arque\u00f3loga Rosa Villar atop\u00e1ronse materiais da Idade de Ferro, da cultura castrexa (cer\u00e1mica e osos de vaca, porco e cervo) na s\u00faa entrada. En 2006 o concello de Mondo\u00f1edo puxo en marcha un sistema de visitas guiadas \u00e1 caverna, po\u00f1endo fin a unha \u00e9poca de peche que semellaba definitiva.\nEn 2019 a cova foi reco\u00f1ecida como o \u00abmellor destino cient\u00edfico de Galicia\u00bb e en 2022 distinguida como a \u00abmellor cova de Galicia\u00bb."}
{"id": "14064", "revid": "262", "url": "https://gl.wikipedia.org/wiki?curid=14064", "title": "Ud\u0101tta", "text": ""}
{"id": "14065", "revid": "262", "url": "https://gl.wikipedia.org/wiki?curid=14065", "title": "Anud\u0101tta", "text": ""}
{"id": "14066", "revid": "262", "url": "https://gl.wikipedia.org/wiki?curid=14066", "title": "Svarita", "text": ""}
{"id": "14067", "revid": "98629", "url": "https://gl.wikipedia.org/wiki?curid=14067", "title": "Kurt Waldheim", "text": "Kurt Waldheim, nado en Sankt Andr\u00e4-W\u00f6rdern o 21 de decembro de 1918 e finado en Viena o 14 de xu\u00f1o de 2007, foi un diplom\u00e1tico e pol\u00edtico austr\u00edaco. Foi secretario xeral da ONU entre 1972 e 1981, e presidente de Austria entre 1986 e 1992.\nTraxectoria.\nWaldheim serviu como oficial das SA e participou na ocupaci\u00f3n de Iugoslavia, durante a segunda guerra mundial como tradutor. En 1945, rendeuse \u00e1s forzas brit\u00e1nicas en Carintia."}
{"id": "14068", "revid": "98629", "url": "https://gl.wikipedia.org/wiki?curid=14068", "title": "Lingua punjabi", "text": "O punjabi (nome local: \u0a2a\u0a70\u0a1c\u0a3e\u0a2c\u0a40 / pa\u00f1j\u0101b\u012b ou \u067e\u0646\u062c\u0627\u0628\u06cc / panj\u0101b\u012b) \u00e9 unha lingua indoeuropea da rama das linguas indoiranias falada na India (rexi\u00f3n do Punjab) e no Paquist\u00e1n, por preto de 100 mill\u00f3ns de falantes (entre todos os dialectos; ese n\u00famero pode ser ben m\u00e1is pequeno de exclu\u00edrmos certos dialectos); deriva de pr\u00e1critos, como o hindi, pero \u00e9 m\u00e1is arcaico, e, xa que logo, m\u00e1is irregular que este.\nPara a s\u00faa escritura emprega principalmente o semisilabario gurmukh\u00ee, as\u00ed como o devan\u00e1gari ou o alfabeto \u00e1rabe na s\u00faa variante persa.\nEsta lingua ser\u00eda, co hindi, a lingua nai do roman\u00ed, a lingua dos xitanos. O panjabiano \u00e9 unha lingua con acento de altura, \u00e1 maneira do s\u00e1nscrito outrora, e funciona con tres entoaci\u00f3ns. \u00c9 unha das poucas linguas indoarias modernas dese tipo.\nO punjabi actual.\nNa India, o punjabi \u00e9 unha das 22 linguas con estatuto oficial da India. \u00c9 a primeira lingua oficial do Punjab e do Estado do Territorio da Uni\u00f3n (Union Territory State) Chandigar (Chandigarh)) e a segunda lingua oficial de Hariana (Haryana), Estado de Himachal (mal chamado \"Himachal Pradesh\", xa que \"pradesh\" quere dicir \"estado, pa\u00eds\") e Delhi. no Paquist\u00e1n, o punjabi \u00e9 a lingua provincial do Punjab (Paquist\u00e1n), a principal provincia paquistaniana.\nEntre os escritores modernos en lingua punjabi de nacionalidade paquistaniana, destacan:\nAlg\u00fans co\u00f1ecidos poetas modernos do Punjab indio son:\nFonolox\u00eda.\nA lingua punjabi tam\u00e9n conta con vogais nasalizadas.\n= Gram\u00e1tica punjabi =\nMorfolox\u00eda.\nSubstantivos.\nO punjabi distingue dous x\u00e9neros, dous n\u00fameros, e cinco casos que son o directo, oblicuo, vocativo, ablativo e locativo/instrumental. Os dous \u00faltimos casos son basicamente vestixios na lingua actual: o ablativo s\u00f3 aparece no singular, en variaci\u00f3n libre co caso oblicuo m\u00e1is ablativo posposici\u00f3n, e o locativo/instrumental d\u00e9ixase s\u00f3 para expresi\u00f3ns adverbiais.\n\u00c9 posible facer unha subdivisi\u00f3n entre os substantivos, divid\u00edndoos ente subclases declinables extensibles e inextensibles, cuxo remate caracter\u00edstico \u00e9 para os masculinos en \"-\u0101\" \u00e1tono e para os femininos \"-\u012b\".\nAdxectivos.\nOs adxectivos div\u00eddense en categor\u00edas declinables e indeclinables. As declinables m\u00e1rcanse na s\u00faa terminaci\u00f3n, para o x\u00e9nero, n\u00famero e caso do substantivo que define. En comparaci\u00f3n, o n\u00famero de terminaci\u00f3ns dos adxectivos declinables \u00e9 similar a dos substantivos a\u00ednda que m\u00e1is simplificado\nOs adxectivos indeclinables son totalmente invariables e poden rematar tanto en consoantes coma vogais (inclu\u00edndo \"\u0101\" e \"\u012b \"). Dir. masc. sing. (\"-\u0101\") \u00e9 a forma que aparece nos dicionarios."}
{"id": "14069", "revid": "56817", "url": "https://gl.wikipedia.org/wiki?curid=14069", "title": "Las Hurdes", "text": "Las Hurdes (Las Jurdis en estreme\u00f1o) \u00e9 unha comarca pertencente \u00e1 provincia de C\u00e1ceres, ao p\u00e9 da serra de Gata. Ocupa 471\u00a0km\u00b2 de extensi\u00f3n, e ten unha poboaci\u00f3n escasa e decrecente.\nDist\u00ednguense Las Hurdes Altas, zona en xeral abrupta e con poucas hortas, e Las Hurdes Bajas, m\u00e1is ricas e con m\u00e1is cultivos e poboaci\u00f3ns (como Pinofranqueado e Caminomorisco).\nLas Hurdes foi unha das comarcas menos avanzadas de Espa\u00f1a, subdesenvolvida economicamente. Presenta poucos servizos e a s\u00faa poboaci\u00f3n, xa escasa, viuse obrigada a emigrar. Na actualidade presenta melloras de comunicaci\u00f3n. F\u00edxose famosa como exemplo da pobreza estrema en Espa\u00f1a despois do filme de Luis Bu\u00f1uel \"Las Hurdes, tierra sin pan\"."}
{"id": "14070", "revid": "88215", "url": "https://gl.wikipedia.org/wiki?curid=14070", "title": "Yngwie Malmsteen", "text": "Yngwie Malmsteen, nado coma Lars Johan Yngve Lannerb\u00e4ck o 30 de xu\u00f1o de 1963 en Estocolmo, \u00e9 un guitarrista e compositor sueco residente en California. Atrib\u00faeselle a maior influencia na creaci\u00f3n do subx\u00e9nero co\u00f1ecido como metal neocl\u00e1sico e \u00e9 un dos grandes expo\u00f1entes da t\u00e9cnica \"shredding\" na guitarra el\u00e9ctrica durante a d\u00e9cada dos 80.\nHistoria.\nSegundo el, todo comezou escoitando a Jimi Hendrix pola radio, ademais de a Ritchie Blackmore (de quen se declara fan abertamente) cando era neno.\nDebutou en 1980 con Alcatraz. \u00d3 pouco tempo separouse do grupo para levar a cabo o seu propio proxecto, que chamou \"Rising Force\". As influencias barrocas de Vivaldi ou Bach, e os virtuosismos de Paganini configuraron un estilo moi particular que foi moi decisivo para a aparici\u00f3n do Metal Neo-Cl\u00e1sico.\nAchegas t\u00e9cnicas.\nA m\u00fasica, en particular o Metal d\u00e9belle, entre outras achegas, o desenvolvemento de t\u00e9cnicas coma o \"Sweep Picking\", o \"Contrap\u00faa de alta velocidade\", ademais do uso masivo de \"ostinatos\", t\u00e9cnicas das cales foi un dos pioneiros e maiores expo\u00f1entes, na d\u00e9cada dos 80."}
{"id": "14071", "revid": "56817", "url": "https://gl.wikipedia.org/wiki?curid=14071", "title": "Homofon\u00eda", "text": ""}
{"id": "14072", "revid": "98629", "url": "https://gl.wikipedia.org/wiki?curid=14072", "title": "Esopo", "text": "Esopo (\u0391\u1f34\u03c3\u03c9\u03c0\u03bf\u03c2), nado en Tracia no 620 a. C. e finado no 564 a.C., foi un escravo da Antiga Grecia. Residiu na Illa de Samos, e f\u00edxose famoso polas s\u00faas pequenas historias de animais, cada unha cun prop\u00f3sito moral. As s\u00faas f\u00e1bulas reuniunas Demetrio de Falero no 325 a.C. Todo o que se co\u00f1ece del prov\u00e9n de Her\u00f3doto.\nObra.\nA obra de Esopo foi recompilada primeiro por Demetrio de Falero, logo por Fedro, Babrio, Jean de La Fontaine e F\u00e9lix Mar\u00eda Samaniego. Hai unha versi\u00f3n en galego das s\u00faas \"F\u00e1bulas\", obra de Xo\u00e1n Carlos Dom\u00ednguez Alberte.\nNas s\u00faas f\u00e1bulas hai unha ensinanza moral, non unha doutrina. Recollen experiencias da vida coti\u00e1 que forman un conxunto de ideas de car\u00e1cter pragm\u00e1tico.\nUn exemplo \u00e9 \"A gali\u00f1a dos ovos de ouro.\" Outro \u00e9 \"A lebre e a tartaruga\". Esa f\u00e1bula foi utilizada por Zen\u00f3n de Elea para falar do movemento, substitu\u00edndo a lebre por Aquiles. F\u00e9lix Mar\u00eda Samaniego tam\u00e9n reescribiu a historia, facendo fincap\u00e9 no car\u00e1cter negativo da lebre. Jean de La Fontaine recolleu a historia con algunhas variantes da s\u00faa colecci\u00f3n; por exemplo, o feito de que as tartarugas fosen m\u00e1is dunha turn\u00e1ndose e enganando con enxe\u00f1o \u00e1 pobre lebre, feito habitual nos contos, sendo nesa versi\u00f3n moi similar ao conto \"Der Hase und der Igel\" (en galego \"O ourizo e a lebre\"), ambientado en Buxtehude, Baixa Saxonia, recollido polos irm\u00e1ns Grimm."}
{"id": "14073", "revid": "56817", "url": "https://gl.wikipedia.org/wiki?curid=14073", "title": "Philippe Verdelot", "text": "Philippe Verdelot foi un dos \u00faltimos autores da escola francoflamenga. Viviu na primeira metade do s\u00e9culo XVI. Recibiu unha forte influencia de Josquin des Pr\u00e9s. Os seus madrigais caracter\u00edzanse pola alternancia de secci\u00f3ns homof\u00f3nicas e polif\u00f3nicas."}
{"id": "14075", "revid": "624", "url": "https://gl.wikipedia.org/wiki?curid=14075", "title": "Penxab\u00ed", "text": ""}
{"id": "14076", "revid": "85894", "url": "https://gl.wikipedia.org/wiki?curid=14076", "title": "Orlando di Lasso", "text": "Orlando di Lasso (ou Roland Lassus), nado en Mons en 1532 e finado en M\u00fanic o 14 de xu\u00f1o de 1594, foi un compositor da escola francoflamenga.\nTraxectoria.\nCosmopolita antes dos 24 anos estivo en Mil\u00e1n, N\u00e1poles, Roma, Antuerpen e Par\u00eds, en 1556 estableceuse en M\u00fanic. Traballou todos os x\u00e9neros musicais, cons\u00e9rvanse unhas 1000 composici\u00f3ns profanas s\u00faas, sendo particulalmente un mestre do madrigal que contribu\u00edu a difundir por toda Europa, inda que tam\u00e9n destacou como compositor de canci\u00f3ns, villanelle e lieder. Ademais, xunto con Palestrina e Victoria, \u00e9 un dos m\u00e1ximos representantes da m\u00fasica cat\u00f3lica posterior ao Concilio de Trento con m\u00e1is de 250 composici\u00f3ns relixiosas: misas, motetes e magnificat sobre todo. Pertence \u00e1 \u00faltima xeraci\u00f3n de compositores franco-flamengos e, ao igual ca Jacques Arcadelt, estivo tam\u00e9n ao servizo dos papas de Roma. O seu esp\u00edrito cosmopolita ach\u00e9gao a compositores de per\u00edodos posteriores."}
{"id": "14077", "revid": "23204", "url": "https://gl.wikipedia.org/wiki?curid=14077", "title": "\u00c9mile Benveniste", "text": "\u00c9mile Benveniste, nado en Alepo, Siria, o 27 de maio de 1902 e finado en Par\u00eds o 3 de outubro de 1976, foi un ling\u00fcista franc\u00e9s.\nTraxectoria.\nDestacou polos seus traballos no \u00e1mbito da gram\u00e1tica comparada das linguas indoeuropeas, as\u00ed como en ling\u00fc\u00edstica xeral. Foi alumno de Antoine Meillet. Ensinou na \u00c9cole pratique des hautes \u00e9tudes a partir de 1927 e no Coll\u00e8ge de France a partir de 1937."}
{"id": "14078", "revid": "23204", "url": "https://gl.wikipedia.org/wiki?curid=14078", "title": "Rowan Atkinson", "text": "Rowan Sebastian Atkinson, nado en Consett (Condado de Durham, Inglaterra) en 1955, \u00e9 un humorista e actor brit\u00e1nico.\nTraxectoria.\n\u00c9 o m\u00e1is novo de catro irm\u00e1ns, de orixe humilde, estudou enxe\u00f1ar\u00eda el\u00e9ctrica nas universidades de Oxford e Newcastle. Debutou no teatro, logo pasa \u00e1 televisi\u00f3n para actuar no programa da BBC \"Not the Nine O'Clock News\" (1979), que tivo un grande \u00e9xito. Co\u00f1ecido sobre todo pola s\u00faa interpretaci\u00f3n nos episodios da serie \"O se\u00f1or Bean\" (1990-1995)"}
{"id": "14079", "revid": "98629", "url": "https://gl.wikipedia.org/wiki?curid=14079", "title": "Joseph Haydn", "text": "Franz Joseph Haydn (), co\u00f1ecido como Joseph Haydn, nado en Rohrau an der Leitha (actualmente en Austria e daquela pertencente ao Sacro Imperio Romano Xerm\u00e1nico) o 31 de marzo de 1732 e finado en Viena o 31 de maio de 1809, foi un compositor austr\u00edaco. Considerado un dos compositores m\u00e1is prol\u00edficos do Clasicismo, \u00e9 frecuentemente chamado \"O Pai da Sinfon\u00eda\" e \"O Pai do Cuarteto de Corda\" polas s\u00faas importantes achegas a estas formas. Tam\u00e9n contribu\u00edu ao desenvolvemento instrumental do tr\u00edo con piano e na evoluci\u00f3n da forma sonata.\nViviu a meirande parte da s\u00faa vida en Austria, e desenvolveu boa parte da s\u00faa carreira como m\u00fasico de corte para a rica familia Esterh\u00e1zy de Hungr\u00eda, para os que escribiu as s\u00faas obras para bar\u00edtono. Illado doutros compositores e tendencias musicais ata a parte final da s\u00faa vida, estivo, segundo dixo, \"forzado a ser orixinal\". Na \u00e9poca da s\u00faa morte, era un dos compositores m\u00e1is c\u00e9lebres de Europa.\nJoseph Haydn era irm\u00e1n de Michael Haydn, que foi considerado un bo compositor, e Johann Evangelist Haydn, que foi tenor. Mantivo unha estreita amizade con Wolfgang Amadeus Mozart (de quen mesmo se pensa que chegou a ser mentor) e foi mestre de Ludwig van Beethoven.\nTraxectoria.\nInfancia.\nJoseph Haydn naceu en Rohrau (unha pequena vila pr\u00f3xima a Hungr\u00eda) o 31 de marzo de 1732 no seo dunha familia humilde, sendo o segundo de 12 irm\u00e1ns. Seu pai era Mathias Haydn, un fabricante de rodas que tam\u00e9n servira como \"Marktrichter\", un cargo similar ao de alcalde da vila. S\u00faa nai Maria (nada Koller), traballara anteriormente como coci\u00f1eira no pazo do Conde Harrach, o arist\u00f3crata que presid\u00eda Rohrau. Ning\u00fan dos seus pais sab\u00eda ler m\u00fasica; non obstante, Mathias era un entusiasta da m\u00fasica tradicional e aprendera a tocar a arpa de xeito autodidacta na \u00e9poca na que traballou de oficial. Segundo os \u00faltimos recordos de Haydn, a infancia coa s\u00faa familia foi extremadamente musical, e frecuentemente cantaban xuntos e cos seus veci\u00f1os.\nOs pais de Haydn decat\u00e1ronse de que seu fillo ti\u00f1a talento para a m\u00fasica e sab\u00edan que en Rohrau non ter\u00eda posibilidade de ter unha formaci\u00f3n musical seria. Por esta raz\u00f3n aceptaron a proposici\u00f3n do seu familiar Johann Matthias Frankh, o director de escola e mestre do coro en Hainburg, para que Haydn aprendera na s\u00faa casa e se formara como m\u00fasico. Polo tanto, con seis anos marchou con Frankh a Hainburg (a 12 km da s\u00faa cidade natal) e nunca m\u00e1is volveu vivir cos seus pais.\nA vida na casa de Frankh non foi doada para Haydn, quen despois lembrar\u00eda estar frecuentemente famento as\u00ed como ser constantemente humillado polo noxento estado da s\u00faa roupa. Non obstante, comezou os seus estudos musicais al\u00ed, e pronto foi capaz de tocar o clavic\u00e9mbalo e o viol\u00edn. A xente de Hainburg escoit\u00e1bao cantar as partes de tiple no coro da igrexa.\nHai motivos para pensar que o canto de Haydn impresionou a quen o escoitou, xa que en 1739 chamou a atenci\u00f3n de Georg von Reutter, o mestre de capela da Catedral de Santo Estevo en Viena, que estaba realizando unha viaxe polas provincias buscando novos talentos para o coro de nenos que o levara a visitar Hainburg. Haydn superou a s\u00faa audici\u00f3n ante Reutter, e en 1740 trasladouse a Viena, onde traballou durante os nove anos seguintes como corista. Posteriormente, en 1745, o seu irm\u00e1n m\u00e1is novo Michael tam\u00e9n se incorporou como membro do coro.\nHaydn viviu na \"Kapellhaus\", ao car\u00f3n da catedral, xunto con Reutter, a familia de Reutter, e outros nenos do coro. Foi instru\u00eddo en lat\u00edn e outras materias escolares, as\u00ed como en canto, viol\u00edn e teclado. Reutter foi de pouca axuda para Haydn nas \u00e1reas de teor\u00eda musical e composici\u00f3n, d\u00e1ndolle tan s\u00f3 d\u00faas lecci\u00f3ns na s\u00faa etapa como corista. Non obstante, como Santo Estevo era un dos principais centros musicais de Europa, Haydn foi capaz de aprender ao servir aos m\u00fasicos profesionais que se encontraban al\u00ed.\nComo Frankh antes que el, Reutter non sempre se aseguraba de que Haydn estivera alimentado de xeito correcto. Segundo afirmou posteriormente ao bi\u00f3grafo Albert Christoph Dies, Haydn foi motivado para cantar moi ben, coa esperanza de conseguir m\u00e1is invitaci\u00f3ns para cantar ante audiencias de arist\u00f3cratas, onde se adoitaban servir refrixerios para os cantantes.\nHaydn como m\u00fasico aut\u00f3nomo.\nEn 1749, Haydn madurara fisicamente ata o punto que non pod\u00eda cantar m\u00e1is as partes agudas das obras corais, a Emperatriz queix\u00e1rase a Reutter do seu canto, cham\u00e1ndolle \"canto\". Un d\u00eda, Haydn levou a cabo unha broma, cortando a coleta dun compa\u00f1eiro seu do coro. Isto foi abondo para Reutter: Haydn foi golpeado cun pau, logo despedido e mandado \u00e1 r\u00faa sen casa a onde ir. Non obstante tivo a gran sorte de atoparse cun amigo, Johann Michael Spangler, con quen compartiu un cuarto no atestado faiado da s\u00faa familia durante uns meses. Haydn inmediatamente comezou a s\u00faa carreira como m\u00fasico independente.\nDurante eses tempos dif\u00edciles, Haydn exerceu diversos traballos: como profesor de m\u00fasica, como cantante de serenatas na r\u00faa, e eventualmente, en 1752, como servente e acompa\u00f1ante do compositor italiano Nicola Porpora, de quen posteriormente dir\u00eda que aprendeu \"os verdadeiros fundamentos da composici\u00f3n\". Tam\u00e9n foi empregado do Conde Friedrich Wilhelm von Haugwitz, tocando o \u00f3rgano na capela da Chanceler\u00eda de Bohemia na Judenplatz.\nCando era corista, Haydn non recibiu unha formaci\u00f3n seria en teor\u00eda da m\u00fasica e en composici\u00f3n, o que el percibiu como unha gran deficiencia. Para paliala, traballou nese sentido con exercicios de contrapunto sobre o texto \"Gradus ad Parnassum\" de Johann Joseph Fux, e estudou coidadosamente a obra de Carl Philipp Emanuel Bach, a quen posteriormente reco\u00f1ecer\u00eda como unha importante influencia.\nCo aumento das s\u00faas habilidades, Haydn comezou a adquirir reputaci\u00f3n p\u00fablica, primeiro como compositor dunha \u00f3pera, \"Der krumme Teufel\" (\"O Demo coxo\"), escrita para o actor c\u00f3mico Johann Joseph Felix Kurz, cuxo nome art\u00edstico era \"Bernardon\". A obra foi estreada con \u00e9xito en 1753, mais pronto foi retirada polos censores. Haydn tam\u00e9n notou, aparentemente sen molestia, que as obras que dera sen recibir remuneraci\u00f3n algunha foran publicadas e vendidas en tendas de m\u00fasica locais. Entre 1754 e 1756 Haydn tam\u00e9n traballou como m\u00fasico independente para a corte en Viena. Foi un dos m\u00fasicos que foron pagados polos seus servizos como m\u00fasicos de reforzo nos bailes ofrecidos aos nenos da corte imperial durante a tempada de entroido, e como cantante de reforzo na \"Hofkapelle\" (capela imperial) en Coresma e Semana Santa.\nCo incremento da s\u00faa reputaci\u00f3n, Haydn obtivo eventualmente o mecenado dun arist\u00f3crata, algo crucial para a carreira dun compositor na \u00e9poca. A Condesa Thun, logo de ver unha composici\u00f3n de Haydn, chamouno e contratouno como o seu profesor de canto e teclado. En 1756, o Bar\u00f3n Carl Josef F\u00fcrnberg contratou a Haydn para a s\u00faa herdade no campo, Weinzierl, onde o compositor compuxo os seus primeiros cuartetos de corda. Posteriormente F\u00fcrnberg recomendoulle ao Conde Morzin, quen, en 1757, se converteu no seu primeiro xefe a tempo completo.\nTras pasar polo servizo de varios grandes se\u00f1ores austr\u00edacos, en 1761 entrou na casa do pr\u00edncipe Esterh\u00e1zy, onde realizar\u00eda a maior parte da s\u00faa carreira de compositor. Foi nestes anos (1762-1775) que por encomenda do pr\u00edncipe Nikolaus escribiu 175 pezas para barit\u00f3n, entre elas 126 tr\u00edos, sendo das poucas obras que hai escritas para este instrumento, que tanto el mesmo coma o pr\u00edncipe tocaban. En 1790, cando era un c\u00e9lebre autor, o pr\u00edncipe autorizouno a que puidese aceptar outros traballos, e froito disto apareceron obras coma as sinfon\u00edas de Londres ou de Par\u00eds.\nAnos como Kapellmeister.\nO t\u00edtulo que ostentou Haydn na etapa na que traballou para o Conde Morzin foi o de \"Kapellmeister\" (mestre de capela), \u00e9 dicir, director musical. Dirixiu a pequena orquestra do conde e compuxo as s\u00faas primeiras sinfon\u00edas para esta agrupaci\u00f3n. En 1760, coa seguridade do posto de \"Kapellmeister\", Haydn casou. O nome de solteira da s\u00faa muller era Maria Anna Aloysia Apollonia Keller (1729\u20131800), a irm\u00e1 de Therese (n. 1733), de quen Haydn estivera anteriormente namorado. Haydn e a s\u00faa dona tiveron un matrimonio completamente infeliz, as leis da \u00e9poca non lles permit\u00edan separarse, polo que os dous tiveron amantes, e non tiveron fillos.\nO Conde Morzin pronto tivo dificultades econ\u00f3micas que o obrigaron a disolver a s\u00faa compa\u00f1\u00eda musical. Non obstante Haydn non tardou en recibiu unha oferta para un traballo similar (1761) polo Pr\u00edncipe Paul Anton, cabeza da familia Esterh\u00e1zy, unha das m\u00e1is ricas e influentes familias do Imperio austr\u00edaco que durante o inverno resid\u00eda en Viena e que no ver\u00e1n se trasladaba a dous palacios da s\u00faa propiedade, un ao sur da capital e outro en Hungr\u00eda. O posto de Haydn foi s\u00f3 de \"Vice-Kapellmeister\", mais pronto foi posto ao cargo da meirande parte da produci\u00f3n musical dos Esterh\u00e1zy, co vello \"Kapellmeister\", Gregor Werner, conservando a autoridade \u00fanica para a m\u00fasica relixiosa. Cando Werner morreu en 1766, Haydn ascendeu ao posto de \"Kapellmeister\".\nComo \"membro do servizo\" da casa de Esterh\u00e1zy, Haydn vest\u00eda librea e seguiu \u00e1 familia cando se trasladaban aos seus distintos palacios, sobre todo ao m\u00e1is importante deles, o ancestral Schloss Esterh\u00e1zy en Eisenstadt, e despois en Eszterh\u00e1za, un novo gran palacio constru\u00eddo na Hungr\u00eda rural dos anos 1760. Haydn ti\u00f1a moitas responsabilidades, entre as que se inclu\u00edan a composici\u00f3n, a direcci\u00f3n da orquestra, interpretar m\u00fasica de c\u00e1mara para e coa familia, e \u00e1s veces a montaxe de produci\u00f3ns oper\u00edsticas. A pesar desta gran carga de traballo, este foi en termos art\u00edsticos unha moi boa oportunidade para el. Os pr\u00edncipes de Esterh\u00e1zy (Paul Anton, logo dende 1762\u20131790 Nikolaus I) eran amantes e co\u00f1ecedores da m\u00fasica que apreciaban o seu traballo e deron a Haydn todo o apoio que precisaba para o seu labor, mesmo a s\u00faa propia pequena orquestra. Durante os case trinta anos que Haydn traballou na corte dos Esterh\u00e1zy, realizou un gran n\u00famero de obras, o seu estilo musical seguiu a desenvolverse, e a s\u00faa popularidade foi medrando.\n1779 foi un ano decisivo para Haydn, que renegociou o seu contrato: mentres que antes todas as s\u00faas composici\u00f3ns eran propiedade da familia Esterh\u00e1zy, agora se lle permit\u00eda escribir para outros e vender as s\u00faas obras aos editores. Haydn pronto cambiou o seu \u00e9nfase na composici\u00f3n para reflectir isto (menos \u00f3peras, e m\u00e1is cuartetos e sinfon\u00edas) e negociou con varios editores, tanto autr\u00edacos como estranxeiros. Sobre o novo contrato de traballo de Haydn, Jones escribiu: \nA nova campa\u00f1a de publicaci\u00f3n dou como resultado a composici\u00f3n dun gran n\u00famero de novos cuartetos de corda (os conxuntos de seis cuartetos Op. 33, 50, 54/55, e 64). Haydn tam\u00e9n compuxo obras en resposta a encargos externos: as Sinfon\u00edas de Par\u00eds (1785\u20131786) e a versi\u00f3n orixinal para orquestra de \"Die sieben letzten Worte unseres Erl\u00f6sers am Kreuze\" (\"As sete \u00faltimas palabras de Cristo na Cruz\", 1786), un encargo de C\u00e1diz, Espa\u00f1a.\nA lonxan\u00eda de Esterh\u00e1za, que estaba m\u00e1is lonxe de Viena que Eisenstadt, levou a Haydn a sentirse gradualmente m\u00e1is illado e s\u00f3, e anhelaba visitar Viena polos amigos que ti\u00f1a al\u00ed. Desas amizades, unha particularmente importante foi con Maria Anna von Genzinger (1754\u201393), a muller do m\u00e9dico persoal do pr\u00edncipe Nikolaus en Viena, que comezou unha estreita e plat\u00f3nica relaci\u00f3n co compositor en 1789. Haydn escribiu frecuentemente \u00e1 se\u00f1ora Genzinger, expresando a s\u00faa soidade en Eszterh\u00e1za e a s\u00faa felicidade polas poucas ocasi\u00f3ns nas que pod\u00eda visitala en Viena; posteriormente, Haydn escribiulle frecuentemente dende Londres. A s\u00faa prematura morte en 1793 foi un duro golpe para Haydn, e as s\u00faas \"Variaci\u00f3ns en Fa menor para piano, Hob. XVII:6\", pode que foran escritas como reacci\u00f3n \u00e1 s\u00faa morte.\nOutro amigo de Haydn en Viena foi Wolfgang Amadeus Mozart, a que co\u00f1ecera en torno a 1784. Segundo o testemu\u00f1o posterior de Michael Kelly e outros, os dous compositores tocaban xuntos cuartetos de corda ocasionalmente. Haydn estaba enormemente impresionado polas obras de Mozart e eloxi\u00e1bao prodigamente ante outras persoas. Mozart evidentemente devolveulle os honores, como se ve na s\u00faa dedicatoria dun grupo de cuartetos, actualmente chamados Cuartetos \"Haydn\", ao seu amigo. Os dous pertenceron \u00e1 mesma loxa mas\u00f3nica na capital austr\u00edaca.\nAs xiras londinienses.\nEn 1790, un ano despois da Revoluci\u00f3n francesa de 1789 que conmocionou a toda Europa, o pr\u00edncipe Nikolaus morreu e foi sucedido polo seu fillo Anton. O novo patr\u00f3n de Haydn resultou ser un home sen interese na m\u00fasica e seguindo a tendencia da \u00e9poca, Anton buscou o xeito de economizar despedindo \u00e1 meirande parte dos m\u00fasicos da corte. Haydn mantivo un acordo nominal con Anton, cun salario reducido de 400 flor\u00edns, as\u00ed como unha pensi\u00f3n de 1.000 flor\u00edns de Nikolaus. Dado que Anton ti\u00f1a pouca necesidade dos servizos de Haydn, permitiulle realizar viaxes a outros lugares, e o compositor aceptou unha lucrativa oferta de Johann Peter Salomon, un \"impresario\" alem\u00e1n, para viaxar a Inglaterra e dirixir novas sinfon\u00edas cunha grande orquestra.\nA primeira visita (1791\u201392), e unha nova visita ao pa\u00eds posterior (1794\u201395), foi un grande \u00e9xito. Os espectadores acudiron aos concertos de Haydn, aumentando a s\u00faa fama e report\u00e1ndolle grandes ganancias e seguridade econ\u00f3mica. Foi nomeado \"Doutor Honoris Causa\" pola Universidade de Oxford, e, en 1792, tam\u00e9n contribu\u00edu a salvar o honor do seu amigo, o editor musical William Napier. Charles Burney describiu a impresi\u00f3n que lle produciu o primeiro concerto coas seguintes palabras: \nMusicalmente, as visitas a Inglaterra xeraron algunhas das obras m\u00e1is co\u00f1ecidas de Haydn, que incl\u00faen as \"Sinfon\u00edas de Londres\" (\"Sorpresa\", \"Militar\", \"Drumroll\", e \"Londres\"), o cuarteto \"Rider\", e o tr\u00edo con piano \"Rond\u00f3 Xitano\". O \u00fanico paso en falso durante as s\u00faas viaxes a Inglaterra foi unha \u00f3pera, \"L'anima del filosofo\", para cuxa composici\u00f3n Haydn fora contratado, pero cuxa estrea foi bloqueada polas intrigas. Haydn fixo m\u00e1is amizades en Londres e durante un tempo foi relacionado sentimentalmente con Rebecca Schroeter.\nMentres viaxaba a Londres en 1790, Haydn co\u00f1eceu a un xove Ludwig van Beethoven en Bonn. Ao regreso de Haydn, Beethoven foi a Viena e durante o tempo que pasou ata a segunda visita de Haydn a Londres, Haydn foi o seu profesor. Beethoven mostrouse insatisfeito co labor de Haydn como profesor e buscou a axuda doutros; a relaci\u00f3n entre ambos foi en ocasi\u00f3ns tensa.\n\u00daltimos anos.\nHaydn regresou a Viena en 1795. O pr\u00edncipe Anton morrera, e o seu sucesor Nikolaus II propuxo que se reavivara a actividade musical en Esterh\u00e1zy con Haydn como Kapellmeister. Haydn tomou o cargo, mais s\u00f3 de xeito parcial. Pasaba os ver\u00e1ns cos Esterh\u00e1zy en Eisenstadt, e co paso dos anos escribiu seis misas para eles. Mais para aquel tempo Haydn xa se convertera nunha figura p\u00fablica en Viena. Pasaba moito tempo na s\u00faa casa, unha gran casa no suburbio de Windm\u00fchle, e escrib\u00eda obras para a s\u00faa interpretaci\u00f3n en p\u00fablico. En colaboraci\u00f3n co seu libretista e mentor Gottfried van Swieten, e co financiamento da asociaci\u00f3n promovida por Swieten Gesellschaft der Associierten, Haydn compuxo os seus dous grandes oratorios \"Die Sch\u00f6pfung\" (\"A creaci\u00f3n\", 1798) e \"Die Jahreszeiten\" (\"As estaci\u00f3ns\", 1801). Os dous oratorios foron recibidos con moito entusiasmo. Haydn apareceu frecuentemente ante o p\u00fablico, decot\u00edo dirixindo as interpretaci\u00f3ns de \"Die Sch\u00f6pfung\" con fins ben\u00e9ficos. Tam\u00e9n compuxo m\u00fasica instrumental: o popular concerto para trompeta e os nove \u00faltimos cuartetos, inclu\u00edndo o \"Quinten\", o \"Kaiser\", e o \"Sonnenaufgang\".\nDurante os \u00faltimos anos deste exitoso per\u00edodo, Haydn estaba fronte \u00e1 vellez incipiente e unha sa\u00fade flutuante, e tivo que loitar por finalizar as s\u00faas \u00faltimas obras. En torno a 1802, a s\u00faa situaci\u00f3n empeorou ata o punto de chegar a ser fisicamente incapaz de compor. Isto foi sen d\u00fabida moi dif\u00edcil para el, xa que, como reco\u00f1eceu, o fluxo de ideas musicais frescas para realizar composici\u00f3ns non cesaron. Haydn foi ben coidado polos seus serventes, e recibiu numerosas visitas e reco\u00f1ecementos p\u00fablicos nos seus \u00faltimos anos, mais non foron anos felices para el. Durante a s\u00faa enfermidade, Haydn frecuentemente atopou consolo sentando ao piano e tocando \"Gott erhalte Franz den Kaiser\", que compuxera como obra patri\u00f3tica en 1797. Esta melod\u00eda foi posteriormente empregada para os himnos nacionais de Austria e Alema\u00f1a.\nO 27 de marzo de 1808, realizouse un concerto en honor de Haydn no que se interpretou \"Die Sch\u00f6pfung\". O compositor, moi feble daquela, foi levado \u00e1 sala de concertos nunha butaca ao son de trompetas e tambores, e foi recibido por Beethoven, por Salieri (quen dirixiu o concerto), e por outros m\u00fasicos e membros da aristocracia. O traslado ao que foi sometido provocou o seu esgotamento e tivo que abandonar a sala no intermedio.\nHaydn a\u00ednda viviu un ano m\u00e1is. Morreu aos 77 anos, a finais de maio de 1809, mentres a cidade de Viena era atacada polas tropas francesas de Napole\u00f3n. Entre as s\u00faas \u00faltimas palabras houbo un intento de calmar e tranquilizar aos seus serventes cando se sentiu o disparo dun can\u00f3n na veci\u00f1anza: \"Meus nenos, non te\u00f1ades medo, onde est\u00e1 Haydn, non pode haber dano\". D\u00faas semanas despois, o 15 de xu\u00f1o de 1809, tivo lugar un servizo f\u00fanebre na Schottenkirche no que se tocou o \"R\u00e9quiem\" de Mozart.\nCaracter\u00edsticas da s\u00faa obra.\nAs s\u00faas obras presentan un equilibrio cl\u00e1sico, pero est\u00e1n constru\u00eddas con elementos progresistas da \u00e9poca. \u00c9 considerado coma o \"pai da sinfon\u00eda\", non por ser o creador sen\u00f3n por fixar o esquema de sonata. Sintetizou os estilos italiano, alem\u00e1n e franc\u00e9s, e revalorizou o contrapunto, que se atopaba en decadencia por mor do auxe do melodismo da escola italiana.\nObra.\nSinfon\u00edas.\nFoi o autor m\u00e1is prol\u00edfico neste x\u00e9nero en toda a historia da m\u00fasica, conserv\u00e1ndose cento catro das s\u00faas sinfon\u00edas. As primeiras presentan unha forte influencia da \"sonata da chiesa\". Entre 1766 e 1774 compuxo as sinfon\u00edas do seu per\u00edodo \"Sturm und Drang\" (\"tormenta e paix\u00f3n\"), movemento literario que anticipa o Romanticismo. A partir de 1780, Esterhazy interesouse m\u00e1is pola \u00f3pera bufa, e Haydn apenas compuxo m\u00fasica instrumental para el, polo que as sinfon\u00edas deste momento f\u00edxoas para encargos exteriores, coma as sinfon\u00edas Par\u00eds. Unha vez abandonou \u00f3 pr\u00edncipe, destacan as doce Sinfon\u00edas de Londres (entre as que se incl\u00fae a s\u00faa derradeira sinfon\u00eda) que avanzan o estilo das primeiras de Beethoven, disc\u00edpulo seu.\nM\u00fasica vocal.\nCultivou practicamente todos os x\u00e9neros, tanto relixiosos coma profanos. Dentro da m\u00fasica relixiosa, destacan as s\u00faas misas, os oratorios \"A Creaci\u00f3n\", \"As estaci\u00f3ns\" ou \"As sete palabras de Cristo na Cruz\". Haydn tam\u00e9n compuxo para todos os x\u00e9neros dram\u00e1ticos: \u00f3pera seria, \u00f3pera bufa e singspiel. Parte destas obras desapareceron no incendio dun teatro de Esterh\u00e1zy en 1776."}
