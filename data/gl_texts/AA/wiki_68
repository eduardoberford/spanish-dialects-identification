{"id": "44233", "revid": "98629", "url": "https://gl.wikipedia.org/wiki?curid=44233", "title": "Nacionalismo espa\u00f1ol", "text": "O nacionalismo espa\u00f1ol \u00e9 o movemento social, pol\u00edtico e ideol\u00f3xico que conformou desde o s\u00e9culo XIX a identidade nacional de Espa\u00f1a.\nNon \u00e9 propiamente un nacionalismo irredentista: a \u00fanica reivindicaci\u00f3n territorial identificada como \u201cnacional\u201d foi Xibraltar (desde o s\u00e9culo XVIII); o resto das reivindicaci\u00f3ns territoriais foron historicamente as \"coloniais\" ou \"imperiais\" (durante o s\u00e9culo XIX contra a independencia de Hispanoam\u00e9rica e no s\u00e9culo XX sobre o Magreb). Tampouco ten sido un nacionalismo centr\u00edpeto (que pretendese unificar comunidades de espa\u00f1ois sometidas a outras soberan\u00edas), pero si presenciou o nacemento de nacionalismos perif\u00e9ricos que, desde finais do s\u00e9culo XIX, funcionaron como movementos nacionalistas centr\u00edfugos (que pretenden a conformaci\u00f3n de identidades nacionais alternativas).\nComo nos demais estados-naci\u00f3n de Europa Occidental (Portugal, Francia e Inglaterra), a conformaci\u00f3n dunha monarqu\u00eda autoritaria desde finais da Idade Media produciu o desenvolvemento secular paralelo do Estado e a Naci\u00f3n en Espa\u00f1a, baixo as sucesivas conformaci\u00f3ns territoriais da Monarqu\u00eda Hisp\u00e1nica. Como ocorreu en cada un dos outros casos, a identidade nacional e a mesma estrutura territorial terminou dando moi distintos produtos; pero sempre, e no caso espa\u00f1ol tam\u00e9n, como consecuencia da forma en que as instituci\u00f3ns responderon \u00e1 din\u00e1mica econ\u00f3mica e social (en ocasi\u00f3ns, malia esas mesmas instituci\u00f3ns), e sen acabar de presentarse no seu aspecto contempor\u00e1neo ata que non terminou o Antigo R\u00e9xime. O factor de identificaci\u00f3n m\u00e1is claro foi durante todo ese per\u00edodo o \u00e9tnico-relixioso, expresado na condici\u00f3n de cristi\u00e1n vello. Ao final do per\u00edodo (s\u00e9culo XVIII) foise acentuando o factor de identificaci\u00f3n ling\u00fc\u00edstico en torno ao castel\u00e1n ou espa\u00f1ol, con novas instituci\u00f3ns como a Real Academia Espa\u00f1ola.\nHistoria.\nHistoricamente o nacionalismo espa\u00f1ol xurdiu co liberalismo e na guerra contra Napole\u00f3n.\nDesde ent\u00f3n cambiou os seus contidos e propostas ideol\u00f3xicas e pol\u00edticas (sucesivamente \"docea\u00f1ista\", \"esparterista\", ata brevemente \"iberista\", propugnando a uni\u00f3n con Portugal no contexto da crise din\u00e1stica de 1868). O carlismo, que era un movemento de defensa do Antigo R\u00e9xime, non ti\u00f1a ao adxectivo \"nacional\" en ningunha estima (soberan\u00eda nacional, milicia nacional, bens nacionais... eran o vocabulario dos liberais, m\u00e1is canto m\u00e1is progresistas). Por\u00e9n, o nacionalismo espa\u00f1ol que se demostrou decisivo no s\u00e9culo XX arranca da frustraci\u00f3n polo desastre de 1898, no que se denominou rexeneracionismo, que reivindican movementos moi opostos entre si: desde os din\u00e1sticos (Francisco Silvela, Eduardo Dato, Antonio Maura) ata a oposici\u00f3n republicana (de contraditorio e breve paso polo poder) pasando polos militares (crises de 1917 e ditaduras de Miguel Primo de Rivera e Francisco Franco).\nEn concreto, co nome de panhispanismo \u2014que m\u00e1is propiamente se refire a un movemento centrado na unidade das naci\u00f3ns hispanoamericanas\u2014, entendido como imperialismo espa\u00f1ol, adoita referirse concretamente ao aparecido trala crise de 1898, dentro do contexto m\u00e1is amplo no que se atopan o rexeneracionismo e a xeraci\u00f3n do 98 \u2014cuxos autores, vindos da periferia, coincid\u00edan en considerar a Castela a expresi\u00f3n de \"o espa\u00f1ol\"\u2014, expresado na s\u00faa forma m\u00e1is clara por Ramiro de Maeztu (na s\u00faa segunda etapa). Tivo como ide\u00f3logos e pol\u00edticos a Ramiro Ledesma e On\u00e9simo Redondo (fundadores das JONS) e Jos\u00e9 Antonio Primo de Rivera (fundador de Falange Espa\u00f1ola); utilizando unha expresi\u00f3n que ten a s\u00faa orixe en Jos\u00e9 Ortega y Gasset, define a Espa\u00f1a como \"unha unidade de destino no universal\", defendendo unha volta aos valores tradicionais e espirituais da Espa\u00f1a imperial. A idea de imperio faille ser m\u00e1is ben universalista que localista, o que o fai singular entre alg\u00fans nacionalismos, pero m\u00e1is pr\u00f3ximo a outros (sobre todo ao fascismo). Al\u00e9n disto, incorpora un compo\u00f1ente decididamente tradicionalista (con notables excepci\u00f3ns, como o vangardismo dun Ernesto Gim\u00e9nez Caballero), arraigado nunha historia milenaria, a da monarqu\u00eda tradicional ou monarqu\u00eda cat\u00f3lica, a\u00ednda que en moitas ocasi\u00f3ns se amose indiferente na cuesti\u00f3n concreta da forma de estado, e de forma destacada, non \u00e9 laico nin secularizado, sen\u00f3n expresamente cat\u00f3lico romano, o que permite definir (no primeiro franquismo) o termo nacionalcatolicismo.\nA transici\u00f3n pol\u00edtica que, xunto con cambios sociais e econ\u00f3micos profundos nun sentido modernizador, se xestou paseni\u00f1o desde o franquismo final ata a construci\u00f3n do edificio institucional actual (Constituci\u00f3n de 1978 e estatutos de autonom\u00eda), produciu un retroceso moi marcado da utilizaci\u00f3n social dos s\u00edmbolos de identificaci\u00f3n nacional espa\u00f1ois, mentres que os nacionalismos perif\u00e9ricos adquiriron unha notable presenza e cotas de poder territorial, que chega a ser electoralmente maioritaria en Catalu\u00f1a (CIU, ERC) e o Pa\u00eds Vasco (PNV, EA e a chamada esquerda abertzale); e substancialmente menor en Navarra (NaBai) e Galicia (BNG). Canarias (CC), Andaluc\u00eda (PA) ou outras comunidades aut\u00f3nomas presentan nacionalismos menos evidentes (frecuentemente cualificados como rexionalismos), baseados en feitos diferenciais de car\u00e1cter ling\u00fc\u00edstico ou hist\u00f3rico non menos marcados que os anteriores.\nDesde o \u00e1mbito dos nacionalismos perif\u00e9ricos, ad\u00f3itase falar de nacionalismo espa\u00f1ol ou espa\u00f1olismo como equivalente a centralismo, normalmente para identificarlle, a efectos pol\u00e9micos ou como argumento pol\u00edtico coa extrema dereita nost\u00e1lxica do r\u00e9xime de Franco. ou cunha presunta \"opresi\u00f3n do Estado\" sobre eses territorios, que en casos extremos (particularmente no Pa\u00eds Vasco e Navarra con ETA) se emprega como xustificaci\u00f3n para un terrorismo que se autodefine como \"loita armada\" encami\u00f1ada \u00e1 \"liberaci\u00f3n nacional\". En cambio, ning\u00fan dos partidos pol\u00edticos maioritarios afectados por tal denominaci\u00f3n de espa\u00f1olistas ou nacionalistas espa\u00f1ois, identif\u00edcanse co termo, e acostuman, no seu lugar, utilizar a expresi\u00f3n \"non nacionalistas\" para design\u00e1rense a si mesmos fronte aos \"nacionalistas\", que \u00e9 como se adoita designar aos chamados \"perif\u00e9ricos\".\nDesde unha perspectiva m\u00e1is maioritaria en termos sociais, territoriais e electorais, a identificaci\u00f3n con Espa\u00f1a, os seus s\u00edmbolos e instituci\u00f3ns adquiriu formas m\u00e1is propias do patriotismo constitucional ou nacionalismo c\u00edvico, que trata de respectar as distintas visi\u00f3ns de Espa\u00f1a encaix\u00e1ndoas nun marco plural, \"inclu\u00ednte\" e \"non exclu\u00ednte\", conceptos nos que adoitan coincidir os partidos pol\u00edticos maioritarios (PSOE e PP) ou minoritarios (IU, outros partidos rexionalistas ou nacionalistas \u00e1s veces denominados \"moderados\"), malia manteren diferenzas pol\u00edticas profundas \u00e1s veces expresadas de forma moi crispada. Ata se inclu\u00edu nas mensaxes publicitarias a expresi\u00f3n \"Goberno de Espa\u00f1a\", que antes non se usaba, para referirse ao goberno central ou do Estado.\nNacionalismo e soberan\u00eda.\nDo mesmo xeito que todas as monarqu\u00edas europeas durante a crise do Antigo R\u00e9xime, o reino de Espa\u00f1a sufriu profundos cambios sociais e pol\u00edticos entre finais do s\u00e9culo XVIII e comezos do s\u00e9culo XIX, especialmente a partir da invasi\u00f3n napole\u00f3nica. As guerras napole\u00f3nicas transformaron toda Europa, facendo xurdir sentimentos nacionais onde antes non os hab\u00eda ou non se expresaban co novo concepto identitario xurdido na Revoluci\u00f3n francesa: o de naci\u00f3n como suxeito da soberan\u00eda (Siey\u00e8s). Espa\u00f1a non foi unha excepci\u00f3n a esa nova corrente nacionalista. Desde a guerra contra a Convenci\u00f3n, a propaganda antifrancesa \u00eda xerando a idea dun inimigo exterior, que se concretou de forma evidente coa guerra da independencia espa\u00f1ola, a\u00ednda que a adopci\u00f3n das teor\u00edas e pr\u00e1cticas pol\u00edticas do \"inimigo\" eran evidentes: a Constituci\u00f3n de C\u00e1diz de 1812 non era en moitos aspectos menos \"afrancesada\" que a Constituci\u00f3n de Baiona de 1808, a\u00ednda que a influencia desta naquela non fose m\u00e1is que reactiva.\nO concepto rousseauniano de soberan\u00eda nacional non se limitou a inspirar aos revolucionarios liberais, sen\u00f3n que se prolongou ata os movementos pol\u00edticos \"de masas\" da Idade Contempor\u00e1nea, inclu\u00edndo os totalitarismos (comunismo e fascismo) no seu supeditaci\u00f3n do individuo \u00e1 \"vontade xeral\". Outras interpretaci\u00f3ns ven tanto a Locke como a Rousseau na li\u00f1a do contractualismo individualista, mentres que ser\u00edan Hegel e a filosof\u00eda do dereito do s\u00e9culo XIX os que propor\u00edan o \"principio corporativo\", para o que a soberan\u00eda e a liberdade no es individual sen\u00f3n colectiva.\nSexa cal for a s\u00faa x\u00e9nese intelectual, a irrupci\u00f3n do totalitarismo no nacionalismo espa\u00f1ol efectuouse con toda a s\u00faa forza nos anos trinta do s\u00e9culo XX; non tanto polo reducido a\u00ednda que influente Partido Comunista (que non alcanzou m\u00e1is que parcelas compartidas de poder durante a guerra civil) como polos movementos opositores \u00e1 Segunda Rep\u00fablica e polo franquismo, cuxa condici\u00f3n fascista ou totalitaria foi sempre obxecto de controversia, cheg\u00e1ndose a propo\u00f1er a utilizaci\u00f3n dos termos autoritarismo (Juan Linz) e fascismo clerical (Hugh Trevor-Roper).\nNacionalismo e econom\u00eda.\nNos novos estados-naci\u00f3n, \u00edanse desenvolvendo unhas novas colectividades interclasistas, homogeneizadas e codificadas de cidad\u00e1ns propietarios, habitantes dun espazo econ\u00f3mico cada vez m\u00e1is aberto para o despregue eficaz das formas capitalistas. A insegura implantaci\u00f3n do estado liberal en Espa\u00f1a foi paralela \u00e1s peculiaridades do proceso de industrializaci\u00f3n (fracasado para alg\u00fans autores, como Jordi Nadal) e de conformaci\u00f3n do sistema de propiedade (coa desamortizaci\u00f3n como feito principal). En termos de pol\u00edtica econ\u00f3mica, a trav\u00e9s de pr\u00e1cticas proteccionistas foise forxando un verdadeiro nacionalismo econ\u00f3mico que \u00e1s veces \u00e9 cualificado de \"mentalidade aut\u00e1rquica\", que era sobre todo demandado pola emerxente industria t\u00e9xtil catal\u00e1, que trala perda do mercado colonial f\u00f3ra diso Cuba, s\u00f3 ti\u00f1a posibilidade de colocar os seus produtos no mercado nacional espa\u00f1ol (que a\u00ednda que depauperado, polo menos est\u00e1balle reservado ou \"cativo\"), ante a imposibilidade de competir no mercado internacional. Ante iso chocou repetidamente contra os intereses librecambistas da oligarqu\u00eda terratenente castel\u00e1n-andaluza beneficiada pola desamortizaci\u00f3n, vinculados \u00e1 exportaci\u00f3n de materias primas (agr\u00edcolas e mineiras) e a apertura aos investimentos exteriores (destacadamente un ferrocarril de custoso trazado, que co tempo integrar\u00eda espacialmente o mercado nacional). A expresi\u00f3n de ambos intereses foron as ramas progresista e moderada do liberalismo espa\u00f1ol, e a frustraci\u00f3n das expectativas dos industriais catal\u00e1ns est\u00e1 en boa parte nas sucesivas escisi\u00f3ns dem\u00f3crata, republicana, federal, cantonal, e a finais do s\u00e9culo XIX, do denominado catalanismo.\nA finais dese mesmo s\u00e9culo, en pleno desenvolvemento das industrias naval e sider\u00farxica polo intercambio de ferro vizca\u00ednos por carb\u00f3n ingl\u00e9s, xorde con Sabino Arana o nacionalismo vasco como consecuencia tanto das medidas centralistas, que culminaron coa case desaparici\u00f3n dos tradicionais foro, como da reacci\u00f3n \u00e1s repercusi\u00f3ns da industrializaci\u00f3n nas comunidades tradicionais vascas, de ideolox\u00eda maioritariamente carlista, integristas cat\u00f3licas e receosas da inmigraci\u00f3n de obreiros castelanfalantes do resto de Espa\u00f1a (\"maquetos\"), entre os que se estend\u00eda o marxismo e o ate\u00edsmo. Nos medios urbanos, onde a burgues\u00eda era tradicionalmente liberal e hostil ao carlismo, s\u00f3 nalg\u00fans medios profesionais e pequenos burgueses optarase polo nacionalismo vasco, mentres que a gran burgues\u00eda farao pola integraci\u00f3n econ\u00f3mica e pol\u00edtica no bloque olig\u00e1rquico central.\nO triunfo do proteccionismo foi claro desde finais do s\u00e9culo XIX (chegouse a falar do \"Xiro proteccionista dos conservadores\", entre 1890 e 1892), e ser\u00e1 unha dos acenos de identidade da pol\u00edtica da ditadura de Primo de Rivera, momento en que se fundan alg\u00fan dos monopolios de maior percorrido hist\u00f3rico no sector das comunicaci\u00f3ns \u2013Telef\u00f3nica, 1924\u2013, ou o do petr\u00f3leo \u2013CAMPSA, 1927\u2013. Tam\u00e9n se tomaron outras medidas vagamente inspiradas no corporativismo que se desenvolv\u00eda simultaneamente na Italia fascista, as\u00ed como unha pol\u00edtica de obras p\u00fablicas (encoros, estradas) que foi continuada pola Segunda Rep\u00fablica. Cualific\u00e1base por ent\u00f3n \u00e1 espa\u00f1ola como unha das econom\u00edas m\u00e1is pechada do mundo (coa obvia excepci\u00f3n da Uni\u00f3n Sovi\u00e9tica), e a\u00ednda se discute o alcance positivo ou negativo de tal feito. Polo menos, parece certo que no curto prazo a Gran Depresi\u00f3n afectou m\u00e1is \u00e1s econom\u00edas canto m\u00e1is abertas e conectadas ao exterior estivesen, pero de existir a ocasi\u00f3n non puido aproveitarse, dado o desastre que supuxeron tanto a guerra civil como os primeiros anos de illamento internacional do franquismo, intensificado m\u00e1is ou menos voluntariamente cunha pol\u00edtica econ\u00f3mica aut\u00e1rquica, que non se superou ata o Plan de Estabilizaci\u00f3n de 1959. Por\u00e9n, durante as posteriores d\u00e9cadas de forte desenvolvemento planificado, o intervencionismo e o peso do sector p\u00fablico en sectores estrat\u00e9xicos da econom\u00eda (ferrocarr\u00eds \u2013RENFE, 1941\u2013, industria \u2013INI, 1941\u2013, enerx\u00eda \u2013ENDESA, 1944\u2013) seguiron sendo moi fortes ata a reconversi\u00f3n industrial dos anos 1980 previa \u00e1 entrada de Espa\u00f1a na Uni\u00f3n Europea, xa en democracia e co goberno socialista de Felipe Gonz\u00e1lez; correspondendo ao goberno conservador de Jos\u00e9 Mar\u00eda Aznar as \u00faltimas privatizaci\u00f3ns.\nNacionalismo e lingua.\nA capacidade da lingua como veh\u00edculo de identificaci\u00f3n e construci\u00f3n nacional \u00e9 incluso anterior ao nacionalismo do s\u00e9culo XIX, e no caso espa\u00f1ol a atribuci\u00f3n dunha intenci\u00f3n nese sentido acostuma remontarse mesmo a 1492 por unha famosa frase do autor da \"Gram\u00e1tica castellana\", Antonio de Nebrija: \"sempre a lingua foi compa\u00f1eira do imperio\". Moi soada foi tam\u00e9n a orgullosa reivindicaci\u00f3n do idioma por Carlos I de Espa\u00f1a en Roma\u00a0fronte ao embaixador de Francia (un bispo), o 16 de abril\u00a0de 1536:\nA pesar do repetido que foi este texto para proxectar cara ao pasado a identificaci\u00f3n nacional espa\u00f1ola coa lingua castel\u00e1, o feito \u00e9 que o propio Carlos aprendera moi tardiamente esa lingua (unha das causas da guerra das Comunidades de Castela foi as dificultades de relaci\u00f3n cos seus novos s\u00fabditos) e que as Espa\u00f1as dos Habsburgo non foron de ningunha forma un estado cunha identificaci\u00f3n nacional ling\u00fc\u00edstica, incluso se puidese entenderse como estado. Chegouse a argumentar que o castel\u00e1n non era m\u00e1is que unha de entre as m\u00faltiples linguas do Imperio, non prevalecente nin sobre as peninsulares (galego, catal\u00e1n, portugu\u00e9s...), nin sobre as europeas (alem\u00e1n, franc\u00e9s...) nin sequera sobre as linguas indoamericanas, \"sometidas\" pero persistentes; e desde logo moito menos prestixio socialmente que o lat\u00edn.\nM\u00e1is transcendencia supuxo a adopci\u00f3n do modelo acad\u00e9mico franc\u00e9s baixo o que se institu\u00edu a Real Academia Espa\u00f1ola, a partir do s\u00e9culo XVIII, cando as posesi\u00f3ns territoriais da monarqu\u00eda reduciranse e simplificado como consecuencia do Tratado de Utrecht, e producirase a abolici\u00f3n do r\u00e9xime foral nos reinos orientais da pen\u00ednsula ib\u00e9rica, reducidos aos Decretos de Nova Planta. A Academia aprestouse \u00e1 defensa \"casticista\" da pureza da lingua espa\u00f1ola, nun comezo fronte \u00e1 invasi\u00f3n de \"galicismos\". Simultaneamente, o castel\u00e1n foi ga\u00f1ando a consideraci\u00f3n de lingua oficial en todo tipo de \u00e1mbitos, inclu\u00edndo aos cambios, como as desfasadas Universidades \u00e1s que as reformas ilustradas quer\u00edan desprender do vetusto lat\u00edn, bastante impuro filoloxicamente, e cada vez m\u00e1is inoperante cientificamente.\nPola contra, o debate nacionalista ling\u00fc\u00edstico tivo que esperar ao xurdimento dos nacionalismos perif\u00e9ricos de finais do s\u00e9culo XIX, que tomaron a identidade ling\u00fc\u00edstica como clave do seu desenvolvemento, institucionalizado un s\u00e9culo m\u00e1is tarde coa formaci\u00f3n das Comunidades Aut\u00f3nomas (a partir de 1979). A s\u00faa postura reivindicativa adoita denunciar a imposici\u00f3n do castel\u00e1n sobre as linguas vern\u00e1culas (sobre todo durante o Franquismo, que chegou a ser cualificado de \"xenocidio ling\u00fc\u00edstico e cultural\" A reacci\u00f3n en sentido contrario implica a denominada \"normalizaci\u00f3n ling\u00fc\u00edstica\", delimitaci\u00f3n ou consideraci\u00f3n de \"lingua propia\" dun territorio ou outro. Esta normalizaci\u00f3n suscitou \u00e1 s\u00faa vez novas e opostas denuncias de imposici\u00f3n, ben sexa en nome dos castelanfalantes locais, ben por parte de quen considera que certas variedades ling\u00fc\u00edsticas merecen consideraci\u00f3n de lingua independente respecto doutra, como ocorre co valenciano respecto do catal\u00e1n; tam\u00e9n se rexeitan os argumentos baseados nas inxustizas retrospectivas propios dos nacionalistas perif\u00e9ricos, argumentos tildados de vitimismo e mitificaci\u00f3n.\nEn cambio, a postura institucional da Academia e a maior parte dos seus compo\u00f1entes, \u00e9 negar a identificaci\u00f3n nacionalista-ling\u00fc\u00edstica para o caso espa\u00f1ol. A idea humboldtiana da lingua como manifestaci\u00f3n do esp\u00edrito dun pobo ou a do igualitarismo ling\u00fc\u00edstico se transfire \u00e1s linguas, que son simples instrumentos, m\u00e1is ou menos afinados e postos a punto, caracteres que corresponden aos homes que as utilizan. Si que se patrocina unha optimista e nova imaxe do espa\u00f1ol como veh\u00edculo de concordia, internacionalismo e incluso rendibilidade. na li\u00f1a do que se denomina poder brando \nA construci\u00f3n da historia nacional.\nSeguindo as tendencias dos estados liberais europeos, a pr\u00e1ctica totalidade da produci\u00f3n da historiograf\u00eda espa\u00f1ola, ata mediados do s\u00e9culo XX, realizouse desde \u00f3ptica nacionalista, constru\u00edndose a partir dos segmentos, acontecementos, datos, citas ou textos que potencialmente tivesen unha coherencia nacional e que presentasen unha significaci\u00f3n por si mesmos, eliminando os elementos turbadores ou inc\u00f3modos para o encaixe necesario do devir hist\u00f3rico de Espa\u00f1a como elemento unitario. Para iso dispo\u00f1\u00eda de precedentes ben antigos, desde os textos visigodos e o corpus cron\u00edstico medieval, particularmente completo nos reinos de Asturias, Le\u00f3n e Castela, sen que faltasen tampouco materiais dos reinos orientais da Pen\u00ednsula. A unificaci\u00f3n dos reinos baixo o Imperio espa\u00f1ol da Idade Moderna trouxo consigo unha continuaci\u00f3n do traballo das cr\u00f3nicas desde unha perspectiva \"hisp\u00e1nica\", no que tivo un papel decisivo a aparici\u00f3n da monumental \"Historia de Espa\u00f1a\" do Pai Mariana. Institucionalizouse o oficio de historiador, coas figuras de Cronista maior, Cronista de Indias e a partir do s\u00e9culo XVIII a Real Academia da Historia.\nNon era polo tanto unha novidade que se demandase da historia unha funci\u00f3n ideol\u00f3xica, o que ocorreu \u00e9 que a partir do s\u00e9culo XIX se centrou en explicar e catalizar a realidade estatal e nacional explicitada desde a Constituci\u00f3n de C\u00e1diz e proporcionar a necesaria cohesi\u00f3n social. Tratou, por tanto, de tecer os feitos acaecidos na pen\u00ednsula para corroborar unha xenealox\u00eda de Espa\u00f1a como naci\u00f3n, cun pobo dotado, desde a m\u00e1is remota antig\u00fcidade, dunha traxectoria vital com\u00fan. A Historia convert\u00e9rase as\u00ed no soporte para edificar o relato natural de Espa\u00f1a como naci\u00f3n.\nNon \u00e9 concibible para esta metodolox\u00eda analizar os feitos hist\u00f3ricos desde unha visi\u00f3n plural, complexa nin, a\u00ednda moito menos, contraditoria co punto de vista unitario. Foron en gran parte obviados os procesos hist\u00f3ricos rivais, as memorias alternativas que se ir\u00edan constru\u00edndo desde os nacionalismos perif\u00e9ricos; pois, do mesmo xeito, tanto en Galicia, Pa\u00eds Vasco e Catalu\u00f1a desenvolveuse tam\u00e9n o mito e a lenda en torno a diversos personaxes que deb\u00edan encarnar a esencia dos seus pobos ancestrais que se fixeron remontar \u00e1 antig\u00fcidade cl\u00e1sica ou m\u00e1is al\u00f3.\nPor mor dese obxectivo, nas d\u00e9cadas centrais do rom\u00e1ntico s\u00e9culo XIX os historiadores fixeron realidade a visi\u00f3n compacta dun pobo espa\u00f1ol dotado de ingredientes perennes, dunha esencia espa\u00f1ola mantida inalterable desde Ind\u00edbil e Mandonio. Esta lista de \"heroes da Patria\", encarnaci\u00f3ns do car\u00e1cter nacional espa\u00f1ol ou \"xenio da raza\", atanguer\u00eda tanto a Recaredo e Guzm\u00e1n o Bo, como a Roger de Lauria, o Cid, Wilfredo o Veloso, Fernando III o Santo, Xaime I o Conquistador, Hern\u00e1n Cort\u00e9s, Juan Sebasti\u00e1n Elcano, Dao\u00edz y Velarde ou Agustina de Arag\u00f3n. Ata se encaixou nesa lista de espa\u00f1olidade, sen maior dificultade, tanto aos emperadores hispano-romanos, como Traxano ou Hadriano, como ao rebelde lusitano Viriato.\nM\u00e1is resistencias tivo a \"espa\u00f1olidade\" de Cristovo Col\u00f3n, quen era simultaneamente obxecto de reclamaci\u00f3n por Italia (coa inestimable axuda da emigraci\u00f3n italoamericana, tanto nos Estados Unidos como na Arxentina). Incluso a localizaci\u00f3n exacta dos seus restos foi obxecto de vivos debates entre Cuba, Rep\u00fablica Dominicana e Espa\u00f1a, que apostaba polo aparatoso mausoleo da Catedral de Sevilla.\nA popularizaci\u00f3n destas figuras hist\u00f3ricas chegou a extremos \"kitsch\", como esta poes\u00eda, que se divulgou en milleiros de \"recordatorios de nacemento\" que se vend\u00edan ata non hai moitos anos.\nA institucionalizaci\u00f3n da ciencia hist\u00f3rica, engadiu fitos importantes, como a creaci\u00f3n da Biblioteca Nacional e o Arquivo Hist\u00f3rico Nacional. Un papel moi importante tivo a inclusi\u00f3n da historia nos plans de estudos, tanto a nivel da ensinanza primaria como da media, prevista no Plan Moyano. As correntes liberais (hexem\u00f3nica a mediados do s\u00e9culo XIX: Modesto Lafuente, Juan Valera ou reaccionaria (Marcelino Men\u00e9ndez Pelayo, que se imp\u00f3n desde finais do s\u00e9culo XIX) non ter\u00e1n diferenzas en canto a s\u00faa incuestionable identificaci\u00f3n de Espa\u00f1a como naci\u00f3n; sen\u00f3n en canto \u00e1 consideraci\u00f3n concreta da personalidade desta: resistente \u00e1 opresi\u00f3n para os primeiros (identificada cuns idealizados comuneiros ou coa \"m\u00e1rtir da liberdade\" Mariana Pineda), cat\u00f3lica e imperial para os segundos (\"luz de Trento, martelo de herexes, espada de Roma\", mellor representada por Isabel a Cat\u00f3lica ou Filipe II). A \"espa\u00f1olizaci\u00f3n\" de figuras dun pasado remoto, ata m\u00edtico, non se limitou ao s\u00e9culo XIX: en plena transici\u00f3n, e cunha metodolox\u00eda moi persoal e diverxente Fernando S\u00e1nchez Drag\u00f3 obtivo o Premio Nacional de Ensaio por \"G\u00e1rgoris y Habidis. Una Historia M\u00e1gica de Espa\u00f1a\" (1978, premiado en 1979).\nIberismo.\nF\u00f3ra do espa\u00f1olismo p\u00f3dense atopar movementos iberistas, alg\u00fans dos cales defenden a reconstruci\u00f3n dun estado que ocupe a Pen\u00ednsula Ib\u00e9rica. Este estado recibir\u00eda o nome de Iberia. Normalmente queda f\u00f3ra disto Andorra.\nTerrorismo e violencia.\nHai que facer menci\u00f3n \u00e1 violencia exercida por moitos grupos e persoeiros baixo a escusa da defensa da naci\u00f3n espa\u00f1ola. Podemos atopar comportamentos violentos xa a comezos do s\u00e9culo XX, coma os ataques \u00e1 revista sat\u00edrica Cu-Cut, tras os que se aprobou a Lei de Xurisdici\u00f3ns, mediante a que os delitos contra a patria e o ex\u00e9rcito \u00edan parar \u00e1 xustiza militar. Este tipo de nacionalismo continuou moi presente durante a ditadura de Miguel Primo de Rivera e na Segunda Rep\u00fablica espa\u00f1ola coas acci\u00f3ns de grupos espa\u00f1olistas de ultradereita especialmente contra os nacionalistas catal\u00e1ns. En palabras de Jos\u00e9 Antonio Primo de Rivera, hab\u00eda que loitar na r\u00faa cos pu\u00f1os e as pistolas.\nPodemos atopar tam\u00e9n unha grande influencia do nacionalismo espa\u00f1ol no levantamento que d\u00e1 inicio \u00e1 guerra civil espa\u00f1ola, e na brutal represi\u00f3n que se practicou despois contra os que foron acusados de crebar a unidade de Espa\u00f1a, como foi o caso de Alexandre B\u00f3veda e moitos outros.\nCoa chegada da democracia xorden grupos que atentan contra o contorno abertzale, como o Batall\u00f3n Vasco Espa\u00f1ol ou Guerrilleiros de Cristo Rey. Tam\u00e9n se practicou o terrorismo de Estado coa creaci\u00f3n dos GAL. Hai, amais, unha gran cantidade de supostos casos de tortura a persoas vinculadas \u00e1 esquerda nacionalista vasca. Algunhas das acusaci\u00f3ns te\u00f1en sido probadas en xu\u00edzos, pero a maior\u00eda quedan sen demostrar.\nO nacionalismo espa\u00f1ol hoxe.\nAs\u00ed como os nacionalismos perif\u00e9ricos foron encaixados no panorama da monarqu\u00eda parlamentaria, houbo que encaixar \u00f3 nacionalismo espa\u00f1ol de xeito que honrase \u00e1 constituci\u00f3n como factor unificador de t\u00f3dolos espa\u00f1ois.\nPara bastantes persoas o himno espa\u00f1ol e a bandeira vermella e amarela nacionalista seguen a remitir \u00f3 pasado franquista, e por iso non se identifican con estes s\u00edmbolos. A situaci\u00f3n en Espa\u00f1a contrasta con outros pa\u00edses nos cales unha poboaci\u00f3n relativamente maior louva os seus himnos e bandeiras. Pero isto ten que ver con que son pa\u00edses de maior tradici\u00f3n democr\u00e1tica, e os seus s\u00edmbolos no te\u00f1en connotaci\u00f3ns ditatoriais. A\u00ednda m\u00e1is, noutros pa\u00edses plurinacionais (B\u00e9lxica, Canad\u00e1) non hai problema en reco\u00f1ec\u00e9rense baixo s\u00edmbolos com\u00fans nin en disentiren desta identidade. \nNese contexto desenvolv\u00e9ronse d\u00faas correntes diferenciadas de nacionalismo espa\u00f1ol que difiren en intensidade. Por unha parte, o nacionalismo exclu\u00ednte ligado \u00f3 ideario franquista baseado na citada historia mitificada do pobo espa\u00f1ol ancestral cuxos valores se mantiveron inalterados \u00f3 longo dos s\u00e9culos. E por outra parte, est\u00e1 un novo nacionalismo inspirado no patriotismo constitucional de J\u00fcrgen Habermas que trata de respectar as distintas visi\u00f3ns de Espa\u00f1a encaix\u00e1ndoas nun marco plural e non exclu\u00ednte. \nEn calquera caso, a constituci\u00f3n espa\u00f1ola de 1978 afirma (artigo 2) que \"a naci\u00f3n espa\u00f1ola \u00e9 indivisible\", e invoca a intervenci\u00f3n do ex\u00e9rcito espa\u00f1ol (artigo 8) como garante do axioma. Por isto, o constitucionalismo est\u00e1 considerado un disfrace do espa\u00f1olismo, tal e como denunciou o deputado vasco Josu Erkoreka durante o pleno de discusi\u00f3n do Novo Estatuto de Autonom\u00eda para a Comunidade Aut\u00f3noma Vasca. \nHoxe en d\u00eda, o resto dos nacionalismos que conviven no estado espa\u00f1ol defenden que o nacionalismo espa\u00f1ol deber\u00eda adecuarse aos novos tempos e defender a unidade de Espa\u00f1a e non a s\u00faa indivisibilidade \u2014quitando o pol\u00e9mico artigo e a menci\u00f3n \u00f3 ex\u00e9rcito do texto constitucional espa\u00f1ol\u2014, do mesmo xeito que eles defenden os seus propios postulados. Esta \u00e9 unha das pedras angulares da Declaraci\u00f3n de Barcelona firmada polos partidos CIU, BNG e PNV.\nOs \u00faltimos episodios da historia recente que fixeron aflorar \u00f3 nacionalismo espa\u00f1ol na s\u00faa vertente m\u00e1is radical foron a aprobaci\u00f3n por parte dos parlamentos vasco e catal\u00e1n de sendos proxectos de estatuto de autonom\u00eda que tentar\u00edan superar os actualmente vixentes."}
{"id": "44238", "revid": "1576", "url": "https://gl.wikipedia.org/wiki?curid=44238", "title": "Alban\u00e9s", "text": ""}
{"id": "44239", "revid": "22570", "url": "https://gl.wikipedia.org/wiki?curid=44239", "title": "Federaci\u00f3n Luterana Mundial", "text": "A Federaci\u00f3n Luterana Mundial (FLT) \u00e9 unha asociaci\u00f3n de igrexas nacionais e rexionais de tradici\u00f3n luterana, fundada en 1947 para coordinar as diferentes igrexas luteranas, a s\u00faa sede est\u00e1 na cidade su\u00edza de Xenebra. A FLT agrupa a 140 igrexas e representa 66\u00a0200\u00a0000 fieis."}
{"id": "44240", "revid": "5312", "url": "https://gl.wikipedia.org/wiki?curid=44240", "title": "2007", "text": "2007 (MMVII) foi un ano com\u00fan comezado en luns segundo o calendario gregoriano, e foi designado:"}
{"id": "44241", "revid": "98629", "url": "https://gl.wikipedia.org/wiki?curid=44241", "title": "Lingua c\u00f3rnica", "text": "A lingua c\u00f3rnica (en c\u00f3rnico: \"Kernewek\" ou \"Kernowek\") \u00e9 unha lingua que pertence ao grupo das linguas brit\u00f3nicas dentro das linguas celtas (o brit\u00f3nico tam\u00e9n incl\u00fae o gal\u00e9s, bret\u00f3n, o extinguido c\u00fambrico e quizais o iv\u00e9rnico). O ga\u00e9lico escoc\u00e9s, irland\u00e9s e manx pertencen ao grupo Goid\u00e9lico. O c\u00f3rnico comparte o 80% do seu vocabulario b\u00e1sico co bret\u00f3n. O c\u00f3rnico empregouse como lingua falada ata finais do s\u00e9culo XVIII sendo a s\u00faa derradeira falante nativa Dolly Pentreath, e foi revivida outra vez no s\u00e9culo XX. No 2006 estimouse que hab\u00eda 3.500 falantes de c\u00f3rnico nun nivel b\u00e1sico, e aproximadamente uns 500 que o falan de maneira flu\u00edda.\nClasificaci\u00f3n.\nO c\u00f3rnico \u00e9 unha lingua brit\u00f3nica, un grupo das linguas insulares da familia ling\u00fc\u00edstica c\u00e9ltica. As linguas brit\u00f3nicas tam\u00e9n incl\u00faen ao gal\u00e9s, ao bret\u00f3n e ao c\u00fambrico.\nHistoria.\nO c\u00f3rnico apareceu cara ao 600\u00a0d.\u00a0C. como resultado do desenvolvemento independente do dialecto suroccidental brit\u00f3nico tard\u00edo. Tradicionalmente div\u00eddese a historia do c\u00f3rnico en catro fases:\nDesapareceu como idioma de uso habitual no s\u00e9culo XVIII, substitu\u00eddo progresivamente pola lingua inglesa, e crese que Dolly Pentreath, finada en 1777, foi a \u00faltima falante nativa monoling\u00fce, se ben houbo falantes nativos posteriores non monoling\u00fces. Se ben ao parecer as s\u00faas \u00faltimas palabras foron \"Me ne vidn cewsel sawznek!\" (Non quero falar ingl\u00e9s!), Dolly co\u00f1ec\u00eda algo deste idioma, polo que se sup\u00f3n que a \u00faltima falante puramente monoling\u00fce puido ser Chesten Marchant, finada en 1676.\nCon todo, durante o s\u00e9culo XIX hab\u00eda a\u00ednda falantes. Matthias Wallis, de St Buryan, certificou en 1859 que a s\u00faa avoa, Ann Wallis, finada en 1844, falaba c\u00f3rnico, afirmando tam\u00e9n que Jane Barnicoate, finada cara a 1857, era tam\u00e9n falante da lingua. En 1875 hab\u00eda canto menos seis falantes de c\u00f3rnico. O labrego John Davey, finado en 1891 en Boswednack (Zennor), puido ser a \u00faltima persoa con co\u00f1ecementos tradicionais de c\u00f3rnico antes da resurrecci\u00f3n da lingua a comezos do s\u00e9culo XX. \u00c9 posible que alg\u00fans elementos da linguaxe sobrevivisen m\u00e1is al\u00e1 do uso da lingua completa.\nExisten evidencias de que durante o s\u00e9culo XIX e comezos do XX o c\u00f3rnico sobreviviu como lingua de \u00e1mbito dom\u00e9stico no seo dalgunhas familias.\nA pesar de desaparecer como lingua com\u00fan a partir do s\u00e9culo XVIII, desde o primeiro cuarto do s\u00e9culo XX houbo intentos de recuperaci\u00f3n, o que se conseguiu de forma notable. O rexurdimento iniciouse en 1904, cando Henry Jenner publicou \"Handbook of the Cornish Language\". Durante os seguintes sesenta anos recuperouse o uso escrito e, nun \u00e1mbito moi reducido,o uso oral, debido sobre todo \u00e1 falta de comunicaci\u00f3n e \u00e1 dificultade dos falantes para reunirse. Non obstante, a mellora dos medios de comunicaci\u00f3n e de transporte ao longo do s\u00e9culo XX facilitaron a comunicaci\u00f3n entre falantes: hai casos de pais e nais que comezaron a falar en c\u00f3rnico cos seus fillos e fillas, o que creou falantes nativos despois de moito tempo.\nEn 1933 celebrouse a primeira misa en c\u00f3rnico; durante os seguintes corenta anos houbo unha media de tres cada ano. En 1997 o bispo de Truro Bill Ind comezou a aprender o idioma e pasou a formar parte do comit\u00e9 para coordinar a traduci\u00f3n da Biblia.\nNo s\u00e9culo XXI a lingua est\u00fadase en diversas escolas, institutos e universidades. En 2010 inaugurouse a primeira escola na que o c\u00f3rnico \u00e9 a lingua principal de ensinanza. Existen diversas asociaci\u00f3ns de protecci\u00f3n da lingua, como Kesva an Taves Kernewek, e existe un programa de radio semanal biling\u00fce de quince minutos en Radio Cornwall. Un estudo realizado por Kenneth MacKinnon en 2000 estimaba en 300 o n\u00famero de falantes. En 2006 estimouse que unhas 500 persoas o dominan con fluidez, e unhas 3500 pos\u00faen certos co\u00f1ecementos, ou poden entendelo cun nivel b\u00e1sico, pero non o falan decote. O Cornish Language Strategy project estimou en 2008 cara a 2000 o n\u00famero de persoas capaces de falalo de forma flu\u00edda.\nGram\u00e1tica.\nO vocabulario procede, nun 80\u00a0%, do c\u00e9ltico, se ben recibidiu notable influencia doutras linguas ao longo dos s\u00e9culos, como o ingl\u00e9s ou o lat\u00edn, da cal proceden termos como \"eglos\", 'ecclesia' (igrexa), \"eur\" 'hora' (hora), \"korf\" 'corpus' (corpo), \"Krist\" 'Christus' (Cristo), \"spyrys\" 'spiritus' (esp\u00edrito) ou \"termyn\" 'terminus' (termo).\nHai dous x\u00e9neros gramaticais, masculino e feminino, e certas terminaci\u00f3ns que se corresponden co x\u00e9nero: por exemplo, os abstractos en \"-yeth\", os nomes de lugar en \"-va/-ek\" e os nomes formados engadindo \"-en\" a un plural colectivo son femininos; os nomes abstractos en \"-ans\", \"-der/-ter\", os nomes de lugar en \"-jy/-ty\" e todos os nomes verbais son masculinos.\nExisten doce marcadores de plural, como \"lu\" 'ex\u00e9rcito', (\"luyow\"); \"bron\" 'outeiro' (\"bronyon\"); \"pren\" '\u00e1rbore', (\"prenyer\"). Alg\u00fans plurais f\u00f3rmanse por flexi\u00f3n interna, como \"dans/dyns\" ('dente'). Non existe sistema de declinaci\u00f3n: as relaci\u00f3ns sint\u00e1cticas ind\u00edcanse mediante preposici\u00f3ns ou aposici\u00f3n.\nA numeraci\u00f3n do 1 ao 10 \u00e9: 1 \"onen/un\"; 2, \"deu\"; 3, \"try\"; 4, \"peswar\"; 5, \"pymp\"; 6, \"whegh\"; 7, \"seyth\"; 8, \"eth\"; 9, \"naw\"; 10,\"dek\"; 11, \"unnek\"; 12, \"deudhek\"; 20, \"ugans\", 30, \"dek warn ugans\"; 40, \"deugans\"; 60, \"try ugans\"; 100, \"cans\". Os n\u00fameros \"deu\", \"try\" e \"peswar\" te\u00f1en formas femininas: \"dyw\", \"tyr\" e \"peder\".\nOs verbos te\u00f1en tres modos: indicativo, imperativo e subxuntivo. O indicativo consta de presente/futuro, pret\u00e9rito, copret\u00e9rito e antepret\u00e9rito; o subxuntivo, de presente/futuro e copret\u00e9rito.\nOs pronomes personais son: \"my\" (eu), \"ty\" (ti), \"ef\" (el), \"hy\" (ela), \"ny\" (n\u00f3s), \"why\" (v\u00f3s) e \"y\" (eles/elas).\nO pronome relativo \u00e9, en singular, \"hemma/homma\" 'isto'; en plural, \"an rema\"; en singular, \"henna/honna\" 'iso'; en plural, \"an rena\". O interrogativo \u00e9 \"pyu\" 'quen?'; 'que?' expr\u00e9sase de varias formas coa base \"py\", como \"py lever\" 'que libro?'.\nA tipolox\u00eda ling\u00fc\u00edstica da orde da frase \u00e9 SVO (suxeito, verbo, obxecto) en cl\u00e1usulas nominais; VSO (verbo, suxeito e obxecto) en cl\u00e1usulas verbais, e obrigado en cl\u00e1usulas subordinadas; tam\u00e9n \u00e9 posible a orde de OSV (complemento, suxeito e verbo) para salientar.\nEscritura.\nDurante moito tempo non houbo unha estandarizaci\u00f3n do c\u00f3rnico escrito, polo que se escrib\u00eda de diferentes xeitos. Por exemplo, seguindo a tradici\u00f3n ortogr\u00e1fica do ingl\u00e9s (o uso de \"oo\" para representar o son do \"u\") ou ben usando sistemas de escritura usados por celtistas. Non obstante, en 1929 Robert Morton Nance normalizou a escrita co sistema Kernewek Unnyes (c\u00f3rnico unificado), baseado no c\u00f3rnico dos escritos medievais. Moita xente, especialmente do campo da ling\u00fc\u00edstica, pensou que non se pod\u00eda revivir un idioma moderno a partir de como se falaba catrocentos anos atr\u00e1s.\nCo descubrimento das \"Homil\u00edas de Tregear\" e a obra teatral \"A creaci\u00f3n do mundo\", o co\u00f1ecemento do c\u00f3rnico aumentou e xurdiu outro sistema de escritura, o \"Carnoack\", baseado nos \u00faltimos escritos encontrados e que se desenvolveu a principios da d\u00e9cada de 1980. Nesa \u00e9poca o doutor Ken George comezou a estudar o idioma a partir de criterios fonol\u00f3xicos: pasou un ano na Breta\u00f1a e creou o que en principio ser\u00eda un sistema para unir o Kernewek Unnyes e o Carnoack, o chamado Kernewek Kemmyn (c\u00f3rnico com\u00fan). En 1987 a Kesva an Taves Kernewek aceptou as s\u00faas propostas e oficializou ese sistema, se ben os dous anteriores contin\u00faan a ser usados por certas correntes."}
{"id": "44242", "revid": "85894", "url": "https://gl.wikipedia.org/wiki?curid=44242", "title": "David L\u00f3pez Goyanes", "text": "David L\u00f3pez Goyanes, nado na Pobra do Broll\u00f3n o 31 de maio de 1958, \u00e9 un pol\u00edtico galego militante no PPdeG.\nTraxectoria.\n\u00c9 ferroviario de profesi\u00f3n. Foi alcalde da Pobra do Broll\u00f3n entre 2005 e 2007, posto \u00f3 que accedeu \u00e1 metade da lexislatura para substitu\u00edr o seu compa\u00f1eiro de partido Manuel Casanova P\u00e9rez, logo de dimitir este \u00faltimo tras ser condenado por un delito de malversaci\u00f3n de fondos p\u00fablicos."}
{"id": "44245", "revid": "785", "url": "https://gl.wikipedia.org/wiki?curid=44245", "title": "Radio Fene", "text": "Radio Fene \u00e9 unha emisora de radio municipal do concello de Fene. A s\u00faa primeira emisi\u00f3n realizouse o 27 de setembro de 1984, transmite nos 107.7 da FM e as s\u00faas emisi\u00f3ns p\u00f3dense escoitar tam\u00e9n nos concellos de Ares, Ferrol, Mugardos, Nar\u00f3n e Neda. Conta con 40 colaboradores e ten o seu estudio na Casa do Concello de Fene.\nA emisora depend\u00eda ao primeiro do Servizo de Normalizaci\u00f3n Ling\u00fc\u00edstica do concello e posteriormente creouse un organismo propio, o Padroado. Inda que solicitara unha concesi\u00f3n ao abeiro de diversas ordes do Ministerio de Cultura, non obtivo resposta e as autoridades ordenaron o peche da emisora, o cal non se produciu e a emisora seguiu a emitir."}
{"id": "44248", "revid": "43337", "url": "https://gl.wikipedia.org/wiki?curid=44248", "title": "Palacio da Zarzuela", "text": "O Palacio da Zarzuela \u00e9 a residencia oficial do rei de Espa\u00f1a e a Familia Real e sede da Casa Real espa\u00f1ola; de propiedade estatal, o seu coidado e mantemento est\u00e1 ao cargo do Patrimonio Nacional. Est\u00e1 situada nas proximidades de Madrid, a entrada principal est\u00e1 no quil\u00f3metro 3.4 da estrada nacional N-VI.\nConstru\u00eduse no s\u00e9culo XVII por orde do Cardenal Infante Fernando, irm\u00e1n do rei Filipe IV como sede de bailes e festas e foi reformado no s\u00e9culo XVIII por orde de Carlos IV. Durante a Guerra Civil espa\u00f1ola foi case totalmente destru\u00eddo quedando soamente a fachada, restaurado en 1959, converteuse en 1963 na residencia oficial do ent\u00f3n Pr\u00edncipe de Espa\u00f1a, Xo\u00e1n Carlos. En 1975 sufriu unha ampliaci\u00f3n e creouse o actual sal\u00f3n de audiencias."}
{"id": "44251", "revid": "5312", "url": "https://gl.wikipedia.org/wiki?curid=44251", "title": "Partido Socialista Italiano", "text": "O Partido Socialista Italiano (PSI) foi un partido pol\u00edtico socialista fundado en 1892, durante anos foi o principal partido italiano de esquerdas pero despois da segunda guerra mundial foi substitu\u00eddo en gran parte polo Partido Comunista Italiano escindido del en xaneiro de 1921. O PSI viuse envolto no esc\u00e1ndalo da Tangentopoli que afectou fortemente a Benito Craxi, secretario xeral do PSI e o partido acabou disolv\u00e9ndose en 1994.\nTraxectoria.\nEn Italia o movemento obreiro organiz\u00e1rase nunha manchea de asociaci\u00f3ns cooperativas e ligas moi influ\u00eddas polo anarquismo e o sindicalismo e non se formara un partido socialista unificado ata 1892 promovido por Filippo Turati, Claudio Treves e Leonida Bissolati e adopta o seu nome oficial en 1893. Os conflitos entre reformistas como Bissolati e Turati e maximalistas como Arturo Labriola, influ\u00eddo polo anarcosindicalismo ocasionaron constantes crises nos primeiros anos do partido, reformistas tiveron a maior\u00eda nos congresos de 1900 e 1902 pero que perderon no congreso de 1904. Con ocasi\u00f3n da anexi\u00f3n de Libia por Italia o PSI enfrontouse a unha crise profunda da cal sa\u00edron vencedores os maximalistas contrarios \u00e1 anexi\u00f3n, agora dirixidos por Benito Mussolini e os reformistas son expulsados en 1912, formando o Partido Socialista Reformista Italiano, outra crise azoutou ao partido con ocasi\u00f3n da primeira guerra mundial entre belicistas e contrarios \u00e1 participaci\u00f3n de Italia na guerra, que se saldou coa expulsi\u00f3n en 1914 de Benito Mussolini, que contrariamente \u00e1s s\u00faas antigas posici\u00f3ns agora era un fervoroso defensor da guerra. No ano 1921 produciuse a escisi\u00f3n do Partido Comunista e en 1922 o sector reformista de Turati formou o Partido Socialista Unificado. Coa chegada do fascismo ao poder o PSI pasou \u00e1 clandestinidade, organiz\u00e1ndose no exilio. Durante a resistencia e o primeiro per\u00edodo republicano mant\u00e9n unha pol\u00edtica de alianzas cos comunistas, o cal causar\u00e1 a escisi\u00f3n dos socialdem\u00f3cratas en 1947. A partir de 1957 o PSI comezou a alonxarse dos comunistas colaborando no goberno de centro esquerda a partir de 1963, o que lle supuxo a sa\u00edda do sector m\u00e1is \u00e1 esquerda do partido que formou o Partido Socialista Italiano de Unidade Proletaria en 1964. En 1966 o PSI e o Partido Socialista Democr\u00e1tico Italiano unif\u00edcanse pero xa en 1969 racha o acordo. En 1976 o PSI, dirixido por Francesco de Martino vira cara a esquerda, deixa o goberno e anuncia que non participar\u00e1 en ning\u00fan goberno que non conte cos comunistas, o PSI ret\u00edralle a confianza a de Martino e elixe como secretario nacinal a Betino Craxi. En 1980 inaug\u00farase o pentapartido coa Democracia Cristi\u00e1, o PSDI, o PLI e o PRI que ter\u00e1 como primeiro ministro a Craxi en 1983."}
{"id": "44252", "revid": "43327", "url": "https://gl.wikipedia.org/wiki?curid=44252", "title": "Bosnia", "text": "Bosnia p\u00f3dese referir a:"}
{"id": "44253", "revid": "110", "url": "https://gl.wikipedia.org/wiki?curid=44253", "title": "Pavel Nedved", "text": ""}
{"id": "44255", "revid": "98629", "url": "https://gl.wikipedia.org/wiki?curid=44255", "title": "Entrelazamento cu\u00e1ntico", "text": "O entrelazamento cu\u00e1ntico (EPR) \u00e9 unha propiedade predita en 1935 por Einstein, Podolsky e Rosen na s\u00faa formulaci\u00f3n do co\u00f1ecido como paradoxo EPR. Promovida nun principio polos seus autores como un argumento en contra da Mec\u00e1nica cu\u00e1ntica, en particular con vistas a probar a s\u00faa incompletitude, co tempo acabouse definindo como un dos aspectos m\u00e1is peculiares desta teor\u00eda, especialmente desde que o f\u00edsico norteirland\u00e9s John S. Bell dese un novo impulso a este campo nos anos 60, grazas a unha refinada an\u00e1lise das sutilezas que involucra o entrelazamento. A propiedade matem\u00e1tica que d\u00e1 p\u00e9 \u00e1 propiedade f\u00edsica de entrelazamento \u00e9 a chamada non separabilidade. Ademais, os sistemas f\u00edsicos que sofren entrelazamento cu\u00e1ntico son tipicamente sistemas microsc\u00f3picos (todos os que se co\u00f1ecen de feito sono), pois no \u00e1mbito macrosc\u00f3pico esta propiedade p\u00e9rdese en xeral debido \u00f3 fen\u00f3meno da decoherencia.\nMotivaci\u00f3n e antecedentes hist\u00f3ricos.\nNo contexto orixinal do artigo de EPR, o entrelazamento post\u00falase como unha propiedade estat\u00edstica do sistema f\u00edsico formado por unha parella de electr\u00f3ns que prove\u00f1en dunha fonte com\u00fan e est\u00e1n altamente correlacionados debido \u00e1 lei de conservaci\u00f3n do momento lineal. Segundo o argumento de EPR, se, transcorrido un certo tempo desde a formaci\u00f3n deste estado de d\u00faas part\u00edculas, realiz\u00e1semos a medici\u00f3n \"simult\u00e1nea\" do momento lineal nun dos electr\u00f3ns e da posici\u00f3n no outro, lograriamos sortear as limitaci\u00f3ns impostas polo principio da incerteza de Heisenberg \u00e1 medici\u00f3n de ambas variables f\u00edsicas, xa que a alta correlaci\u00f3n permitir\u00edanos inferir as propiedades f\u00edsicas correlativas dunha part\u00edcula (posici\u00f3n ou momento) respecto da outra. Se isto non fose as\u00ed, teriamos que aceptar que ambas part\u00edculas transmiten \"instantaneamente\" alg\u00fan tipo de perturbaci\u00f3n que a longo prazo (cando se recompilan os datos estat\u00edsticos) ter\u00eda o efecto de alterar as distribuci\u00f3ns estat\u00edsticas de tal xeito que o Principio de indeterminaci\u00f3n de Heisenberg quedase salvagardado (facendo m\u00e1is indefinida a posici\u00f3n dunha das part\u00edculas cando se mide o momento lineal da outra, e viceversa).\n\u00c9 importante sinalar que os termos \"simultaneamente\" ou \"instantaneamente\", que acabamos de usar, non te\u00f1en\nen realidade significado preciso dentro do contexto da teor\u00eda da relatividade especial, que \u00e9 o esquema universalmente aceptado para a representaci\u00f3n de sucesos no espazo-tempo. Debe interpretarse polo tanto que as medici\u00f3ns antes mencionadas fanse nun intervalo temporal tan breve que \u00e9 imposible que os sistemas comun\u00edquense cunha celeridade menor ou igual que a establecida polo l\u00edmite que imp\u00f3n a velocidade m\u00e1xima de propagaci\u00f3n das interacci\u00f3ns.\nFormulaci\u00f3n actual en termos de fot\u00f3ns.\nHoxe d\u00eda pref\u00edrese suscitar todas as cuesti\u00f3ns relativas ao entrelazamento usando fot\u00f3ns (no canto de electr\u00f3ns) como sistema f\u00edsico a estudar e considerando os seus spins como variables f\u00edsicas a medir.\nO motivo \u00e9 dobre: por unha banda \u00e9 experimentalmente m\u00e1is doado preparar estados coherentes de dous fot\u00f3ns (ou m\u00e1is) altamente correlacionados mediante t\u00e9cnicas de conversi\u00f3n param\u00e9trica \u00e1 baixa que preparar estados de materia lept\u00f3nica ou bari\u00f3nica de semellantes propiedades cu\u00e1nticas; e por outra banda \u00e9 moito m\u00e1is doado facer razoamentos te\u00f3ricos sobre un observable de espectro discreto como o spin que sobre un de espectro continuo, como a posici\u00f3n ou o momento lineal.\nDe acordo coa an\u00e1lise est\u00e1ndar do entrelazamento cu\u00e1ntico, dous fot\u00f3ns (part\u00edculas de luz) que nacen dunha mesma fonte coherente estar\u00e1n entrelazados; \u00e9 dicir, ambas part\u00edculas ser\u00e1n a superposici\u00f3n de dous estados de d\u00faas part\u00edculas que non se poden expresar como o produto de estados respectivos dunha part\u00edcula.\nNoutras palabras: o que lle ocorra a un dos dous fot\u00f3ns influir\u00e1 de xeito instant\u00e1neo \u00f3 que lle ocorra \u00f3 outro, dado que as s\u00faas distribuci\u00f3ns de probabilidade est\u00e1n indisolublemente ligadas coa din\u00e1mica de ambas.\nEste feito, que parece burlar o sentido com\u00fan, foi comprobado experimentalmente, e ata se conseguiu o entrelazamento triplo, no cal entrel\u00e1zanse tres fot\u00f3ns.\nFormulaci\u00f3n matem\u00e1tica.\nNon separabilidade.\nDesde o punto de vista matem\u00e1tico, a non separabilidade red\u00facese a que non \u00e9 posible factorizar a distribuci\u00f3n de probabilidade estat\u00edstica de d\u00faas variables estoc\u00e1sticas como produto de distribuci\u00f3ns independentes respectivas:\nIsto \u00e9 equivalente \u00e1 condici\u00f3n de dependencia estat\u00edstica (non independencia) de ambas variables.\nPara calquera sistema f\u00edsico que se ache nun estado puro, a mec\u00e1nica cu\u00e1ntica postula a existencia dun obxecto matem\u00e1tico denominado funci\u00f3n de onda, que codifica todas as s\u00faas propiedades f\u00edsicas en forma de distribuci\u00f3ns de probabilidade de observar valores concretos de todas as variables f\u00edsicas relevantes para a descrici\u00f3n do seu estado f\u00edsico.\nDado que en mec\u00e1nica cu\u00e1ntica a distribuci\u00f3n de probabilidade de calquera observable X obtense, en notaci\u00f3n de Dirac, como o produto:\ncalquera estado de d\u00faas part\u00edculas que se exprese como unha superposici\u00f3n lineal de dous ou m\u00e1is estados que non sexa factorizable como produto de estados independentes far\u00e1 que as distribuci\u00f3ns de probabilidade para observables de ambas part\u00edculas sexan en xeral dependentes:\nVisto as\u00ed, parecer\u00eda que a condici\u00f3n de entrelazamento ser\u00eda a m\u00e1is com\u00fan e de feito a factorizabilidade dos estados a menos habitual. O motivo de que non sexa as\u00ed \u00e9 que a maior\u00eda dos estados que observamos na natureza son estados mestura estritos.\nO estado singlete.\nO estado de spin 1/2\nPerspectivas.\nHoxe en d\u00eda b\u00fascanse aplicaci\u00f3ns tecnol\u00f3xicas para esta propiedade cu\u00e1ntica. Unha delas \u00e9 a chamada teleportaci\u00f3n de estados cu\u00e1nticos, a\u00ednda que parecen existir limitaci\u00f3ns importantes \u00f3 que se pode conseguir en principio con ditas t\u00e9cnicas, dado que a transmisi\u00f3n de informaci\u00f3n parece ir ligada \u00e1 transmisi\u00f3n de enerx\u00eda (o cal en condici\u00f3ns superlum\u00ednicas implicar\u00eda a violaci\u00f3n da causalidade relativista).\n\u00c9 preciso entender que a teleportaci\u00f3n de estados cu\u00e1nticos est\u00e1 moi lonxe de parecerse a moitos conceptos de teleportaci\u00f3n que se poidan extraer da ciencia ficci\u00f3n e fontes similares. A teleportaci\u00f3n cu\u00e1ntica ser\u00eda m\u00e1is ben un calco exacto transmitido instantaneamente (dentro das restrici\u00f3ns impostas polo principio de relatividade especial) do estado at\u00f3mico ou molecular dun grupo moi pequeno de \u00e1tomos. P\u00f3dese cavilar que se as dificultades para obter fontes coherentes de materia lept\u00f3nica son grandes, a\u00ednda o ser\u00e1n m\u00e1is se se trata de obter fontes coherentes de mostras macrosc\u00f3picas de materia, non digamos xa un ser vivo ou un chip cun estado binario definido, por po\u00f1er un exemplo.\nO estudo dos estados entrelazados ten gran relevancia na disciplina co\u00f1ecida como computaci\u00f3n cu\u00e1ntica, cuxos sistemas definir\u00edanse polo entrelazamento."}
{"id": "44256", "revid": "276874", "url": "https://gl.wikipedia.org/wiki?curid=44256", "title": "Loxica", "text": ""}
{"id": "44258", "revid": "1131", "url": "https://gl.wikipedia.org/wiki?curid=44258", "title": "Warszawa", "text": ""}
{"id": "44259", "revid": "23204", "url": "https://gl.wikipedia.org/wiki?curid=44259", "title": "Alfred Korzybski", "text": "Alfred Korzybski, nado en Varsovia o 3 de xullo de 1879 e finado en Lakeville (Estados Unidos de Am\u00e9rica) o 1 de marzo de 1950, foi un enxe\u00f1eiro, fil\u00f3sofo e ling\u00fcista polon\u00e9s lembrado por desenvolver a teor\u00eda da sem\u00e1ntica xeral.\nTraxectoria.\nNaceu en Varsovia cando Polonia pertenc\u00eda ao Imperio Ruso, no seo dunha familia arist\u00f3crata e tradicional con antecedentes de matem\u00e1ticos, enxe\u00f1eiros e cient\u00edficos. Aprendeu polon\u00e9s na casa, ruso na escola, e franc\u00e9s e alem\u00e1n de neno con d\u00faas profesoras. Estudou Enxe\u00f1ar\u00eda na Universidade de Tecnolox\u00eda de Varsovia.\nDurante a primeira guerra mundial serviu como oficial de intelixencia no ex\u00e9rcito ruso, mais logo de ferir unha perna e ter outras lesi\u00f3ns en 1916 mudouse a Am\u00e9rica do Norte, primeiro ao Canad\u00e1 e despois aos Estados Unidos, para coordinar o env\u00edo de artillar\u00eda ao seu pa\u00eds. Deu unha serie de conferencias para emigrantes poloneses sobre o conflito b\u00e9lico, promovendo a venda de bonos de guerra.\nEn xaneiro de 1919 casou coa pintora Mira Edgerly. Establec\u00e9ronse nos Estados Unidos, e obtivo a dupla nacionalidade en 1940.\nIdeolox\u00eda.\nA obra de Korzybski culminou na fundaci\u00f3n da teor\u00eda da sem\u00e1ntica xeral, desenvolvida na s\u00faa obra \"Science and Sanity\" (1933). En 1938 Korzybski fundou o Instituto de Sem\u00e1ntica Xeral, que dirixiu at\u00e9 o seu falecemento. A esencia da obra de Korzybski \u00e9 a declaraci\u00f3n de que o ser humano est\u00e1 limitado no seu co\u00f1ecemento pola estrutura do seu sistema nervioso e pola estrutura das s\u00faas linguas. O ser humano non pode experimentar o mundo directamente, sen\u00f3n a trav\u00e9s das s\u00faas abstracci\u00f3ns (impresi\u00f3ns non verbais procedentes do sistema nervioso e indicadores verbais procedentes da lingua). Por veces as percepci\u00f3nss e a lingua confunden o home, que cre que son os feitos cos que debe lidar. Defendeu os beneficios de adestrar a toma de consciencia da abstracci\u00f3n a trav\u00e9s de t\u00e9cnicas obtidas no estudo da matem\u00e1tica e a ciencia."}
{"id": "44260", "revid": "25871", "url": "https://gl.wikipedia.org/wiki?curid=44260", "title": "Carlos Amil", "text": "Carlos Amil Serantes, nado na Coru\u00f1a o 10 de maio de 1959, \u00e9 un cineasta galego.\nTraxectoria.\nComezou a s\u00faa carreira no equipo de cine Imaxe, a finais da d\u00e9cada de 1970. \u00c9 un dos fundadores da empresa de v\u00eddeo Trama, canteira fundamental do audiovisual galego pola que pasaron entre outros Xavier Villaverde, Miguel Castelo, Pancho Casal, Mateo Mel\u00e9ndrez, Guillermo Represa, Xes\u00fas Vecino, Jorge Algora ou Suso Montero. Desta \u00e9poca c\u00f3mpre salientar a s\u00faa colaboraci\u00f3n como c\u00e1mara nos traballos \"Veneno Puro\" e \"Viuda G\u00f3mez\", de Villaverde, ou \"Salvamento e socorrismo\", de Ant\u00f3n Reixa.\nContratado por VideoVoz Tv, foi un dos primeiros profesionais en traballar para a TVG en tarefas de director, realizador e montador en programas como \"O monacato en Galicia\", ou \"Lendas\". Tam\u00e9n compartiu tarefas de guionista nalg\u00fans deses programas.\nDurante moitos anos desenvolveu un importante traballo pedag\u00f3xico como mestre de montaxe e de realizaci\u00f3n de cinema e televisi\u00f3n na Escola de Imaxe e Son da Coru\u00f1a, formando equipo con nomes fundamentais do audiovisual galego como Manolo Gonz\u00e1lez, Daniel Dom\u00ednguez, Ignacio Pardo, Pepe Coira ou Carlos Oro.\nDirixiu a pel\u00edcula \"Blanca Madison\" no ano 2000. Rodou o filme \"A casa da luz\" (2008), adaptaci\u00f3n da novela do mesmo t\u00edtulo de Xabier P. Docampo, da que \u00e9 guionista o propio director."}
{"id": "44261", "revid": "15490", "url": "https://gl.wikipedia.org/wiki?curid=44261", "title": "XIV edici\u00f3n dos Premios Goya", "text": "A cerimonia de entrega da XIV edici\u00f3n dos Premios Goya tivo lugar no Auditorio de Barcelona o 29 de xaneiro de 2000, sendo arestora (2010) a \u00fanica ocasi\u00f3n en que se celebrou lonxe de Madrid. A gala, dirixida por Rosa Verg\u00e9s, foi presentada por Antonia San Juan, candidata a un Goya esa mesma noite por \"Todo sobre mi madre\"."}
{"id": "44264", "revid": "15490", "url": "https://gl.wikipedia.org/wiki?curid=44264", "title": "XV edici\u00f3n dos Premios Goya", "text": "A cerimonia de entrega da XV edici\u00f3n dos Premios Goya tivo lugar no Palacio Municipal de Congresos de Madrid o 3 de febreiro de 2001. Foi dirigxida por Juan Luis Iborra e Yolanda Garc\u00eda Serrano e presentada por tres parellas de actores: Mar\u00eda Barranco e Jos\u00e9 Coronado; Loles Le\u00f3n e Imanol Arias; Concha Velasco e Pablo Carbonell."}
{"id": "44265", "revid": "23204", "url": "https://gl.wikipedia.org/wiki?curid=44265", "title": "Juan Jos\u00e9 Ballesta", "text": "Juan Jos\u00e9 Ballesta, nado en Madrid o 12 de novembro de 1987, \u00e9 un actor espa\u00f1ol.\nTraxectoria.\nComeza a s\u00faa carreira aos nove anos como actor cun pequeno papel na serie \"Querido maestro\", onde traballou \u00f3 lado de actores como Imanol Arias, Emma Su\u00e1rez, Jes\u00fas Bonilla ou Ana Duato.\nAlgo m\u00e1is tarde vir\u00eda o seu primeiro papel en cine, \u00e1s ordes de Achero Ma\u00f1as en \"El Bola\" (2000), pel\u00edcula que lle deu unha grande fama, ademais dun Premio Goya \u00f3 mellor actor revelaci\u00f3n e lle abriu as portas para protagonizar moitas outras pel\u00edculas de \u00e9xito. Cabe destacar entre elas \"El viaje de Carol\" (2002), de Imanol Uribe; \"Planta Cuarta\" (2003), de Antonio Mercero ou a m\u00e1is recente \"Siete V\u00edrgenes\" (2005), de Alberto Rodr\u00edguez.\nInterveu ademais na serie de televisi\u00f3n \"Compa\u00f1eros\", de Antena 3."}
{"id": "44267", "revid": "85894", "url": "https://gl.wikipedia.org/wiki?curid=44267", "title": "Mar\u00eda Emilia Casas", "text": "Mar\u00eda Emilia Casas Baamonde, nada en Monforte de Lemos en 1950, \u00e9 unha maxistrada galega.\nTraxectoria.\n\u00c9 catedr\u00e1tica de Dereito do Traballo e da Seguridade Social na Universidade Complutense de Madrid. Foi nomeada maxistrada do Tribunal Constitucional en decembro do 1998, sendo o membro m\u00e1is novo en acceder ao mesmo. En xu\u00f1o do 2004 foi nomeada presidenta do Tribunal Constitucional, posto no que permaneceu ata 2011. Foi a primeira muller que o presidiu.\nReco\u00f1ecementos.\nFoi Medalla de Ouro de Galicia en 2018.\nEn 2021 foi foi investida doutora \"honoris causa\" pola USC dado o compromiso de Mar\u00eda Emilia Casas coa universidade e coa sociedade \u201cespecialmente a trav\u00e9s da defensa da democracia e das s\u00faas instituci\u00f3ns, dos valores da xustiza e da igualdade entre o home e a muller en todos os \u00e1mbitos do desenvolvemento da persoa\u201d."}
{"id": "44269", "revid": "89787", "url": "https://gl.wikipedia.org/wiki?curid=44269", "title": "Asturina", "text": "L'Asturina \u00e9 unha bandeira, sen car\u00e1cter oficial ning\u00fan, que representa a loita pola independencia de Asturias. Est\u00e1 formada pola Cruz da Vitoria, a mesma que aparece na bandeira oficial de Asturias pero sen o alfa e o omega, e unha estrela vermella, de cinco puntas, arriba \u00e1 esquerda.\nEsta bandeira \u00e9 empregada polas organizaci\u00f3ns nacionalistas asturianas en manifestaci\u00f3ns e outros actos."}
{"id": "44277", "revid": "137737", "url": "https://gl.wikipedia.org/wiki?curid=44277", "title": "Boris Eltsin", "text": "Boris Nikolaevich Eltsin () nado en Butk\u00e1, \u00f3blast de Sverdlovsk, Uni\u00f3n Sovi\u00e9tica o 1 de febreiro de 1931 e finado en Moscova, Rusia o 23 de abril de 2007, foi o primeiro presidente da Federaci\u00f3n de Rusia, entre 1991 e 1999.\nO 12 de xu\u00f1o de 1991 foi elixido para o recentemente creado posto de presidente da Rep\u00fablica Socialista Federativa Sovi\u00e9tica de Rusia co 57% dos votos. Foi reelixido en 1996, derrotando a Guennadi Ziug\u00e1nov do revivido Partido Comunista. Por\u00e9n, Eltsin nunca recuperou a s\u00faa popularidade inicial despois dunha serie de crises econ\u00f3micas e pol\u00edticas en Rusia durante a d\u00e9cada de 1990.\nA era Eltsin estivo marcada pola corrupci\u00f3n xeneralizada, o colapso econ\u00f3mico, as guerras de Chechenia\u00a0e enormes problemas sociais e pol\u00edticos que afectaron tanto a Rusia como a outros estados da desaparecida Uni\u00f3n Sovi\u00e9tica. Durante os primeiros anos da s\u00faa presidencia, moitos dos partidarios pol\u00edticos de Eltsin volv\u00e9ronse na s\u00faa contra e o vicepresidente Aleksandr Rutskoi denunciou as reformas como un \u00abxenocidio econ\u00f3mico\u00bb. Os constantes enfrontamentos co Parlamento culminaron na crise constitucional rusa de outubro de 1993, cando o Parlamento intentou apartar do seu cargo a Eltsin e este, como resposta, asediou a Casa Branca de Moscova, na que morreron centos de persoas. Eltsin desf\u00edxose da Constituci\u00f3n vixente, prohibiu temporalmente a oposici\u00f3n pol\u00edtica e proseguiu coa s\u00faa experimentaci\u00f3n econ\u00f3mica. A continuaci\u00f3n, introduciu unha nova Constituci\u00f3n cun forte poder presidencial e que foi aprobada nun pol\u00e9mico referendo antes de finalizar o ano.\nO 31 de decembro de 1999, Eltsin anunciou a s\u00faa renuncia \u00f3 cargo de Presidente, deixando o cargo nas mans do seu sucesor, o ent\u00f3n Primeiro Ministro, Vladimir Putin. Eltsin deixou o cargo sendo amplamente impopular entre a poboaci\u00f3n do pa\u00eds. Segundo algunhas estimaci\u00f3ns, os seus \u00edndices de aprobaci\u00f3n \u00f3 deixar o poder foron tan baixos como o 2%.\nPrimeiros anos.\nBoris Eltsin naceu en Butka, no \u00f3blast de Sverdlovsk na ent\u00f3n Uni\u00f3n Sovi\u00e9tica, o 1 de febreiro de 1931. En 1932 despois de que o estado se levara toda a colleita pola colectivizaci\u00f3n de Butka, a familia de Eltsin trasladouse tan lonxe como puido, a Kaz\u00e1n, a m\u00e1is de 1.100 quil\u00f3metros de distancia. Al\u00ed o pai de Boris, Nikolai, comezou a traballar na construci\u00f3n. Boris Eltsin estudou na Universidade Estatal dos Urais (hoxe Instituto Polit\u00e9cnico dos Urais), e comezou a s\u00faa carreira na industria da construci\u00f3n. En 1934 Nikolai Eltsin foi acusado de axitaci\u00f3n anti-sovi\u00e9tica e condenado a realizar traballos forzosos nun gulag durante tres anos.\nTrala s\u00faa liberaci\u00f3n en 1936, Nikolai levou a s\u00faa familia Berezniki no Krai de Perm, onde o seu irm\u00e1n Iv\u00e1n, fora exiliado o ano anterior tras non entregar a s\u00faa cota de gran. Nikolai quedou desempregado por un per\u00edodo e m\u00e1is tarde volveu traballar na construci\u00f3n. A nai de Boris, Klavdiya Vasileevna Eltsina, traballou como costureira. Nesta \u00e9poca Boris estudou no Instituto Pushkin de Berezniki. Era afeccionado \u00f3s deportes \u2013sobre todo ski, ximnasia, balonvolea, entre outros\u2013 a\u00ednda que perdera o polgar e o \u00edndice da s\u00faa man esquerda cando entrou xunto a alg\u00fans amigos nun arsenal do Ex\u00e9rcito Vermello, roubaron varias granadas e trataron de desarmalas.\nEn 1949\u00a0foi admitido na Universidade T\u00e9cnica Estatal dos Urais en Sverdlovsk, gradu\u00e1ndose en 1955. O tema do seu proxecto final foi \"Construci\u00f3n dun pozo mineiro\". Desde 1955 ata 1957 traballou como capataz na construci\u00f3n do edificio Uraltyazhtrubstroy. Desde 1957 ata 1963 traballou en Sverdlovsk, e foi ascendido a xefe da Direcci\u00f3n de Construci\u00f3n coa confianza de Yuzhgorstroy. En 1963 converteuse en enxe\u00f1eiro xefe, e en 1965 responsable das sumidoiros e canos. Uniuse \u00e1 nomenklatura do PCUS en 1968, cando foi nomeado Xefe de Construci\u00f3n polo Comit\u00e9 Rexional do Partido en Sverdlovsk.\nMembro do PCUS.\nEltsin foi membro do Partido Comunista da Uni\u00f3n Sovi\u00e9tica desde o 17 de marzo\u00a0de 1961 ata o 13 de xullo de 1990, e membro da \"nomenklatura\" desde 1968.\nEn 1977, como oficial do partido en Sverdlovsk, Eltsin recibiu a orde de Moscova de destru\u00edr a Casa Ipatiev, onde o tsar Nicolao II e a s\u00faa familia foran asasinados polas tropas bolxeviques. A Casa Ipatiev foi demolida a noite do 27 de xullo\u00a0de 1977. Durante esta etapa en Sverdlovsk, constru\u00eduse o palacio do PCUS, \u00f3 que os residentes chamaron o \"Dente Branco\". En xaneiro de 1981 Eltsin foi galardoado coa Orde de Lenin, a condecoraci\u00f3n m\u00e1is alta da Uni\u00f3n Sovi\u00e9tica, polos \"servizos \u00f3 Partido Comunista e o Estado Sovi\u00e9tico e en conexi\u00f3n co 50 aniversario\". En marzo de 1981, Eltsin foi elixido como membro de pleno dereito do Comit\u00e9 Central do Partido Comunista da Uni\u00f3n Sovi\u00e9tica.\nMoscova.\nO 11 de marzo\u00a0de 1985, Gorbachov foi elixido Secretario Xeral do PCUS polo Politbur\u00f3 trata morte de Constantino Chernenko. O primeiro reto de Gorbachov era resucitar a econom\u00eda sovi\u00e9tica; por\u00e9n, deuse conta que ser\u00eda tarefa imposible sen unha reforma da estrutura social e pol\u00edtica da Uni\u00f3n Sovi\u00e9tica. Para comezar esas reformas comezou a atraer a Moscova a un equipo de membros do partido m\u00e1is novo e enerx\u00e9tico. O 4 de abril de 1985 Eltsin recibiu a chamada de Eegor Ligachev inst\u00e1ndolle a acudir \u00e1 capital para asumir o cargo de Xefe do Departamento de Construci\u00f3n do Comit\u00e9 Central do Partido. Menos de tres meses despois, foi ascendido a Secretario para a Construci\u00f3n do Comit\u00e9 Central, unha posici\u00f3n dentro do alcance do Secretariado do Comit\u00e9 Central do PCUS.\nO 23 de decembro\u00a0de 1985, Mikhail Gorbachov ascendeu a Eltsin a Primeiro Secretario do Comit\u00e9 da Cidade de Moscova, a efectos pr\u00e1cticos o alcalde da capital, e como resultado, o 18 de febreiro\u00a0de\u00a01986, Eltsin foi invitado a ser Membro Candidato do Politbur\u00f3. Como membro do Politbur\u00f3, Elstin recibiu unha casa rural que previamente fora ocupada por Gorbachov, quen trasladarase a unha m\u00e1is grande e luxosa nas proximidades. Durante este per\u00edodo, Eltsin retratouse como un reformista e populista, despedindo e reorganizando \u00f3 persoal en varias ocasi\u00f3ns. Chegou a ser popular en Moscova por despedir a membros corruptos do partido.\nPresidente da RSFSR.\nBaixo o seu liderado, en xu\u00f1o de 1990, a RSFS de Rusia (RSFSR) declara a s\u00faa independencia da URSS. Nas primeiras elecci\u00f3ns multipartidistas, celebradas o 12 de xu\u00f1o de 1991, ga\u00f1ou a Presidencia da RSFSR \u00f3 obter o 57% de votos. Conv\u00e9rtese no Presidente da RSFSR o 10 de xullo dese ano.\nO 19 de agosto de 1991, un intento de golpe de estado contra o presidente da URSS Mikhail Gorbachov \u00e9 levado a cabo por comunistas de li\u00f1a dura, liderados por Vladimir Kriuchkov. Gorbachov foi feito prisioneiro na s\u00faa residencia de ver\u00e1n (dacha) de Crimea, mentres Eltsin chegou \u00f3 Parlamento de Moscova para desafiar \u00f3s golpistas. Rodeado de tropas, logrou convocar manifestaci\u00f3ns populares que fixeron desistir \u00e1s tropas rebeldes de apoiar o golpe. Eltsin estaba na s\u00faa cima pol\u00edtica, \u00f3 dar un memorable discurso desde a torreta dun carro de combate.\nPara o 21 de agosto a maior\u00eda dos l\u00edderes golpistas xa abandonaran Moscova. Gorbachov foi \u00abrescatado\u00bb do seu cativerio en Crimea e devolto a Moscova. A pesar de que estaba de volta na s\u00faa posici\u00f3n, Gorbachov non tivo control da Uni\u00f3n Sovi\u00e9tica nin de Rusia. Eltsin era xa o l\u00edder indiscutible de Rusia, logrando mostras de apoio de varias partes do mundo. Para finais de 1991, Eltsin ordena tomar control dos ministerios sovi\u00e9ticos e declara \u00f3 PCUS ilegal en territorio ruso.\nEn decembro de 1991, Ucra\u00edna vota a favor da independencia. Crece a rivalidade entre o presidente da URSS Mikhail Gorbachov e o presidente da RSFSR Boris Eltsin. Unha semana m\u00e1is tarde, Boris Eltsin re\u00fanese co Presidente de Ucra\u00edna, Leonid Kravchuk e o l\u00edder de Belar\u00fas, Stanislav Shushk\u00e9vich en Belov\u00e9zhskaya Puscha. Nesa reuni\u00f3n, por medio do Tratado de Belavezha, \u00e9 declarada a disoluci\u00f3n da URSS e o establecemento da Comunidade de Estados Independentes no seu lugar.\nO 24 de decembro, a Federaci\u00f3n Rusa toma o asento da URSS nas Naci\u00f3ns Unidas. \u00d3 d\u00eda seguinte, o presidente da URSS Mikhail Gorbachov dimite e a URSS deixa de existir.\nPresidente da Federaci\u00f3n Rusa.\n\u00d3s poucos d\u00edas da ca\u00edda da Uni\u00f3n Sovi\u00e9tica, Boris Eltsin embarcou nun programa de reformas econ\u00f3micas radicais, co obxectivo de reestruturar o sistema econ\u00f3mico de Rusia, transformando a maior econom\u00eda socialista do mundo nunha econom\u00eda de mercado.\n\u00d3 final de 1991, Eltsin favoreceu os especuladores e instituci\u00f3ns estranxeiras, como o Banco Mundial, o FMI e at\u00e9 mesmo o Departamento do Tesouro dos Estados Unidos, que nos anos 1980 desenvolveran t\u00e9cnicas de recuperaci\u00f3n econ\u00f3mica para econom\u00edas en transici\u00f3n. Esas pol\u00edticas ficaron co\u00f1ecidas como \"Consenso de Washington\", e m\u00e1is particularmente no caso de Rusia, como \"terapia de choque\", por conta das duras penas que os rusos sufriron durante este per\u00edodo.\nO 2 de xaneiro\u00a0de 1992, Eltsin, actuando como Primeiro Ministro, ordenou a liberalizaci\u00f3n do mercado estranxeiro, dos prezos e da moeda. \u00d3 mesmo tempo, seguiu unha pol\u00edtica de estabilizaci\u00f3n macroecon\u00f3mica, baseado nunhas pol\u00edticas de austeridade para controlar a inflaci\u00f3n. Baixo o programa de estabilizaci\u00f3n de Eltsin, a taxa de interese creceu ata niveis extremos, para controlar o rublo e restrinxir os cr\u00e9ditos."}
{"id": "44295", "revid": "23204", "url": "https://gl.wikipedia.org/wiki?curid=44295", "title": "Tarxeta de proximidade", "text": "Unha tarxeta de proximidade \u00e9 un pequeno dispositivo que incl\u00fae un circu\u00edto integrado, que pode ser lido de forma remota sen necesidade de contacto f\u00edsico. Co termo tarxeta de proximidade podemos referirnos aos vellos dispositivos de 125 KHz ou \u00e1s novas tarxetas intelixentes por RFID, de 13.56\u00a0MHz.\nAs tarxetas de proximidade te\u00f1en unha distancia de lectura de ata 5 cent\u00edmetros, na maior\u00eda dos casos, permitindo ao usuario pasar a tarxeta diante do lector sen sacala da carteira, por exemplo. O prezo deste tipo de tarxetas \u00e9 bastante baixo, entre un e dous euros (datos de 2007).\nEst\u00e1ndares.\nO est\u00e1ndar que define as caracter\u00edsticas que deben ter as tarxetas de proximidade \u00e9 o ISO 14443, do ano 2001. Define dous tipos de tarxetas sen contacto (\"A\" e \"B\"), permitidos para distancias de comunicaci\u00f3n de ata 10\u00a0cm. Houbo varias propostas para a ISO 14443 tipos C, D, E e F que a\u00ednda te\u00f1en que remata-lo proceso de estandarizaci\u00f3n. Un est\u00e1ndar alternativo de tarxetas intelixentes sen contacto \u00e9 o ISO 15693, que permite a comunicaci\u00f3n a distancias de ata 150\u00a0cm. A este segundo tipo de tarxetas, que permiten distancias de lectura moito maiores que as das tarxetas de proximidade, acostuman a recibir o nome de tarxetas de proximidade.\nComunicaci\u00f3n co lector.\nO chip comun\u00edcase co lector de tarxetas mediante induci\u00f3n a unha taxa de transferencia de 106 a 848 Kb/s. As tarxetas de proximidade empregan un circu\u00edto LC. Un indutor, un condensador, e unha bobina est\u00e1n conectados en serie. O lector de tarxetas presenta un campo que excita a bobina e carga o condensador, que transmite a enerx\u00eda \u00f3 indutor. Os lectores de tarxetas comun\u00edcanse coa tarxeta usando o protocolo Wiegand.\nAs primeiras tarxetas pod\u00edan almacenar 26 bits de informaci\u00f3n. Segundo foi medrando a demanda, foi crecendo a capacidade de almacenar informaci\u00f3n, para poder ter un maior n\u00famero de tarxetas distintas.\nAplicaci\u00f3ns.\nAs tarxetas de proximidade poden almacenar unha pequena cantidade de informaci\u00f3n, que normalmente \u00e9 empregada para almacenar unha clave que identifique ao seu propietario. As\u00ed, cada vez que o usuario pasase a tarxeta diante do lector, o sistema poder\u00eda identificalo, sendo usado en sistemas de control horario e sistemas de autorizaci\u00f3n de accesos.\nTam\u00e9n se est\u00e1 a usar para realizar pequenos pagos, como no transporte p\u00fablico. A seguinte t\u00e1boa mostra distintos exemplos de tarxetas intelixentes usadas no transporte p\u00fablico."}
{"id": "44297", "revid": "15490", "url": "https://gl.wikipedia.org/wiki?curid=44297", "title": "Partido Laborista", "text": "Partido Laborista \u00e9 o nome que levan ou levaron varios partidos pol\u00edticos:"}
{"id": "44298", "revid": "22570", "url": "https://gl.wikipedia.org/wiki?curid=44298", "title": "Partido Laborista (Irlanda)", "text": "O Partido Laborista (en ; en ) \u00e9 un partido socialdem\u00f3crata de Irlanda. Foi fundado en 1912 por James Connolly como a \u00e1 pol\u00edtica do sindicalismo irland\u00e9s. Na elecci\u00f3ns de 2011 tivo o 19,4% dos votos e ten 37 escanos no D\u00e1il \u00c9ireann.\nO Partido Laborista non se presentou de 1918 e 1921 polo que estivo f\u00f3ra do parlamento durante os anos decisivos da loita pola independencia, o cal xunto ao catolicismo tradicional da sociedade irlandesa impediu que o conflito de clases tivera pouca importancia. En 1939 abandounou a s\u00faa pretensi\u00f3n de crear unha rep\u00fablica de traballadores e intentou substitu\u00edr ao Fine Gael como principal partido da oposici\u00f3n, conseguindo nas elecci\u00f3ns de 1943 17 escanos. Nos anos 60 o Partido Laborista con Brendan Corish como l\u00edder tomou posici\u00f3ns m\u00e1is \u00e1 esquerda. O Partido Laborista formou parte do goberno irland\u00e9s en 1948-1951, 1954-1957, 1981-1987 e 1992-1997."}
{"id": "44299", "revid": "1131", "url": "https://gl.wikipedia.org/wiki?curid=44299", "title": "Radio Neria", "text": "Radio Neria \u00e9 unha emisora de radio municipal de Corcubi\u00f3n, a s\u00faa primeira emisi\u00f3n foi o 16 de xu\u00f1o de 1991.\nInterrompeu a emisi\u00f3n en 1991 ata que recomezou en 1995. Posteriormente volveu pechar e no ano 2006 de novo volveu ao aire. No ano 2007 comeza de novo os movementos en Radio Neria, aparecendo no 2008 m\u00e1is programas. Alg\u00fans destes son \"Zona Dance\", \"Estilo Libre\", \"Conexi\u00f3n rock\", \"Pensar e Soar\", \"Realidade e So\u00f1os\", \"O acantilado\", \"Inversion Infinita\", \"Musica sen Fronteiras\", \"F\u00f3rmula Neria\" ou \"Neria deportiva\".\nNa Costa da Morte sinton\u00edzase no 107.8 da fm."}
{"id": "44300", "revid": "23204", "url": "https://gl.wikipedia.org/wiki?curid=44300", "title": "Liam O'Flynn", "text": "Liam O'Flynn (na graf\u00eda irlandesa: \" Liam \u00d3g \u00d3 Floinn\"), nado en Kill o 15 de abril de 1945 e finado o 14 de marzo de 2018 foi un m\u00fasico folk irland\u00e9s.\nTraxectoria.\nNaceu en Kill de pais m\u00fasicos, o seu pai tocaba o viol\u00edn e a s\u00faa nai o piano. Despois do seu primeiro encontro coa gaita irlandesa, as influencias m\u00e1is importantes no seu desenvolvemento foron Leo Rowsome, Willie Clancy, e S\u00e9amus Ennis. Liam ga\u00f1ou reco\u00f1ecemento por ga\u00f1ar premios no Oireachtas Festival e o Fleadh Cheoil nos anos 60.\nConverteuse nun membro fundador de Planxty en t\u00f3dalas s\u00faas versi\u00f3ns. The Chieftains foron os primeiros en gravar m\u00fasica instrumental tradicional irlandesa en formato de grupo, pero Planxty levouno un paso m\u00e1is lonxe. Eles deron impulso e vitalidade \u00e1 m\u00fasica ac\u00fastica que debeu m\u00e1is \u00f3 rock and roll que \u00e1 m\u00fasica cl\u00e1sica europea. O'Flynn deu unha emocionante excitaci\u00f3n \u00e1s pipas irlandesas, que foran asociadas anteriormente coa estrita disciplina dos gaiteiros escoceses. Despois de Planxty el atopou facilmente traballo, e traballou cos Everly Brothers, Enya, Kate Bush, Nigel Kennedy e Mark Knopfler. El traballou tam\u00e9n en pel\u00edculas, inclu\u00edndo \"A River Runs Through It\" e \"Kidnapped\". El foi o suficentemente aventureiro para traballar co compositor John Cage, pero a s\u00faa alianza natural foi co compositor Shaun Davey.\nThe Bothy Band foron os sucesores naturais do Planxty orixinal, e dous dos seus membros, Se\u00e1n Keane e Matt Molloy, gravaron nun dos \u00e1lbums de O'Flynn's, \"The Piper's Call\". El tam\u00e9n traballou en proxectos con Seamus Heaney, mesturando poes\u00eda e m\u00fasica."}
{"id": "44301", "revid": "98629", "url": "https://gl.wikipedia.org/wiki?curid=44301", "title": "Van Morrison", "text": "Sir George Ivan Morrison, OBE, nado en Belfast o 31 de agosto de 1945, \u00e9 un cantante e compositor e produtor de discos norteirland\u00e9s, expo\u00f1ente do chamado celtic soul e co\u00f1ecido como \"Van the Man\" polos seus fans ten unha carreira musical que, polo de agora, abrangue sete d\u00e9cadas. \nMorrison comezou a actuar cando era mozo a finais da d\u00e9cada de 1950. Tocou unha variedade de instrumentos como guitarra, harm\u00f3nica, teclados e saxof\u00f3n para varias bandas irlandesas, interpretando os \u00e9xitos populares daquela \u00e9poca. Nese tempo, foi o saxofonista da banda chamada The Monarchs antes de se converter, a mediados da d\u00e9cada de 1960, no cantante principal da banda de rock e R&amp;B de Irlanda do Norte, Them, coa que conseguiu certa notoriedade e coa que gravou o cl\u00e1sico da bandas de garaxe \"Gloria\"; tema que, posteriormente foi popularizado e versioneado por The Doors, The Shadows of Knight e Patti Smith.\nEn 1967, comezou en Nova York a s\u00faa carreira en solitario co lanzamento dun LP, \"Blowin' Your Mind,\" producido por Bert Bens. Trala morte deste, a Warner Bros. Records comprou o contrato de Morrison e permitiulle tres sesi\u00f3ns para gravar \"Astral Weeks\" (1968). A\u00ednda que nun primeiro momento era un mal vendedor, o \u00e1lbum pasou a ser considerado un cl\u00e1sico. En 1970, o novo disco, \"Moondance,\" elevou a Morrison \u00e1 categor\u00eda de artista importante, e foi ao longo desa d\u00e9cada cando constru\u00edu a s\u00faa reputaci\u00f3n cunha feixe de \u00e1lbums e actuaci\u00f3ns en directo que foron moi aclamadas.\nGran parte da m\u00fasica de Morrison estrut\u00farase arredor das convenci\u00f3ns da m\u00fasica soul e do R&amp;B. Outra boa do seu cat\u00e1logo est\u00e1 formada por longas viaxes musicais de inspiraci\u00f3n espiritual que amosan a influencia da tradici\u00f3n celta, o jazz e a narrativa flu\u00edda da conciencia, como o \u00e1lbum \"Astral Weeks\". As d\u00faas cepas xuntas, \u00e1s veces, denom\u00ednanse \"soul celta\". As s\u00faas actuaci\u00f3ns en directo foron descritas como \"transcendentais\" e \"inspiradas\", e a s\u00faa m\u00fasica como acadando \"unha especie de transcendencia violenta\".\nOs \u00e1lbums de Morrison tiveron un \u00e9xito importante en Irlanda e no Reino Unido, con m\u00e1is de 40 que alcanzaron o top 40 do Reino Unido. Co lanzamento de \"Latest Record Project, Volume 1\", logrou os dez mellores \u00e1lbums no Reino Unido en catro d\u00e9cadas consecutivas. Dezaoito dos seus \u00e1lbums alcanzaron o top 40 dos Estados Unidos, doce deles entre 1997 e 2017. Recibiu dous premios Grammy e sete nomeamentos, o Brit Award de 1994 \u00e1 s\u00faa contribuci\u00f3n excepcional \u00e1 m\u00fasica, o Americana Music Lifetime Achievement Award de 2017 \u00e1 composici\u00f3n de canci\u00f3ns e foi inclu\u00eddo tanto no Rock and Roll Hall of Fame como no Songwriters Hall of Fame. En 2016, foi nomeado \"Sir\" polos servizos \u00e1 industria musical e ao turismo en Irlanda do Norte.\nTraxectoria.\nDedicouse desde moi cedo \u00e1 m\u00fasica porque o seu pai coleccionaba discos de jazz, e a nai era cantante. Colleu notoriedade \u00e1 fronte dos Them, banda formada en 1964, e coa cal obtivo unha serie de \u00e9xitos. Morrison comezou a ficar triste debido \u00e1 grande utilizaci\u00f3n de m\u00fasicos de estudio por parte da banda e abandonou o grupo despois dunha xira polos EUA en 1966. Regresou a Belfast coa intenci\u00f3n de deixar o mundo da m\u00fasica, m\u00e1is o produtor Bert Berns convenceuno para regresar a Nova York e gravar s\u00f3. Destas primeiras sesi\u00f3ns de gravaci\u00f3n sa\u00edu unha das s\u00faas canci\u00f3ns m\u00e1is co\u00f1ecidas, \"Brown eyed girl\".\nEn 1968 \u00e9 editado Astral Weeks, considerado por moitos o seu mellor traballo, moi aclamado pola cr\u00edtica, m\u00e1is sen ter moita aceptaci\u00f3n por parte do p\u00fablico.\nMorrison xeralmente amosa desd\u00e9n polas opini\u00f3ns da prensa e da cr\u00edtica. O seu traballo \u00e9 serio, moitas veces de natureza espiritual, combinando elementos do jazz, R&amp;B e m\u00fasica celta.\nEn 1990 participou no espect\u00e1culo de Roger Waters, The Wall en Berl\u00edn, con outros convidados, entre os cales se atopaban Bryan Adams e Scorpions."}
{"id": "44302", "revid": "89787", "url": "https://gl.wikipedia.org/wiki?curid=44302", "title": "Unificaci\u00f3n Comunista de Espa\u00f1a", "text": "Unificaci\u00f3n Comunista de Espa\u00f1a (UCE) \u00e9 un partido pol\u00edtico espa\u00f1ol de ideolox\u00eda comunista e marxista-leninista que foi fundado en 1973 e legalizado en 1978.\nHistoria.\nUnificaci\u00f3n Comunista de Espa\u00f1a ten a s\u00faa orixe en 1968 en Tribuna Obrera, unha organizaci\u00f3n pol\u00edtica de li\u00f1a mao\u00edsta. Tribuna Obrera naceu no marco da loita contra a ditadura franquista, dentro da vaga revolucionaria dos anos sesenta, as loitas de liberaci\u00f3n no Terceiro Mundo e o esp\u00edrito da Revoluci\u00f3n Cultural chinesa, e na cr\u00edtica e a denuncia do que cualificaba como socialfascismo, socialimperialismo e revisionismo sovi\u00e9ticos. Este marco determinar\u00e1 a s\u00faa acci\u00f3n pol\u00edtica futura.\nEn 1973 f\u00f3rmase como tal Unificaci\u00f3n Comunista (UC). En 1974, durante un breve per\u00edodo de tempo (6 meses) fusi\u00f3nase co Movimiento Comunista de Espa\u00f1a. Ese mesmo ano muda o seu nome polo de Unificaci\u00f3n Comunista de Espa\u00f1a. En 1977 membros de Unificaci\u00f3n Comunista de Espa\u00f1a concorren \u00e1s elecci\u00f3ns xerais con Frente Democr\u00e1tico de Izquierdas.\nEn 1978 foi legalizada, e ao ano seguinte celebrouse o primeiro congreso do partido. Durante a intervenci\u00f3n sovi\u00e9tica en Afganist\u00e1n pron\u00fanciase en contra da guerra e oponse \u00e1 toma de posici\u00f3ns da URSS en Angola, Mozambique, o Corno de \u00c1frica, Asia, Oriente Medio e Centroam\u00e9rica.\nEn marzo de 1981, tras o intento golpista de Tejero, UCE lanza a Campa\u00f1a \"No al fascismo. No a la Otan\". En agosto dese mesmo ano inicia a recollida de sinaturas a favor dun referendo coa consigna \"Otan No. Refer\u00e9ndum s\u00ed\".\nEn 1986 pediu o \"non\" no referendo sobre a permanencia de Espa\u00f1a na OTAN. En 1988 participou na convocatoria da folga xeral do 14 de decembro. Nas elecci\u00f3ns xerais de 1989, 1993, 1996 e 2000 pediu o voto para Izquierda Unida.\nNas elecci\u00f3ns ao Parlamento de Catalu\u00f1a de 2006 pediu o voto para Ciutadans-Partido de la Ciudadan\u00eda.\nLi\u00f1a ideol\u00f3xica e pol\u00edtica.\nUnificaci\u00f3n Comunista de Espa\u00f1a def\u00ednese como un partido de clase, proletario, guiado pola ideolox\u00eda marxista-leninista-pensamento Mao Tse-Tung. As s\u00faas metas finais son acabar coa explotaci\u00f3n do home polo home e establecer unha ditadura do proletariado.\nNo terreo pol\u00edtico, Unificaci\u00f3n Comunista de Espa\u00f1a fai unha an\u00e1lise da situaci\u00f3n mundial e da sociedade espa\u00f1ola do que resulta que Espa\u00f1a \u00e9 un pa\u00eds relativamente feble dentro da cadea imperialista, motivo que leva \u00e1 s\u00faa clase dominante a aliarse e depender dos Estados Unidos e, m\u00e1is recentemente, de Alema\u00f1a como cabeza da Uni\u00f3n Europea. Segundo UCE, o proxecto estadounidense contempla a inxerencia econ\u00f3mica e militar nos estados, mentres que o proxecto alem\u00e1n pasa por fomentar as correntes nacionalistas co fin de debilitar aos estados e exercer un maior control sobre eles.\nAlg\u00fans elementos significativos da s\u00faa li\u00f1a ideol\u00f3xica e pol\u00edtica son os seguintes:\nUCE op\u00faxose ao modelo de transici\u00f3n, ao que acusaba de ter sido imposto polos Estados Unidos e a oligarqu\u00eda espa\u00f1ola.\nDenunciou en 1979 a invasi\u00f3n de Afganist\u00e1n por parte da Uni\u00f3n Sovi\u00e9tica, convocando unha concentraci\u00f3n ante a embaixada sovi\u00e9tica en Madrid ao d\u00eda seguinte de que entraran as tropas sovi\u00e9ticas.\nA loita contra a OTAN e a intervenci\u00f3n estadounidense en Espa\u00f1a marcou durante seis anos a pol\u00edtica do partido, baixo a consigna \"OTAN no, Refer\u00e9ndum si. Ni yanquis, ni rusos\". En 1980, cando o ministro Marcelino Oreja manifestou que \"Espa\u00f1a debe fijar d\u00eda y hora para su ingreso en la OTAN\", UCE emprendeu en solitario a campa\u00f1a contra a integraci\u00f3n na OTAN. Durante eses seis anos, UCE recolleu m\u00e1is de 1.300.000 sinaturas esixindo o referendo, denunciou o golpe do 23-F, no que viu implicaci\u00f3n estadounidense, e cualificou de \"trampas e chantaxes\" a postura do goberno de Felipe Gonz\u00e1lez en relaci\u00f3n \u00e1 OTAN.\nNa loita contra a permanencia das bases estadounidenses en Espa\u00f1a, UCE publicou o primeiro manifesto asinado por m\u00e1is dun milleiro de intelectuais, profesionais, escritores e artistas, dende Julio Caro Baroja e Carmen Mart\u00edn Gaite, a Fernando Fern\u00e1n G\u00f3mez ou Antonio Banderas, deportistas como Andoni Zubizarreta ou Juan Manuel L\u00f3pez Iturriaga, e periodistas como Maruja Torres e \u00c1ngel Fern\u00e1ndez Santos.\nContra o denominado \"eixo franco-alem\u00e1n\", dende a entrada de Espa\u00f1a na Comunidade Econ\u00f3mica Europea, UCE ten denunciando a \"reconversi\u00f3n\" do pa\u00eds en funci\u00f3n dos intereses de Alema\u00f1a e Francia.\nParticipou na convocatoria da folga xeral do 14 de decembro de 1988, ou a convocada contra o chamado \"decretazo\".\nManifestouse en contra da Guerra do Golfo, en 1990, e da guerra de Iugoslavia. En 2001, inmediatamente despois do 11-S, denunciou a pol\u00edtica de \"ditadura terrorista mundial\" dos Estados Unidos.\nTras o asasinato de Miguel \u00c1ngel Blanco, UCE acusou de \"nazi-fascistas\" aos dirixentes, a li\u00f1a e o r\u00e9xime pol\u00edticos impostos polo \"nacionalismo \u00e9tnico\" no Pa\u00eds Vasco.\nNas elecci\u00f3ns xerais do 2008 apoiou a Uni\u00f3n Progreso y Democracia (en Madrid) e a Ciudadanos-Partido de la Ciudadan\u00eda (en Barcelona), cualific\u00e1ndoos como votos \u00fatiles.\nPresentouse \u00e1s elecci\u00f3ns ao Parlamento Europeo do 2009 e publica un novo manifesto co seu programa electoral, moi centrado na crise do 2008. Nel prop\u00f3n regular uns m\u00ednimos e m\u00e1ximos salariais, establecer un sistema fiscal progresivo con gravames de entre o 0 % e o 90 % e conceder axudas a empresas pequenas e familias a trav\u00e9s do ICO.\nResultados electorais.\nUnificaci\u00f3n Comunista de Espa\u00f1a presentouse en distintas convocatorias electorais durante a d\u00e9cada de 1980, cuns resultados que oscilaron entre os 20.000 e os 50.000 votos. Nas primeiras elecci\u00f3ns nas que presentou listas -ao Congreso dos Deputados en 1979- f\u00edxoo en coalici\u00f3n coa Organizaci\u00f3n Comunista de Espa\u00f1a, Bandeira vermella. En ningunha ocasi\u00f3n acadou representaci\u00f3n parlamentaria nin institucional.\nAs pen\u00faltimas elecci\u00f3ns municipais \u00e1s que se presentou Unificaci\u00f3n Comunista de Espa\u00f1a foron as de xu\u00f1o de 1987. Nelas presentou candidaturas en nove municipios, catro deles na provincia de Valencia. O mellor resultado obt\u00edvoo no municipio de Carlet (2,74 %), superando en votos \u00e1s outras d\u00faas candidaturas comunistas que se presentaban na localidade.\nNas elecci\u00f3ns europeas de 2009 Unificaci\u00f3n Comunista de Espa\u00f1a obtivo 3.483 votos (0,02%). Os seus mellores resultados estiveron nas circunscrici\u00f3ns de Baleares (0,030%), Barcelona (0,030%), Alacant (0,036%), \u00c1lava (0,040%) e Valencia (0,042%).\nNa elecci\u00f3n xeral en novembro de 2011, obtivo o seu mellor resultado en provincia de Lugo especialmente en Castroverde (a terceira forza pol\u00edtica tras o PP e PSOE) \nSource: Ministerio del Interior - Elecciones Generales 2011\nPublicaci\u00f3ns.\nUnificaci\u00f3n Comunista de Espa\u00f1a conta con tres publicaci\u00f3ns peri\u00f3dicas que son distribu\u00eddas a trav\u00e9s da propia organizaci\u00f3n do partido:\nNos \u00faltimos anos Unificaci\u00f3n Comunista de Espa\u00f1a promoveu a creaci\u00f3n dunha rede de ateneos culturais que comezaron en Madrid co Ateneo Cultural Madrid XXI. Os ateneos XXI constit\u00faen asociaci\u00f3ns culturais que desenvolven unha actividade que segue de preto a li\u00f1a ideol\u00f3xica de UCE. Entre outras actividades, neles cel\u00e9branse conferencias nas que interve\u00f1en persoeiros salientables do espectro cultural espa\u00f1ol:"}
{"id": "44304", "revid": "736", "url": "https://gl.wikipedia.org/wiki?curid=44304", "title": "Amadeo Modigliani", "text": ""}
{"id": "44308", "revid": "98629", "url": "https://gl.wikipedia.org/wiki?curid=44308", "title": "L\u00fanasa", "text": "L\u00fanasa \u00e9 un grupo de m\u00fasica irlandesa. O seu nome significa agosto en ga\u00e9lico, o que d\u00e1 nome ao festival c\u00e9ltico Lughnasadh. Son reco\u00f1ecidos polas s\u00faas emocionantes melod\u00edas e tonadas, as\u00ed como pola s\u00faa habilidade para combinar os sons do viol\u00edn, a frauta, a gaita irlandesa, a guitarra e o baixo.\nDous dos membros orixinais (Se\u00e1n Smyth e Trevor Hutchinson) a\u00ednda forman parte do grupo. Outros como Michael McGoldrick, Donogh Hennessy ou John McSherry abando\u00e1rono, pero colaboran esporadicamente.\nMembros.\nL\u00fanasa ten catro membros:\nM\u00fasicos invitados.\nDous guitarristas substit\u00faen a Donogh Hennessy nas xiras:\nDiscograf\u00eda.\n\"Redwood\" (2002)\n\"S\u00e9\" (2006; \"Seis\" en ga\u00e9lico)."}
{"id": "44312", "revid": "1131", "url": "https://gl.wikipedia.org/wiki?curid=44312", "title": "Cruceiro de Campos de Pazos", "text": "O cruceiro de Campos de Pazos local\u00edzase na praza de Campos de Pazos (Tarago\u00f1a, Rianxo).\nCaracter\u00edsticas.\nO cruceiro ten plataforma e pedestal cuadrangulares, fuste tam\u00e9n cuadrangular, con chafr\u00e1ns, capitel cuadrangular co \u00e1baco de lados curvos e v\u00e9rtices chafranados, volutas, follas de acanto, querub\u00edns e orlas vexetais. Carece de Crucifixo e Cristo, unicamente ten imaxe da Piedade sobre o capitel."}
{"id": "44313", "revid": "85894", "url": "https://gl.wikipedia.org/wiki?curid=44313", "title": "Cartomil, Tarago\u00f1a, Rianxo", "text": "Cartomil \u00e9 un lugar da parroquia de Tarago\u00f1a no concello coru\u00f1\u00e9s de Rianxo, na comarca da Barbanza. Segundo o padr\u00f3n municipal (INE 2013) ten 138 habitantes (72 homes e 66 mulleres).\nPatrimonio.\nO cruceiro de Cartomil ten plataforma cuadrangular de tres graos, pedestal c\u00fabico rematado en roda con bocel, fuste de secci\u00f3n circular cadrada na base. Capitel cil\u00edndrico co astr\u00e1galo circular, liso, \u00e1baco de lados curvos e v\u00e9rtices agudos, e decoraci\u00f3n de volutas e caras. Cruz de secci\u00f3n octogonal con remates florenzados. Cristo Crucificado coa cabeza inclinada cara a diante, as mans abertas, coroa de espi\u00f1os e cartela de INRI. A Virxe, en actitude de orar, cos dedos entrelazados, \u00e1lzase sobre pea\u00f1a de querub\u00edn."}
{"id": "44316", "revid": "98629", "url": "https://gl.wikipedia.org/wiki?curid=44316", "title": "Econom\u00eda do Uruguai", "text": "A econom\u00eda do Uruguai bas\u00e9ase grandemente nas exportaci\u00f3ns de produtos agropecuarios, nunha man de obra moi cualificada, e altos niveis de gastos sociais. Despois dun crecemento de 5% a.a. entre 1996 e 1998, a econom\u00eda sufriu unha recesi\u00f3n entre 1999 e 2002, despois das crises econ\u00f3micas dos veci\u00f1os e principais parceiros do Mercosur, o Brasil e a Arxentina. Como exemplo, a Arxentina retirou grandes somas de dep\u00f3sitos dos bancos uruguaios en 2001 e 2002, o que resultou nunha especulaci\u00f3n coa moeda uruguaia e un crecemento do desemprego. O PIB neses dous anos caeu case 20%, sendo 2002 o peor ano da crise. Unha renegociaci\u00f3n da d\u00e9beda co sector privado en 2003 restaurou a confianza p\u00fablica. Grazas a isto, e a unha arribada dos prezos das \"commodities\" exportadas polo pa\u00eds, a econom\u00eda volveu crecer, chegando a 10% en 2004, e a 6,1% en 2005, cunha media de 8% \u00f3 ano entre o 2004 e o 2008. O 2009 o crecemento foi apenas 1,7% pero o pa\u00eds non sufriu unha recesi\u00f3n grazas a eficientes pol\u00edticas monetaria e fiscal adoptadas.\nCaracter\u00edsticas.\nOs gandos ovino e bovino son os m\u00e1is importantes; carne, la, coiro e outros subprodutos constitu\u00edron sempre as principais exportaci\u00f3ns. De menor relevancia para a econom\u00eda son os cultivos agr\u00edcolas, entre eles, o trigo, o arroz e a soia.\nOs recursos minerais son escasos, pero a industria creceu grazas \u00e1s importaci\u00f3ns de combustibles e materias primas. A principal industria \u00e9 a alimenticia, seguida pola t\u00e9xtil e a qu\u00edmica. Unha industria que creceu a finais do s\u00e9culo XX e principios do XXI \u00e9 a do software, a que est\u00e1 efectuando exitosas exportaci\u00f3ns non tradicionais.\nA rede de estradas \u00e9 boa e o turismo crece rapidamente. O turismo e os servizos financeiros constit\u00faen importantes recursos econ\u00f3micos.\nSistema bancario.\nO Uruguai foi co\u00f1ecido como a \"Su\u00edza de Am\u00e9rica\", entre outras raz\u00f3ns, pola tradicional presenza de numerosos bancos.\nFoi particularmente forte a crise bancaria de 2002 no Uruguai; pero o Estado uruguaio apoiou a devoluci\u00f3n de dep\u00f3sitos \u00e1 ampla maior\u00eda dos aforristas, e respectouse a moeda orixinal dos dep\u00f3sitos; por tanto e a longo prazo, a praza financeira uruguaia recuperou a confianza do p\u00fablico. Iso significou tam\u00e9n o final da at\u00e9 ent\u00f3n habitual costume do Estado uruguaio de asistir aos bancos crebados, e creouse un seguro de dep\u00f3sitos bancarios con cobertura parcial.\n\u00c9 de destacar a existencia do segredo bancario no sistema financeiro, que data de 1982. A\u00ednda que en 2010, o Parlamento estudou o seu levantamento parcial,&lt;, tras aprobar a correspondente lei v\u00e9n aplicando discretamente e previa actuaci\u00f3n xudicial."}
{"id": "44317", "revid": "98629", "url": "https://gl.wikipedia.org/wiki?curid=44317", "title": "Johann Sutter", "text": "Johann Augustus Sutter, nado o 23 de febreiro de 1803 e finado o 18 de xu\u00f1o de 1880, foi un comerciante, aventureiro e colonizador xermanosu\u00edzo en California.\nTraxectoria.\nEuropa.\nSutter naceu na localidade badena de Kandern, no que hoxe ser\u00eda Alema\u00f1a, moi preto das fronteiras con Su\u00edza e Francia. O pai provi\u00f1a da veci\u00f1a localidade su\u00edza de R\u00fcnenberg, Cant\u00f3n de Basilea-Campi\u00f1a, e traballaba en Baviera como capataz dunha papeleira de propiedade su\u00edza, cursou estudos primarios en Kandern e a partir de 1819 na Su\u00edza francesa, tras traballar en diferentes cidades co\u00f1eceu en Aaburga a Annette D\u00fcbeld con quen casou en 1826 e grazas aos cartos da s\u00faa sogra montou unha pequena tenda de venda de panos e ferreter\u00eda. En 1834 tras retirarlle a s\u00faa sogra o apoio econ\u00f3mico Sutter decidiu marchar cara Am\u00e9rica.\nAm\u00e9rica.\nO 14 de xullo de 1834 desembarcou en Nova York e inmediatamente puxo rumbo cara a St. Louis en Missouri e entrou en contacto con outros emigrantes alem\u00e1ns que estaban preparando unha expedici\u00f3n a Santa Fe e uniuse a eles e durante alg\u00fan tempo dedicouse a facer negocios cos mexicanos. En abril de 1838 partiu cara California, en outubro chegou a Fort Vancouver, posto comercial en Oreg\u00f3n e embarcouse cara Honolul\u00fa por considerar a rota m\u00e1is segura para chegar a California, f\u00edxose amigo do c\u00f3nsul ingl\u00e9s e conseguiu pasaxe no nav\u00edo que se dirix\u00eda cara a Sitka, capital da Alasca rusa e desde al\u00ed seguiu traxecto por mar ata San Francisco onde chegou en xullo de 1839.\nNova Helvecia.\nSutter conseguiu permiso do gobernador, Juan Bautista Alvarado para establecerse ao leste do r\u00edo Sacramento en territorio dos indios Miwok no que despois se converter\u00eda na cidade de Sacramento, Sutter denominou a colonia Nova Helvecia en recordo do seu pa\u00eds, ao servizo dos brancos traballaban nativos americanos, alg\u00fans hawaianos que vi\u00f1eran canda el desde Honolul\u00fa e alg\u00fans europeos. O 29 de agosto de 1840 recibiu a nacionalidade mexicana, pola cada vez maior hostilidade dos indios do territorio, Sutter decidiu converter a s\u00faa residencia nun forte, co\u00f1ecido como Forte Sutter. 1841 foi un ano clave, brit\u00e1nicos e norteamericanos ambicionaban California e Estados Unidos enviou d\u00faas expedici\u00f3ns ao territorio ao tempo que comezaba a emigarci\u00f3n masiva de norteamericanos a California, v\u00e9ndose afectado Forte Sutter coa chegada de 200 americanos, ese ano os rusos puxeron en venda os seus postos de Bodega e Ross, ao norte de San Francisco e f\u00edxonlle ofertas \u00e1 Compa\u00f1\u00eda da Ba\u00eda de Hudson e aos mexicanos pero non se interesaron polo que Sutter aproveitou para mercalos por unha suma enorme. Sutter dedicou eses terreos para o cultivo intensivo de trigo. O goberno mexicano enviou un novo gobernador, Manuel Micheltorena para substitu\u00edr a Alvarado e este alzou en armas, Sutter interveu militarmente en apoio do gobernador e participou na batalla de Cahuenga (1845) que acabou en derrota do gobernador, Sutter foi feito prisioneiro, posto en liberdade volveu \u00e1s s\u00faas terras. Durante a revolta dos colonos norteamericanos contra M\u00e9xico, dirixida por John Fr\u00e9mont que declarou a Rep\u00fablica de California en 1846, os rebeldes capturaron Fort Setter e depuxeron a Setter, co comezo da guerra Mexicano-Americana e a entrada das tropas americanas en California Sutter recobrou o mando do forte e converteuse en cidad\u00e1 norteamericano. En xaneiro de 1848 o encargado do serradoiro de Coloma, propiedade de Sutter descubriu po de ouro, Sutter pediulle que gardara silenzo pero a noticia correu rapidamente e deu comezo o que se co\u00f1ece como a Carreira do ouro, os traballadores de Sutter deixaron os seus traballos e grandes masas de homes invadiron Fort Sutter e as serras do redor e Sutter perd\u00eda di\u00f1eiro, a mediados de ano chegou o seu fillo m\u00e1is vello Augustus, a quen mandara chamar de Su\u00edza, e intentou de reorganizar os negocios de seu pai, en 1850 chegou o resto da s\u00faa familia e Sutter converteuse en pioneiro no cultivo de \u00e1rbores froiteiras.\nEn 1851 o Congreso dos Estados Unidos aprobou unha lei que desposu\u00eda a todos os propietarios mexicanos, Sutter gastou case todo o seu di\u00f1eiro en apelaci\u00f3ns ao goberno a\u00ednda que conseguiu unha pensi\u00f3n do Congreso de 250$ mensuais. En 1866 trasladouse a Lititz, Pensilvania."}
{"id": "44318", "revid": "889", "url": "https://gl.wikipedia.org/wiki?curid=44318", "title": "John Sutter", "text": ""}
{"id": "44319", "revid": "56817", "url": "https://gl.wikipedia.org/wiki?curid=44319", "title": "Alta Carniola", "text": "Alta Carniola (esloveno: \"Gorenjska\"; (alem\u00e1n) \"Oberkrain\") \u00e9 unha rexi\u00f3n tradicional de Eslovenia. Forma parte do antigo territorio da corona dos Habsburgo de Carniola (esloveno: \"Kranjska\"; (alem\u00e1n) \"Krain\"). A capital tradicional da rexi\u00f3n \u00e9 Kranj e outros centros urbanos imporantes son Jesenice, Tr\u017ei\u010d, \u0160kofja Loka, Kamnik, e Dom\u017eale."}
{"id": "44320", "revid": "98629", "url": "https://gl.wikipedia.org/wiki?curid=44320", "title": "Baixa Estiria", "text": "Baixa Estiria (esloveno \"Spodnja \u0160tajerska\", alem\u00e1n \"Untersteiermark\", lat\u00edn \"Styria\") representa o terzo meridional do antigo Ducado da Est\u00edria, \u00e9 unha rexi\u00f3n do norestr da Eslovenia. Os outros dous terzos setentrionais do antigo ducado pertencen actualmente a Austria chamados hoxe en d\u00eda Alta Est\u00edria. O Ducado de Est\u00edria dividiuse en 1918 despois da primeira guerra mundial, quedando o Reino de Iugoslavia s\u00f3 coa Baixa Est\u00edria. Eslovenia obtivo a independ\u00e8ncia da Rep\u00fablica Federal Socialista de Iugoslavia en 1991.\nA Baixa Est\u00edria non ten status oficial como unidade administrativa en Eslovenia, s\u00f3 se \u00e9 asociada como unha simple provincia (en esloveno \"pokrajina\") . A Baixa Est\u00edria \u00e9 co\u00f1ecida polo seu vi\u00f1o branco.\nA capital da Baixa Est\u00edria \u00e9 Maribor (alem\u00e1n \"Marburg\"). Tam\u00e9n son importantes cidades como Celje e Ptuj."}
{"id": "44326", "revid": "23204", "url": "https://gl.wikipedia.org/wiki?curid=44326", "title": "Tarxeta", "text": "Con tarxeta podemos referinos a:\nNa placa base dun ordenador atopamos distintas placas con circu\u00edtos impresos:"}
{"id": "44328", "revid": "736", "url": "https://gl.wikipedia.org/wiki?curid=44328", "title": "Nasser", "text": ""}
{"id": "44331", "revid": "43749", "url": "https://gl.wikipedia.org/wiki?curid=44331", "title": "Johannesburg", "text": ""}
{"id": "44338", "revid": "5537743", "url": "https://gl.wikipedia.org/wiki?curid=44338", "title": "Novo Partido Democr\u00e1tico (Canad\u00e1)", "text": "O Novo Partido Democr\u00e1tico (\"New Democratic Party\" (NPD) en ingl\u00e9s e \"Nouveau Parti d\u00e9mocratique\" (NPD) en franc\u00e9s) \u00e9 un partido pol\u00edtico do Canad\u00e1 de filosof\u00eda socialdemocr\u00e1tica, membro da Internacional Socialista. O seu actual l\u00edder \u00e9 Jagmeet Singh, conta con 24 escanos no parlamento canadense co 15,9 % dos votos nas elecci\u00f3ns de 2019.\nO partido formouse en 1961 ao cambiar o Partido Socialdem\u00f3crata Canadense o seu nome por influencia do Congreso do Traballo do Canad\u00e1, o principal sindicato do pa\u00eds."}
{"id": "44339", "revid": "1131", "url": "https://gl.wikipedia.org/wiki?curid=44339", "title": "Radio Maceda", "text": "Radio Maceda \u00e9 unha emisora municipal do concello de Maceda, comezou a emitir en abril de 1989 como emisora independente por iniciativa da Asociaci\u00f3n Cultural e Recreativa Radio Maceda."}
{"id": "44340", "revid": "98629", "url": "https://gl.wikipedia.org/wiki?curid=44340", "title": "Agronom\u00eda", "text": "A agronom\u00eda (do lat\u00edn \"ager\", 'campo', e do grego \"\u03bd\u03cc\u03bc\u03bf\u03c2\", \"nomos\", 'lei'), denominada tam\u00e9n como enxe\u00f1ar\u00eda agron\u00f3mica, \u00e9 a ponla da ciencia agr\u00edcola que trata o estudo dos cultivos e os solos onde medran. Os agr\u00f3nomos traballan para desenvolver m\u00e9todos que melloren o uso do solo e aumentar a produci\u00f3n de alimentos."}
{"id": "44342", "revid": "5312", "url": "https://gl.wikipedia.org/wiki?curid=44342", "title": "Uni\u00f3 Democr\u00e0tica de Catalunya", "text": "Uni\u00f3 Democr\u00e0tica de Catalunya (UDC) foi un partido pol\u00edtico catal\u00e1n de ideolox\u00eda nacionalista e democristi\u00e1 que estivo integrado xunto con Converg\u00e8ncia Democr\u00e0tica de Catalunya na federaci\u00f3n Converg\u00e8ncia i Uni\u00f3 (CiU) ata a s\u00faa ruptura no ano 2015. O seu presidente e principal l\u00edder \u00e9 desde 1987 Josep Antoni Duran i Lleida. O secretario xeral \u00e9 Ramon Espadaler.\nConstitu\u00eduse o 7 de novembro de 1931 e actuou politicamente durante a Segunda Rep\u00fablica, tralo fin da guerra civil espa\u00f1ola UDC pasou \u00e1 clandestinidade, reorganiz\u00e1ndose a partir de 1941 na clandestinidade, formando parte dos organismos da oposici\u00f3n democr\u00e1tica contra o franquismo, logo da restauraci\u00f3n da democracia participou nas primeiras elecci\u00f3ns ao Parlamento de Catalu\u00f1a conseguindo un escano e en 1978 asinou acordos con CDC para formar listas electorais conxuntas como CIU. UDC formou parte dos gobernos da Generalitat desde ent\u00f3n ata que CIU perdeu as elecci\u00f3ns catal\u00e1s de 2003. UDC conta con 16.000 afiliados \nLigaz\u00f3ns externas.\nWeb oficial de UDC (catal\u00e1n)"}
{"id": "44344", "revid": "23204", "url": "https://gl.wikipedia.org/wiki?curid=44344", "title": "Hathor", "text": "O7-D2:r-C9 ou O10\nHathor Hwt-Hert, Het-Heru, Het-hert, nome co significado de \"Casa de Horus\".\nNome exipcio Hut-Hor. Nome grego: Hathor. Deidade grega: Afrodita. Deidade fenicia: Astart\u00e9. Deidade semita: Baalat.\nSe\u00f1ora do ceo, deusa do amor, deusa nutricia, do baile e as artes musicais e patroa dos ebrios na mitolox\u00eda exipcia. Foi unha das deusas mais veneradas do Antigo Exipto\nIconograf\u00eda.\nRepresentada baixo tres aspectos:\nO seu atributo era o sistro.\nNa s\u00faa faceta vingadora comparte en moitas ocasi\u00f3ns o aspecto leonino da deusa Sekhmet, e baixo esta forma \u00e9 considerada como un dos ollos do deus solar Ra.\nMitolox\u00eda.\nFoi a nai do deus Horus, a\u00ednda que algunhas fontes suxiren que hab\u00eda un matrimonio sagrado con Horus como parte do festival anual en Luxor. Xuntos vingaron a morte do pai de Horus, o deus Osiris.\nXa que o fara\u00f3n \u00e9 identificado con Horus, Hathor \u00e9 considerada como a nai divina de cada monarca reinante (entre os t\u00edtulos reais figura o de \"Fillo de Hathor\").\nBaixo a forma dunha vaca acolle e protexe aos defuntos, ofrecendo alimentos aos mortos. M\u00e1is tarde se identificou con Isis, que a substitu\u00edu como madre de Horus.\nEn Dendera, onde se atopaba o seu principal centro de culto, era a deusa do amor, a maternidade, a beleza xuvenil, a alegr\u00eda e o erotismo. Na s\u00faa faceta funeraria, especialmente na zona oeste de Tebas era denominada \"Se\u00f1ora de Occidente\". Entend\u00edase que cada atardecer recib\u00eda o sol po\u00f1ente, ao que protex\u00eda ata o seguinte amencer.\nEntre os seus poderes cr\u00edase que pod\u00eda fixar o destino e a sorte dos meni\u00f1os.\nTivo templos dedicados en Abu Simbel \u2013 identificada con Nefertari \u2013, File, Deir el-Medina, Deir el-Bahari, Dendera, Serabit el-Jadim (Sina\u00ed) ou Menfis.\nA imaxe da cabeza da deusa foi esculpida nos capiteis das columnas de moitos templos e capelas, denomin\u00e1ndose \"capiteles hath\u00f3ricos\". Foi a \u00fanica deidade representada de tan singular maneira."}
{"id": "44345", "revid": "23204", "url": "https://gl.wikipedia.org/wiki?curid=44345", "title": "Prekmurje", "text": "Prekmurje (h\u00fangaro: \"Muravid\u00e9k,\" prekmuro: \"Prekm\u00fcrje, Prekm\u00f6rje\") \u00e9 unha provincia hist\u00f3rica (\"pokrajina\" en esloveno) de Eslovenia situada na rexi\u00f3n m\u00e1is oriental do pa\u00eds . Limita coa Hungr\u00eda \u00f3 nordeste, coa Austria \u00f3 noroeste, polo sur con Croacia e tam\u00e9n coa rexi\u00f3n eslovena de Baixa Estiria \u00f3 suroeste. O r\u00edo Mura, a separa do resto de Eslovenia.\nA capital da rexi\u00f3n \u00e9 Murska Sobota. Outras cidades importates s\u00f3n Lendava, Dobrovnik, Turni\u0161\u010de, Beltinci, \u010cren\u0161ovci.\nNa rexi\u00f3n hai unha considerable poboaci\u00f3n h\u00fangara, ademais de xitanos. A rexi\u00f3n foi parte do Condado de Vas do Reino de Hungr\u00eda entre o s\u00e9culo XI - 1526, 1687 - 1849 e 1867 - 1918. Tam\u00e9n foi ocupada pola Hungr\u00eda do 1941 a 1944 durante a segunda guerra mundial."}
{"id": "44346", "revid": "56817", "url": "https://gl.wikipedia.org/wiki?curid=44346", "title": "Voo do Cuatro Vientos", "text": "O voo do Cuatro Vientos foi un voo Espa\u00f1a-Cuba-M\u00e9xico que se realizou en 1933.\nHistoria.\nEn 1932 o capit\u00e1n de enxe\u00f1eiros Mariano Barber\u00e1n y Tros de Ilarduya, director da Escola de Observadores do aer\u00f3dromo de Cuatro Vientos, concibiu a idea de realizar un voo que cruzando o Atl\u00e1ntico central chegase \u00e1s Antillas para estudar unha nova rota a\u00e9rea. Designouse como primeiro piloto o tenente Joaqu\u00edn Collar e como piloto e navegante o propio Barber\u00e1n. Para actuar como mec\u00e1nico de asistencia en terra elixiuse o sarxento Modesto Madariaga.\nBarber\u00e1n estableceu contacto con CASA para constru\u00edr o avi\u00f3n, un Breguet XIX GR (Gran Raid), sesquiplano, con motor Hispano Suiza 12 Nb de 650 cabalos e 12 cilindros en V. Foi fabricado especialmente para a ocasi\u00f3n, ampliando a\u00ednda a capacidade do gran dep\u00f3sito do modelo orixinal franc\u00e9s, o cal, dada a s\u00faa posici\u00f3n no centro da estrutura, equival\u00eda case a redese\u00f1ar totalmente o avi\u00f3n, que quedou cunha capacidade de 5.000 litros de gasolina en oito dep\u00f3sitos e 200 de aceite. Ti\u00f1a a cabina pechada e un panel moi completo con instrumentos de motor, dous compases, un alt\u00edmetro, vari\u00f3metro e reloxo integral de voo con anem\u00f3metro. Comezou a constru\u00edrse en xaneiro de 1933 e rematouse en abril de 1934, e d\u00e9uselle o nome de Cuatro Vientos. Custou de 800.000 pesetas.\nO 8 de xu\u00f1o de 1933 engalaron en Cuatro Vientos para situar o avi\u00f3n no aer\u00f3dromo de Tablada (Sevilla), onde tras unha coidadosa preparaci\u00f3n meteorol\u00f3xica, partiron o 10 de xu\u00f1o de 1933 \u00e1s 04:40 horas. Empregaron 1.500 metros de pista para a engalaxe, case a s\u00faa totalidade.\nCruzar o Atl\u00e1ntico central foi a maior distancia voada ata ese momento sobre o mar. Seguiron a ruta prevista con desviaci\u00f3ns m\u00ednimas malia diversas incidencias, como unha indisposici\u00f3n de Collar: Tablada (Sevilla), Madeira, San Xo\u00e1n (Porto Rico), Guant\u00e1namo e Camag\u00fcey, onde chegaron 11 de xu\u00f1o \u00e1s 15:39 hora local, logo de 39 horas e 55 minutos de voo e 7.320\u00a0km. O d\u00eda seguinte, d\u00eda 12, engalaron con destino a A Habana e aterraron no aer\u00f3dromo de Columbia \u00e1s 14:15. O recibimento al\u00ed foi espectacular, con m\u00e1is de 10.000 persoas agardando. O voo constitu\u00edu un acontecemento social de primeira magnitude e os aviadores foron agasallados nos c\u00edrculos pol\u00edticos, sociais e mercant\u00eds de Cuba. Nos d\u00edas que pasaron al\u00ed, Madariaga tivo que facer fronte a unha complicada incidencia, unha fuga de combustible que houbo que arranxar. A traves\u00eda cara a M\u00e9xico comprend\u00eda un voo de 1.920\u00a0km que estaba previsto realizar nunhas 12 horas. O 20 de xu\u00f1o engalaron na Habana \u00e1s 05:52 horas cara a Cidade de M\u00e9xico; por \u00faltima vez foron vistos \u00e1s 11:35, preto da cidade de Villahermosa en Tabasco; a partir desta posici\u00f3n desapareceron. Os gobernos de M\u00e9xico e Guatemala despregaron numerosas operaci\u00f3ns de procura e, malia os esforzos realizados, non puido darse co lugar de ca\u00edda do aparello, un misterio que deu lugar ata o d\u00eda de hoxe a numerosas teor\u00edas e especulaci\u00f3ns de cal foi o fin do Catro Ventos e os seus tripulantes."}
{"id": "44347", "revid": "878", "url": "https://gl.wikipedia.org/wiki?curid=44347", "title": "Voo do Catro Ventos", "text": ""}
{"id": "44348", "revid": "56817", "url": "https://gl.wikipedia.org/wiki?curid=44348", "title": "Carintia, Eslovenia", "text": "A rexi\u00f3n de Koro\u0161ka ou Carintia (en esloveno \"Koro\u0161ka regija\"; \"Carintia eslovena\") \u00e9 unha das doce rexi\u00f3ns estat\u00edsticas nas que se subdivide Eslovenia. En decembro de 2005, contaba cunha poboaci\u00f3n de 73.754 habitantes."}
{"id": "44349", "revid": "1576", "url": "https://gl.wikipedia.org/wiki?curid=44349", "title": "Carniola Interior", "text": "Carniola Interior () \u00e9 unha rexi\u00f3n tradicional da Eslovenia. Formou parte do territorio da coroa dos Habsburgo de Carniola. O centro administrativo da rexi\u00f3n \u00e9 Postojna, e outros centros urbanos son Idrija, Logatec, Cerknica, Ilirska Bistrica, e Pivka."}
{"id": "44350", "revid": "22570", "url": "https://gl.wikipedia.org/wiki?curid=44350", "title": "Baixa Carniola", "text": "A Baixa Carniola (esloveno: \"Dolenjska\"; alem\u00e1n: \"Unterkrain\") \u00e9 unha rexi\u00f3n tradicional da Eslovenia. Forma parte do territorio hist\u00f3rico da coroa dos Habsburgo na Carniola. A rexi\u00f3n da Carniola Branca tam\u00e9n \u00e9 considerada parte da Baixa Carniola. O centro tradicional da rexi\u00f3n \u00e9 Novo Mesto, outros centros urbanos son Ko\u010devje, Grosuplje, Kr\u0161ko, Bre\u017eice, Trebnje, \u010crnomelj, Semi\u010d, e Metlika."}
{"id": "44351", "revid": "98629", "url": "https://gl.wikipedia.org/wiki?curid=44351", "title": "Gori\u0161ka", "text": "Gori\u0161ka \u00e9 a rexi\u00f3n situada no extremo oeste da Eslovenia, ten como capital a Nova Gorica. \nA antiga capital, Gorizia (en esloveno \"Gorica\"), pertencen a Italia dende a primeira guerra mundial."}
{"id": "44352", "revid": "98629", "url": "https://gl.wikipedia.org/wiki?curid=44352", "title": "Primorska", "text": "O Litoral esloveno (esloveno \"Primorska\"; italiano Litorale; alem\u00e1n K\u00fcstenland) \u00e9 unha rexi\u00f3n tradicional da Eslovenia que consta da rexi\u00f3n de Gori\u0161ka xunto co anaco da Istria eslovena (\"Slovenska Istra\"). O nome prov\u00e9n do territorio da coroa dos Habsburgo do Litoral austr\u00edaco do cal Eslovenia fora parte. Os principais centros urbanos son Nova Gorica na Gori\u0161ka, algo ao interior, e Koper na Istria, que \u00e9 o porto comercial de Eslovenia.\nNa costa, indo desde Italia, a 12\u00a0km desta, sit\u00faase a primeira localidade eslovena, Skofije, e pouco despois Ankaran, cunha longa praia, e xa despois Koper. Xa no sur, lindando con Croacia, \u00e9rguese nun cabo, Piran, e no seu mesmo concello Portoroz, a localidade m\u00e1is tur\u00edstica da costa eslovena. O r\u00edo Dragonia marca a fronteira coa Istria croata."}
{"id": "44353", "revid": "23204", "url": "https://gl.wikipedia.org/wiki?curid=44353", "title": "Casa de Habsburgo", "text": "A Casa de Habsburgo (, en castel\u00e1n: \"Casa de Habsburgo\", en h\u00fangaro: \"Habsburg csal\u00e1d\", en italiano: \"Casa d'Asburgo\", en neerland\u00e9s: \"Huis van Habsburg\", en polaco: \"dom Habsburg\u00f3w\", en portugu\u00e9s: \"Casa de Habsburgo\", en lat\u00edn: \"Domus Habsburgensis\", en franc\u00e9s: \"Maison de Habsbourg\", en ingl\u00e9s: \"House of Habsburg\"), tam\u00e9n co\u00f1ecida como a Casa de Austria (, en castel\u00e1n: \"Casa de Austria\", en h\u00fangaro: \"Ausztria H\u00e1za\", en italiano: \"Casa d'Austria\", en neerland\u00e9s: \"Huis van Oostenrijk\", en polaco: \"dom Austrii\", en portugu\u00e9s: \"Casa da \u00c1ustria\", en lat\u00edn: \"Domus Austri\u00e6\", en franc\u00e9s: \"Maison d'Autriche\", en ingl\u00e9s: \"House of Austria\") \u00e9 unha das dinast\u00edas m\u00e1is destacadas da historia europea. \nA familia tivo a s\u00faa orixe no s\u00e9culo XII e o nome deriva de \"Habichtsburg\", o castelo do falc\u00f3n, a s\u00faa morada oficial, constru\u00eddo no 1020, na actual Su\u00edza. En tempos actuais, o cabeza da dinast\u00eda foi o pr\u00edncipe Ot\u00f3n de Habsburgo (1912-2011), e o xefe da casa, o seu fillo o arquiduque Carlos de Habsburgo-Lorena, desde 2007.\nOs Habsburgo foron:\nOutras coroas controladas brevemente pola casa foron:\nTraxectoria.\nO nome Habsburgo prov\u00e9n do castelo su\u00edzo \"Habichtsburg\" (castelo do falc\u00f3n), que era a residencia familiar dos Habsburgo durante os s\u00e9culos XI, XII e XIII, no que hoxe \u00e9 o Cant\u00f3n de Argovia, no antigo ducado de Suabia, na actual Su\u00edza (Su\u00edza non exist\u00eda ent\u00f3n na s\u00faa forma actual, e as terras su\u00edzas formaban parte principalmente do Sacro Imperio Romano Xerm\u00e1nico).\nDesde o suroeste de Alema\u00f1a (principalmente Alsacia \u2014hoxe en Francia\u2014, Brisgovia, Argovia e Turgovia) a familia estendeu a s\u00faa influencia e asentamentos at\u00e9 os extremos do sueste do Sacro Imperio Romano Xerm\u00e1nico, aproximadamente o que \u00e9 hoxe en d\u00eda Austria (1278-1382).\nEn s\u00f3 d\u00faas ou tres xeraci\u00f3ns, os Habsburgo lograran obter un alcance inicialmente intermitente no trono imperial que durar\u00eda s\u00e9culos (1273-1291, 1298-1308, 1438-1740 e 1745-1806).\nA casa de Habsburgo subiu por primeira vez ao trono imperial con Rodolfo IV, que reinar\u00eda como Rei de romanos desde o 29 de setembro de 1273 ao 15 de xullo de 1291 como Rodolfo I.\nEn 1278, tras a derrota e morte do rei de Bohemia Otokar II na batalla de D\u00fcrnkrut, o Rei de romanos (non chegou a ser coroado emperador do Sacro Imperio) obtivo os ducados de Austria e de Istria, que deu aos seus fillos. Deste xeito foi como Rodolfo I iniciou o dominio da familia sobre Austria.\nMorto Rodolfo I, os Habsburgo non puideron manterse no poder do Sacro Imperio. Alberte, o seu fillo, sucedeuno en 1298 como Alberte I, pero foi asasinado en 1308.\nAfastados pola poderosa casa de Luxemburgo, os Habsburgo foron exclu\u00eddos dos asuntos do Imperio. Cando a Bula de Ouro (constituci\u00f3n selada de ouro, dada polo soberano do Sacro Imperio) fixou en 1356 os sete principes electores do emperador, os Habsburgo non estiveron na lista.&lt;br&gt; As s\u00faas terras su\u00edzas estaban ameazadas pola acabada de nacer Confederaci\u00f3n Helv\u00e9tica.&lt;br&gt; Por outro lado, a conquista da Carniola en 1335, do Tirol en 1363, dunha parte de Istria en 1374 e de Trieste en 1382 consolidar\u00eda o ducado da Austria, base do seu poder.\nSegundo o costume xerm\u00e1nico, os territorios dos Habsburgo foron repartidos entre os diversos membros da familia. En 1379 separouse unha rama Albertina e outra Leopoldina, a cal terminar\u00eda recollendo en 1490 a herdanza completa. Estas divisi\u00f3ns provocaron conflitos, enfraquecendo o poder dos pr\u00edncipes e reforzando o das Dietas locais que, cada vez m\u00e1is dominadas pola nobreza, comezaron a elaborar a s\u00faa administraci\u00f3n propia.\nA extinci\u00f3n da casa de Luxemburgo permitiu aos Habsburgo recuperar a coroa imperial. As elecci\u00f3ns de Alberte II como Rei de romanos en 1438 e de Frederico III como Rei de romanos en 1440 (coroado como emperador en 1452), marcar\u00edan o inicio dunha presenza duradeira no poder do Sacro Imperio.\nDespois do matrimonio de Maximiliano I, fillo de Frederico III, con Mar\u00eda, herdeira do Ducado de Borgo\u00f1a (que controlaba os Pa\u00edses Baixos borgo\u00f1\u00f3ns) e o matrimonio de seu fillo Filipe o Fermoso con Xoana, herdeira de Castela (filla dos Reis Cat\u00f3licos), propiciou que Carlos I de Espa\u00f1a herdara o Reinos de Castela, Arag\u00f3n, os do sur de Italia (Reinos de N\u00e1poles e Sicilia), Austria, o Tirol e os Pa\u00edses Baixos (Carlos foi elixido emperador en 1520 como Carlos V).\nEn 1580 o seu fillo Filipe II herdou Portugal e as s\u00faas colonias. Por outra parte, Carlos nomeou herdeiro do Imperio ao seu irm\u00e1n Fernando (que reinou como Fernando I).\nGaler\u00eda.\n \nBaixo o emperador Maximiliano II, fillo de Fernando I, os Habsburgo adquiriron a terra onde anos despois construir\u00edan o \"Palacio de Sch\u00f6nbrunn\": o palacio de ver\u00e1n dos Habsburgo en Viena e un dos s\u00edmbolos m\u00e1is duradeiros da dinast\u00eda.\n\u00c1rbore xeneal\u00f3xica da casa de Habsburgo"}
{"id": "44354", "revid": "23204", "url": "https://gl.wikipedia.org/wiki?curid=44354", "title": "Juan Luis Galiardo", "text": "Juan Luis Galiardo, nado en San Roque (C\u00e1diz) o 2 de marzo de 1940 e finado en Madrid o 22 de xu\u00f1o de 2012, foi un actor espa\u00f1ol.\nTraxectoria.\nA\u00ednda que comezou en Madrid estudos de Econ\u00f3micas e Enxe\u00f1ar\u00eda Agr\u00f3noma decide abandonalos para dedicarse \u00e1 interpretaci\u00f3n e tit\u00falase na hoxe desaparecida Escola Oficial de Cine.\nDebuta en cine en 1960, iniciando a partir de a\u00ed unha etapa como gal\u00e1n, na que quedar\u00eda encasillado durante os anos 60 e 70.\nXa nos 80 traballa en M\u00e9xico e \u00f3 seu regreso a Espa\u00f1a funda cuns amigos unha produtora, Pen\u00e9lope Films, desde a que xorden pel\u00edculas como \"El disputado voto del se\u00f1or Cayo\", de Antonio Gim\u00e9nez-Rico) ou a popular serie para televisi\u00f3n \"Turno de oficio\", serie que bateu r\u00e9cords de audiencia no seu momento e que constit\u00fae o seu traballo m\u00e1is destacado en televisi\u00f3n xunto con outros como \"La Regenta\", baseada na novela de Clar\u00edn, e \"Una gloria nacional\", de Jaime de Armi\u00f1\u00e1n entre outras.\nDesde mediados dos 80 rompe co seu pasado de gal\u00e1n para interpretar todo tipo de papeis, tanto c\u00f3micos como dram\u00e1ticos.\nTen traballado cos directores espa\u00f1ois de maior prestixio, como \u00e9 o caso de Carlos Saura, Luis Garc\u00eda Berlanga, Jos\u00e9 Luis Garc\u00eda S\u00e1nchez, Jaime de Armi\u00f1\u00e1n, Antonio Mercero, Jos\u00e9 Luis Cuerda, Fernando Trueba, Pedro Lazaga, Antonio del Real ou Chumy Ch\u00famez entre outros.\nTam\u00e9n participou en multitude de proxectos a nivel internacional sendo dirixido por Charlton Heston, Ken Annakin, Enzo Castellari e Alberto Lattuada, ademais de traballar xunto a Sophia Loren, Silvana Pampanini, Geraldine Chaplin, Marisa Mell e Hildegarde Neil.\nTam\u00e9n conta cunha extensa experiencia teatral.\nNo terreo persoal, estivo casado con Juana Prieto Mart\u00ednez coa que tivo un fillo."}
{"id": "44355", "revid": "5312", "url": "https://gl.wikipedia.org/wiki?curid=44355", "title": "Partido Socialista Laborista de Am\u00e9rica", "text": "O Partido Socialista Laborista de Am\u00e9rica (\"Socialist Labor Party of America\", SLP) \u00e9 un partido marxista dos Estados Unidos. O seu \u00f3rgano de expresi\u00f3n \u00e9 o bimensual \"The People\".\nHistoria e caracter\u00edsticas.\nFundouse en 1876 como o Partido dos Traballadores de Am\u00e9rica (\"Workingmen's Party of America\"), constitu\u00edndo o segundo partido socialista m\u00e1is antigo do mundo; en 1877 cambiou o seu nome ao actual. En 1881 o sector anarquista deixou o partido.\nEn 1892 o SLP participou por vez primeira nas elecci\u00f3ns \u00e1 presidencia, e conseguiu 21.163 votos. Durante a primeira \u00e9poca a maior\u00eda dos seus membros eran traballadores de procedencia europea. En 1890 accedeu \u00e1 direcci\u00f3n do SLP, Daniel De Leon e o partido desenvolveu unha forma de marxismo co\u00f1ecida como DeLeonismo que a\u00ednda profesa na actualidade o partido. Os opo\u00f1entes de De Leon deixaron o SLP en 1901 e xunto co Partido Social Democr\u00e1tico fundaron o Partido Socialista de Am\u00e9rica.\nTradicionalmente cr\u00edtico tanto coa Uni\u00f3n Sovi\u00e9tica como co reformismo socialista, o SLP estivo illado do resto da esquerda americana. En 1944 o seu candidato presidencial conseguiu 45.226 votos pero caeu no comezo da guerra fr\u00eda. Dirixido por Eric Hass conseguiu recuperar ata chegar a 47.522 votos nas elecci\u00f3ns presidencias de 1952. A \u00faltima vez que se presentou \u00e1s elecci\u00f3ns presidenciais foi en 1976 conseguindo 9.566 votos."}
{"id": "44356", "revid": "98629", "url": "https://gl.wikipedia.org/wiki?curid=44356", "title": "Linguas eslavas", "text": "As linguas eslavas son un grupo ling\u00fc\u00edstico das linguas indoeuropeas pertencente \u00f3s eslavos. Estas linguas f\u00e1lanse \u00f3 longo da Europa do leste, nalgunhas zonas dos Balc\u00e1ns, Europa central e no norte de Asia.\nGrupos.\nGrupo occidental.\nA lingua literaria eslava m\u00e1is antiga \u00e9 o eslavo eclesi\u00e1stico antigo, que pervive no eslavo eclesi\u00e1stico e na lingua planificada intereslavo.\nHistoria.\nRa\u00edces.\nT\u00f3dalas linguas eslavas descenden do protoeslavo. A maior\u00eda dos ling\u00fcistas afirman que o proto-eslavo evolucionou do protobaltoeslavo, antecesor com\u00fan do protob\u00e1ltico (da que derivan as linguas b\u00e1lticas). O proto-balto-eslavo orixinar\u00edase nos territorios que arrodean a actual Lituania arredor do ano -3000. O proceso de separaci\u00f3n tivo lugar a finais do II Milenio. Alg\u00fans ling\u00fcistas, maiormente procedentes dos pa\u00edses b\u00e1lticos, mante\u00f1en que non existiu esta lingua com\u00fan.\nEvoluci\u00f3n.\nA imposici\u00f3n do eslavo eclesi\u00e1stico sobre os eslavos ortodoxos f\u00edxose en detrimento das s\u00faas variedades dialectais, as cales se enriqueceron aproveitando o seu vocabulario para os conceptos abstractos. Os autores do Renacemento polaco e o Barroco croata do s\u00e9culo XVI, pola contra, empregaron o vern\u00e1culo.\nCon esa influencia do eslavo eclesi\u00e1stico, a literatura eslava gozou de independencia ling\u00fc\u00edstica. S\u00f3 a tradici\u00f3n literaria croata ten tanta antig\u00fcidade como o eslavo eclesi\u00e1stico. Comezou co Codex Vinodol e continuou no Renacemento ata que o croata se codificou en 1850, a\u00ednda que boa parte da literatura entre 1300 e 1500 se escribiu nunha mestura de vern\u00e1culo e eslavo eclesi\u00e1stico semellante ao empregado en Rusia e noutras partes. O monumento antigo m\u00e1is importante da escrita croata \u00e9 a t\u00e1boa de Ba\u0161ka, de finais do s\u00e9culo XI. \u00c9 unha lousa de pedra atopada na pequena igrexa de Santa Luc\u00eda na illa croata de Krk; cont\u00e9n texto escrito en \u010dakavian, hoxe en d\u00eda un dialecto do croata e en escrita glagol\u00edtica croata. A independencia de Dubrovnik facilitou a continuidade da tradici\u00f3n. As linguas dos eslavos cat\u00f3licos rozaron a extinci\u00f3n en numerosas ocasi\u00f3ns. O texto m\u00e1is antigo en polaco \u00e9 do s\u00e9culo XIV; con anterioridade, a lingua da administraci\u00f3n era o lat\u00edn. O checo estivo sempre en perigo de ceder diante do alem\u00e1n, e o sorabo, falado actualmente s\u00f3 na Alema\u00f1a por varios miles de persoas. O esloveno, baixo influencia alem\u00e1 e italiana, limit\u00e1base a ser unha lingua rexional falada polos campesi\u00f1os e s\u00f3 se escribiu coa Reforma protestante do s\u00e9culo XVI.\nAs influencias estranxeiras m\u00e1is recentes seguen a mesma t\u00f3nica xeral nas linguas eslavas que no resto e dependen das relaci\u00f3ns pol\u00edticas dos eslavos. No s\u00e9culo XVII, o ruso burgu\u00e9s (delovoi jazyk) absorbeu palabras do alem\u00e1n a trav\u00e9s de contactos directos entre os rusos e comunidades de alem\u00e1ns asentados na Rusia. Na \u00e9poca de Pedro o Grande, os contactos frecuentes coa Francia introduciron numerosos empr\u00e9stimos e calcos, moitos dos cales substitu\u00edron empr\u00e9stimos eslavos m\u00e1is antigos. O ruso, pola s\u00faa volta, influenciou a maior\u00eda das linguas eslavas durante o s\u00e9culo XIX. Os escritores croatas tomaron palabras checas libremente, mentres que os checos, loitando pola supervivencia da s\u00faa lingua, tomaron moitas do ruso. A influencia do ruso sobre o b\u00falgaro \u00e9 moito m\u00e1is notoria, xa que este tomou moitas palabras rusas para substitu\u00edr os empr\u00e9stimos do turco e do grego, de tal maneira que moitas palabras b\u00falgaras mante\u00f1en unha estrutura fon\u00e9tica infrecuente no b\u00falgaro ou mesmo nas linguas eslavas meridionais.\nDiferenciaci\u00f3n das linguas eslavas.\nO proto-eslavo existiu aproximadamente at\u00e9 mediados do I Milenio a.C. No s\u00e9culo VII xa se dividira en zonas dialectais extensas. Non existen teor\u00edas satisfactorias acerca da natureza da posterior separaci\u00f3n entre eslavo occidental e meridional. P\u00e9nsase que o eslavo meridional converxeu nun ruso antigo que perdurou at\u00e9 o s\u00e9culo XII. P\u00e9nsase que os eslavos meridionais chegaron aos Balc\u00e1ns en d\u00faas ondas e que entre elas houbo unha poboaci\u00f3n grande de v\u00e1lacos.\nA diferenciaci\u00f3n ling\u00fc\u00edstica viuse favorecida pola dispersi\u00f3n dos pobos eslavos sobre un territorio enorme -que en Europa Central exced\u00eda a extensi\u00f3n actual das maior\u00edas eslavo-falantes. Os documentos escritos dos s\u00e9culos IX, X e XI mostran xa trazos ling\u00fc\u00edsticos locais.\nO movemento de falantes de linguas eslavas cara os Balc\u00e1ns nos \u00faltimos s\u00e9culos do Imperio Bizantino expandiu a \u00e1rea de fala eslava, mais a lingua escrita pr\u00e9-existente (o grego) sobreviviu nesta \u00e1rea. A chegada dos h\u00fangaros \u00e1 Panonia no s\u00e9culo IX interpuxo falantes de linguas non eslavas entre os eslavos meridionais e occidentais, cortando en consecuencia a conexi\u00f3n entre os eslavos da Croacia Branca (Crobatia, actual Polonia) e Serbia Branca (Pomeria, actual Alema\u00f1a) dos eslavos meridionais (croatas e serbios). As conquistas dos francos completaron a separaci\u00f3n entre estes dous grupos, cortando tam\u00e9n a conexi\u00f3n entre os eslavos da Moravia e a Baixa Austria (Moravia) dos das actuais Estiria, Carintia, o distrito de Lienz en Austria e nas provincias da actual Eslovenia, onde os antecesores dos eslovenos se asentaran durante a primeira colonizaci\u00f3n.\nParticularidades ling\u00fc\u00edsticas.\nA escrita.\nUnha norma -simplificada- de resumir a situaci\u00f3n \u00e9 pensar que as linguas eslavas dos pa\u00edses ortodoxos empregan o alfabeto cir\u00edlico e os demais o alfabeto latino.\nT\u00e1boa comparativa dalgunhas linguas eslavas.\nNesta t\u00e1boa comp\u00e1ranse a escrita dalgunhas palabras destas linguas xunto coa s\u00faa traduci\u00f3n ao galego."}
{"id": "44358", "revid": "56817", "url": "https://gl.wikipedia.org/wiki?curid=44358", "title": "Partido dos Traballadores Noruegueses", "text": "O Partido dos Traballadores Noruegueses (en noruegu\u00e9s: \"Det norske Arbeiderparti\" (DNA) ou \"Arbeiderpartiet\" (AP)) \u00e9 un partido socialdem\u00f3crata noruegu\u00e9s.\nFundado en 1887 e non foi ata 1894 cando se presentou \u00e1s primeiras elecci\u00f3ns para o Jens Storting, conseguindo entrar por vez primeira en 1903, foi incrementando o seu apoio popular e en 1927 pasou a ser o partido m\u00e1is votado do pa\u00eds, mantendo esa posici\u00f3n ag\u00e1s nas elecci\u00f3ns de 2001. Nas elecci\u00f3ns de 2005 tivo o 32.7% dos votos e 61 escanos.\nEn 1919 ingresou na Comintern, foi o \u00fanico partido socialdem\u00f3crata en entrar na Internacional Comunista, o cal provocou a marcha dunha parte da militancia que formou o Partido Socialdem\u00f3crata dos Traballadores de Noruega. En 1923 o DNA deixou a Internacional Comunista o que supuxo a escisi\u00f3n dos comunistas que formaron o Partido Comunista de Noruega e en 1927 os socialdem\u00f3cratas reunific\u00e1ronse co Partido dos Traballadores."}
{"id": "44359", "revid": "529", "url": "https://gl.wikipedia.org/wiki?curid=44359", "title": "Xueta", "text": ""}
{"id": "44363", "revid": "6", "url": "https://gl.wikipedia.org/wiki?curid=44363", "title": "Sonda Spirit", "text": ""}
{"id": "44365", "revid": "98629", "url": "https://gl.wikipedia.org/wiki?curid=44365", "title": "Cruceiro dos Carballi\u00f1os", "text": "O Cruceiro dos Carballi\u00f1os \u00e9 un cruceiro situado no Burato (Tarago\u00f1a, Rianxo).\nDescrici\u00f3n.\n\u00c9 de pedra, de plataforma cuadrangular e pedestal c\u00fabico rematado en chafr\u00e1ns. O fuste \u00e9 circular, e cadrado na base. O capitel \u00e9 cuadrangular e moldurado, presenta cabezas de anxo con \u00e1s e imaxes da Santa Face, coroa de espi\u00f1as e cravos. A cruz \u00e9 basta e cuadrangular. O Cristo crucificado coa cabeza para adiante, mans abertas, coroa de espi\u00f1os e pergameo de INRI. Virxe orando sobre nubes con dedos das mans entrelazados."}
{"id": "44368", "revid": "89787", "url": "https://gl.wikipedia.org/wiki?curid=44368", "title": "Antoine de Saint-Exup\u00e9ry", "text": "Antoine de Saint-Exup\u00e9ry, nado en Li\u00f3n o 29 de xu\u00f1o de 1900 e finado no mar Mediterr\u00e1neo o 31 de xullo de 1944, foi un escritor, ilustrador e aviador franc\u00e9s, autor d' \"O principi\u00f1o\". Nado no seo dunha familia nobre de Li\u00f3n, estudou na Universidade de Friburgo. Como aviador participou en grandes conflitos b\u00e9licos como a guerra civil espa\u00f1ola (do bando republicano) ou a segunda guerra mundial (do bando aliado).\nTraxectoria.\nAntoine Marie Jean-Baptiste Roger de Saint-Exup\u00e9ry foi un dos pioneiros dos voos postais internacionais, un aviador nos d\u00edas nos que a aviaci\u00f3n posu\u00eda poucos instrumentos, e voar era unha tarefa extremadamente dif\u00edcil e perigosa.\nComezou traballando en A\u00e9ropostale entre Tolosa, Francia, e Dakar, Senegal, mentres escrib\u00eda o seu primeiro libro, \"L'Aviateur\" (O Aviador). En 1928 publicou \"Courrier-Sud\" e voou a ruta que vai de Casablanca a Dakar. En 1931, \"Voo de noite\" (\"Vol de nuit\"), que recibiu o Prix Femina, foi publicado. Continuou escribindo e voando (en \u00c1frica e Suram\u00e9rica) ata o comezo da guerra. Piloto de Latecoere, \"A Li\u00f1a\", como lle chamaban familiarmente, precursora de Air France, estivo anos baixo as ordes de Didier Daurat, admirado xefe ao cal lle adicou unha das s\u00faas obras. Terra de homes, Piloto de guerra e Ciudadela foron outras obras famosas s\u00faas, e o feito de que a \u00faltima quedase inconclusa, non lle resta valor como verdadeira obra mestra.\nDurante a segunda guerra mundial escapou \u00e1 cidade de Nova York, pero volver\u00eda pouco m\u00e1is tarde para voar xunto \u00e1s forzas aliadas nun escuadr\u00f3n instalado na \u00e1rea do mar Mediterr\u00e1neo. \u00c1 idade de 43 anos atop\u00e1base disposto a abandonar a aviaci\u00f3n, pero a s\u00faa aeronave de reco\u00f1ecemento, un Lockheed Lightning P-38 (co\u00f1ecido tam\u00e9n como F-5), estrelouse no Mediterr\u00e1neo no que foi a s\u00faa \u00faltima misi\u00f3n. En 1998, un brazalete de prata foi atopado por un pescador ao leste da illa de Riou, preto do lugar da desaparici\u00f3n na costa de Marsella e identificado como pertencente a Saint-Exup\u00e9ry: estaba gravado cos nomes da s\u00faa esposa e os seus editores, Reynal &amp; Hitchcock, e estaba enganchado a unha peza de tea do seu traxe de piloto. En abril de 2004 o Departamento de Investigaci\u00f3ns Arqueol\u00f3xicas Submarinas franc\u00e9s confirmou que os restos do avi\u00f3n extra\u00eddos en outubro de 2003 da zona onde se atopou o brazalete pertenc\u00edan ao avi\u00f3n de Saint-Exup\u00e9ry. A esta conclusi\u00f3n chegouse logo de comprobar que o n\u00famero de matr\u00edcula dos restos corresponden co do escritor segundo os arquivos da USAF. En todo caso as circunstancias concretas do accidente seguen sen co\u00f1ecerse.\nA\u00ednda que non sempre autobiogr\u00e1fico, o traballo de Saint-Exup\u00e9ry foi inspirado en gran medida pola s\u00faa experiencia como piloto nos seus voos postais. Unha excepci\u00f3n \u00e9 \"O principi\u00f1o\" (\"Le Petit Prince\"), o seu libro m\u00e1is famoso, un relato po\u00e9tico ilustrado no cal el imax\u00ednase varado no medio do deserto, onde co\u00f1ece o principi\u00f1o, un neno proveniente dun pequeno asteroide. De moitas formas, O principi\u00f1o \u00e9 unha historia filos\u00f3fica, con \u00e9nfase na cr\u00edtica social e o mundo adulto. A un asteroide (#2578) foille outorgado o nome de Saint-Exup\u00e9ry en 1975 en honor ao seu reco\u00f1ecemento mundial.\nEn 1931, Saint-Exup\u00e9ry casou con Consuelo Suncin Sandoval de G\u00f3mez (falecida en 1979), unha escritora e artista salvadore\u00f1a enviuvada d\u00faas veces, que foi modelo para a \"rosa temperamental\" no Principi\u00f1o.\nDesaparici\u00f3n.\nO 31 de xullo de 1944, durante unha misi\u00f3n de reco\u00f1ecemento destinada a preparar o desembarco en Provenza, no sur de Francia, Saint-Exup\u00e9ry a bordo do avi\u00f3n \"Lightning P38\", partira poucas horas antes de Borgo, na illa de C\u00f3rsega, cando os radares deixaron de ver o avi\u00f3n que pilotaba e nunca m\u00e1is se soubo del, cubrindo para sempre ao escritor e piloto dun halo de misterio e romanticismo.\nNunca se tivo indicios do aviador nin da s\u00faa nave ata 1998, cando un pescador atopou unha pulseira a beiras do mar. A alfaia que a auga achegara \u00e1 costa de Marsella ti\u00f1a gravado o nome do escritor, pero a s\u00faa autenticidade quedou en d\u00fabida.\nO descubrimento da alfaia axudou \u00e1s autoridades francesas a iniciar unha procura no sector. Cinco anos despois, no case 60 cabodano da s\u00faa desaparici\u00f3n, foron descubertos en augas de Marsella restos do avi\u00f3n, preto do lugar onde anos atr\u00e1s fora descuberto a pulseira.\nAs pezas recuperadas foron decapadas, limpadas. Sobre un panel da caixa do turbo-compresor, localizada na viga esquerda do avi\u00f3n, os investigadores descubriron, segundo o seu informe, \"unha serie de catro cifras illadas e gravadas manualmente\": 2734, seguidas pola letra \"L\", que significa \"left\". Tr\u00e1tase, segundo o informe, \"do n\u00famero de fabricaci\u00f3n que o construtor de avi\u00f3ns Lockheed inscrib\u00eda nos seus avi\u00f3ns ao lanzar a s\u00faa fabricaci\u00f3n nunha cadea de montaxe\". Este n\u00famero civil correspond\u00eda, na t\u00e1boa de concordancia da Forza A\u00e9rea dos Estados Unidos, \u00e1 matr\u00edcula militar 42-68223, ou sexa a do avi\u00f3n de Saint-Exup\u00e9ry.\nPese ao achado, as raz\u00f3ns polas que o avi\u00f3n de Saint-Exup\u00e9ry se estrelou son un misterio. Ata o momento non foi posible asegurar se o derribaron ou el perdeu o control do avi\u00f3n, ou mesmo se sufriu un contratempo mec\u00e1nico. Entre as causas m\u00e1is posibles menci\u00f3nanse fallas mec\u00e1nicas, problemas de os\u00edxeno a bordo ou un ataque card\u00edaco do escritor.\nNo 60\u00ba cabodano da morte de Saint-Exup\u00e9ry, realiz\u00e1ronse d\u00faas cerimonias conmemorativas en Marsella e no aeroporto de Bastia en C\u00f3rsega, pr\u00f3ximo ao lugar onde ocorreu a morte e a \u00faltima engalaxe do aviador respectivamente; coloc\u00e1ronse flores e celebrouse unha misa \u00e1 que asistiu un familiar do aviador.\nEn 2008 o ex-piloto alem\u00e1n Horst Rippert reco\u00f1eceu que foi el quen abateu o avi\u00f3n de Exup\u00e9ry."}
{"id": "44369", "revid": "736", "url": "https://gl.wikipedia.org/wiki?curid=44369", "title": "Antoine de Saint Exup\u00e9ry", "text": ""}
{"id": "44370", "revid": "736", "url": "https://gl.wikipedia.org/wiki?curid=44370", "title": "Ram\u00f3n Mar\u00eda del Valle Incl\u00e1n", "text": ""}
{"id": "44373", "revid": "88215", "url": "https://gl.wikipedia.org/wiki?curid=44373", "title": "Paavo Nurmi", "text": "Paavo Nurmi, nado en Turku o 13 de xu\u00f1o de 1897 e finado en Helsinqui o 2 de outubro de 1973, foi un atleta fin\u00e9s. Durante a d\u00e9cada dos anos vinte, Nurmi foi considerado como o mellor fondista e mediofondista do mundo, establecendo marcas mundiais en distancias que \u00edan entre os 1500 m e os 20\u00a0km.\nTraxectoria.\nNurmi obtivo un total de nove medallas de ouro en Xogos Ol\u00edmpicos entre 1920 e 1928. En 1932 non puido competir, xa que recib\u00eda cartos por correr, polo que foi considerado como profesional. Nos XX.OO. de 1920, Nurmi obtivo tres preseas douradas: os 10.000 metros, o cross country e o cross country por equipos. Finalizou segundo na carreira polos 5.000.\nEn 1924 ganou 5 medallas de ouro, nos 1.500 metros, os 5.000 (con 26 minutos de diferenza entre ambas carreiras), os 3.000 metros por equipos, e novamente ambos cross country. Foi a derradeira vez que aqueles se disputaron, xa que a calor ocasionaba que a maior parte dos corredores abandonaran a carreira e incluso alg\u00fans deberon ser levados \u00f3 hospital.\nOs derradeiros xogos de Nurmi foron os de 1928, onde obtivo ouro nos 10.000 metros e prata nos 5.000 e nos 3.000 metros valos. Continuou correndo despois dos xogos de Amsterdam, pero foille impedido participar nos \u00c1nxeles 1932 por ter recibido cartos por correr.\nConsiderado un heroe nacional polos seus compatriotas, Nurmi foi o encargado de acender a chama ol\u00edmpica nos xogos de Helsinqui '52. Despois do seu retiro do atletismo, abriu unha tenda na capital finesa. Finou en 1973 e se lle deu un funeral de estado. Cun total de 9 medallas de ouro e 3 de prata, Nurmi \u00e9 o atleta ol\u00edmpico m\u00e1is exitoso at\u00e9 hoxe."}
{"id": "44377", "revid": "736", "url": "https://gl.wikipedia.org/wiki?curid=44377", "title": "Hicham el Guerrouj", "text": ""}
{"id": "44378", "revid": "89787", "url": "https://gl.wikipedia.org/wiki?curid=44378", "title": "Spirit (robot MER-A)", "text": "Spirit (designaci\u00f3n oficial: MER-A) \u00e9 o primeiro dos dous robots que forman parte do Programa de Exploraci\u00f3n de Marte. A nave aterrou con \u00e9xito no planeta Marte \u00e1s 04:35 UTC do 4 de xaneiro de 2004 e operou con \u00e9xito durante un ano marciano (ou dous anos terrestres). A s\u00faa xemelga \"Opportunity\" aterrou con \u00e9xito en Marte tres semanas despois, o 24 de xaneiro de 2004.\nO lugar da amartaxe: Columbia Memorial Station.\nO Spirit amartou no cr\u00e1ter Gusev aproximadamente a 10\u00a0km do centro do cr\u00e1ter a unha latitude 14.5718\u00b0 S e unha lonxitude 175.4785\u00b0 E \n Un panorama amosa unha superficie lixeiramente inclinada chea de pedras pequenas, cuns outeiros no horizonte a uns 27\u00a0km de distancia. O equipo de MER nomeou o sitio do desembarco como \"Columbia Memorial Station\", na honra dos sete astronautas que morreron no Transbordador espacial Columbia.\nO 27 de xaneiro a NASA conmemorou a morte da tripulaci\u00f3n do Apollo 1 nomeando tres outeiros \u00f3 norte da zona de aterraxe do Spirit como Outeiros Apolo 1 e o 2 de febreiro, homenaxeouse \u00f3s astronautas da misi\u00f3n final do Columbia nomeando 7 outeiros \u00f3 leste do lugar de desembarco como Outeiros do Columbia. As sete cristas recibiron os nomes Anderson, Brown, Chawla, Clark, Husband, McCool e Ramon. (A NASA someteu estes nomes \u00e1 Uni\u00f3n Astron\u00f3mica Internacional para a s\u00faa aprobaci\u00f3n.)\nAcontecementos e descubrimentos.\nCronolox\u00eda.\n A misi\u00f3n inicial para o Spirit era de 90 soles (d\u00edas marcianos) . A misi\u00f3n alongouse en varias ocasi\u00f3ns e ata o 20 de marzo, de 2006 pasaran 786 soles. En maio de 2009 o robot quedou atascado nun terreo brando denominado \"Troia\" con s\u00f3 cinco das s\u00faas rodas operativas. Tras meses de esforzos e manobras para liberalo, o 25 de maio de 20111 a NASA deu por rematada a misi\u00f3n.\nA cronolox\u00eda completa de sucesos e descubrimentos, con actualizaci\u00f3ns semanais, pode atoparse en , un sitio web do Laboratorio de Propulsi\u00f3n a Chorro (JPL) da NASA. Os par\u00e1grafos seguintes discuten os resultados m\u00e1is notables.\nSleepy Hollow.\n\"Sleepy Hollow\" \u00e9 unha depresi\u00f3n pouco profunda en Marte pr\u00f3xima \u00f3 lugar de aterraxe do robot Spirit, e foi o destino inicial do robot cando abandonou a s\u00faa plataforma de aterraxe. Os cient\u00edficos da NASA estaban moi interesados neste cr\u00e1ter case cheo de po. Ten uns 9 metros de ancho e est\u00e1 situado aproximadamente 12 metros \u00f3 norte do punto de aterraxe do robot.\nMatt Wallace, do JPL declarou: \"As\u00ed como os mari\u00f1eiros antigos usaban o sextante para 'apuntar \u00f3 Sol' e saber a localizaci\u00f3n do barco, n\u00f3s puidemos apuntar ao Sol coa nosa c\u00e1mara panor\u00e1mica, co fin de orientar a antena do robot\".\nPrimeira fotograf\u00eda en cor.\n\u00c1 dereita a primeira imaxe en cor de Marte tomada pola c\u00e1mara panor\u00e1mica en Marte. \u00c9 a imaxe con resoluci\u00f3n m\u00e1is alta tomada na superficie doutro planeta. \"N\u00f3s estamos vendo un mosaico panor\u00e1mico de catro imaxes de alto por tres ancho\", dixo o dese\u00f1ador Jim Bell da Universidade de Cornell. Hai 12 mill\u00f3ns de p\u00edxeles nesta imaxe, que ten un tama\u00f1o extensi\u00f3n de 4.000 por 3.000. \u00c9 s\u00f3 a punta do iceberg. A imaxe, recibida o 6 de xaneiro de 2004, \u00e9 aproximadamente un oitavo dun s\u00f3 panorama e non \u00e9 estereosc\u00f3pica.\nCondici\u00f3ns meteorol\u00f3xicas.\nUnha tormenta de po azoutou a cara oposta a onde aterrou o Spirit. Iso produciu un quecemento da atmosfera causada porque o po en suspensi\u00f3n atrapa calor. Tam\u00e9n causou un adelgazamento da atmosfera polo que os responsables da misi\u00f3n ordenaron \u00f3 m\u00f3dulo de descenso que abrise os seus paraca\u00eddas 2 segundos antes para compensalo.\nAgora, no lugar de aterraxe do Spirit, a atmosfera ten m\u00e1is po en suspensi\u00f3n do previsto e as temperaturas di\u00farnas, a\u00ednda que baixas, est\u00e1n 10\u00a0\u00b0C por riba do previsto. Os robots levan unhas bater\u00edas de plutonio para quentalos e as\u00ed poder sobrevivir \u00e1s fr\u00edas noites marcianas (de ata -105\u00a0\u00b0C). Pero agora estas mesmas bater\u00edas est\u00e1n causando un requencemento de ata 5\u00a0\u00b0C que obriga a apagar \u00f3 Spirit cara \u00f3 mediod\u00eda marciano e iso xunto a un colch\u00f3n de aire (\"airbag\") mal pregado atrasou ata o 16 de xaneiro de 2005 o instante en que o Spirit pisou o chan marciano.\nAnomal\u00eda no uso da memoria flash.\nO 21 de xaneiro de 2004(sol 18), o Spirit mentres se preparaba para analizar a roca Adirondack deixou de pronto de comunicarse co mando operativo da misi\u00f3n. \u00d3 d\u00eda seguinte o robot transmitiu por radio un sinal a 7,8 bit/s, confirmando que recibira unha transmisi\u00f3n da Terra, pero indicou que a nave espacial estaba nun modo seguro. Isto foi descrito como unha anomal\u00eda recuperable, se fose un problema de software ou un problema moi serio se fose un problema de hardware de corrupci\u00f3n de memoria. Ordenaron \u00f3 robot que transmitise datos de enxe\u00f1ar\u00eda, e o 23 de xaneiro de 2004 enviou algunhas restras de bits antes de transmitir 73 megabits por medio da banda X da Mars Odyssey. Isto fixo pensar en dificultades coa antena de alta ganancia do robot. O robot desde m\u00e9rcores fora repetidamente rearrincado e carg\u00e1rase o software do voo, co fin de que funcionase ben.\nO 24 de xaneiro de 2004 o equipo de reparaci\u00f3n do Spirit anunciou que o problema era do software que manexa a memoria flash e volveron escribir o programa do Spirit . O robot p\u00faxose no en funcionamento correcto, cando se lle arrincou usando s\u00f3 a memoria RAM (a que utilizan os ordenadores persoais) en lugar da memoria flash. Neste modo, o robot obedeceu as ordes de comunicar e entrar no modo descanso. O Spirit transmitiu con \u00e9xito durante case unha hora 120 bits de datos por segundo (moi afastada \u00e1 velocidade normal que \u00e9 de 11000 bits por segundo). Cr\u00edase de feito que o hardware do flash estaba traballando correctamente pero o m\u00f3dulo da administraci\u00f3n de arquivos no software non era abondo robusto para o funcionamento normal do \" Spirit \". O problema ocorreu por un erro do software, non por un hardware defectuoso. Os robots te\u00f1en unha memoria flash similar \u00e1 que levan as c\u00e1maras de fotos dixitais e os ordenadores cunha capacidade de 256 Mbytes e nela g\u00e1rdanse ordes diarias de traballo e os resultados cient\u00edficos ata que se transmiten \u00e1 Terra. O robot pode funcionar s\u00f3 coa memoria RAM pero necesitar\u00eda mandar \u00e1 Terra cada d\u00eda toda a informaci\u00f3n conseguida. Por\u00e9n esta memoria debe estar protexida da radiaci\u00f3n existente na superficie de Marte. Ademais os robots te\u00f1en unha memoria EEPROM permanente onde se almacena o programa da misi\u00f3n. Esta memoria parece non estar afectada.\nOs enxe\u00f1eiros indicaron que creran inicialmente que este era un problema serio, pero a NASA descubriu que era un problema relativamente menor causado porque hab\u00eda demasiados arquivos abertos. A maior\u00eda destes arquivos ti\u00f1a datos necesarios durante o voo pero agora eran innecesarios. Tras comprender a situaci\u00f3n, os enxe\u00f1eiros borraron alg\u00fans arquivos, e prepar\u00e1ronse para reformatear totalmente o sistema. O 6 de febreiro (Sol 33), o robot restaurouse \u00e1 s\u00faa condici\u00f3n activa orixinal, e reinici\u00e1ronse as actividades cient\u00edficas.\nA primeira vez que se fura unha pedra en Marte.\nA Ferramenta de Abrasi\u00f3n de Roca do robot causou un buraco ancho (45,5 mil\u00edmetros) e pouco profundo (2,65 mil\u00edmetros) ao furar durante o sol 34 unha roca en Marte, o 6 de feb. de 2004. O buraco expuxo material do interior fresco da roca Adirondack para a inspecci\u00f3n profunda co microscopio do robot e dous espectr\u00f3metros no brazo rob\u00f3tico. Esta imaxe foi tomada polo Spirit, coa c\u00e1mara panor\u00e1mica, proporcionando un reco\u00f1ecemento visual do \u00e9xito do trade. As ferramentas de abrasi\u00f3n en ambos robots para a Exploraci\u00f3n de Marte foron proporcionadas pola Honeybee Robotics.\n\"O trade RAT (siglas en ingl\u00e9s de Rock abrasion Tool) superou as nosas expectativas iniciais\". Steve Gorevan de Honeybee Robotics, Nova York, non pensou que a ferramenta cortar\u00eda tan fondo e tampouco pensou ver un c\u00edrculo completo. O RAT pode crear buracos de ata 5\u00a0mm de profundidade, pesa menos de 720 gramos e est\u00e1 localizado no brazo rob\u00f3tico do Spirit. Ten tres motores el\u00e9ctricos que fan virar d\u00faas rodas dentadas a gran velocidade. En facer a fendedura pode empregar un par de horas.\nMimi.\nEsta imaxe en cor da pedra Mimi tomada no Sol 40 polo robot Spirit coa c\u00e1mara panor\u00e1mica da pedra de aspecto escamudo, \u00e9 moi diferente de calquera pedra que os cient\u00edficos viran ata agora. A aparencia escamuda de Mimi leva \u00f3s cient\u00edficos a varias hip\u00f3teses. Mimi poder\u00eda haberse formado pola presi\u00f3n dun impacto ou por estar enterrada ou pode ser unha vez unha duna que foi consolidada nas capas escamudas, un proceso que \u00e1s veces involucra a acci\u00f3n da auga.\nPistas de auga en Humphrey.\nO 5 de marzo de 2004, a NASA anunciou que o Spirit atopara probas indirectas de auga en Marte nunha pedra chamada \"Humphrey\". Dr. Ray Arvidson da Universidade de Washington, St. Louis, dixo durante unha conferencia de prensa: \"Se atop\u00e1semos esta pedra na Terra, diriamos que \u00e9 unha pedra volc\u00e1nica formada pola acci\u00f3n dun flu\u00eddo que se moveu a trav\u00e9s dela.\" En contraste as pedras atopadas polo robot xemelgo Opportunity, form\u00e1ronse cando o magma encheu fendeduras pequenas que se parecen a minerais cristalizados. Se esta interpretaci\u00f3n \u00e9 correcta, o m\u00e1is probable \u00e9 que os minerais se disolvesen en auga ou que esta entrara dentro da pedra e actuara despois. ()\nO Cr\u00e1ter de Bonneville.\nO 11 de marzo de 2004, o \" Spirit \" acadou o cr\u00e1ter de Bonneville logo dunha xornada onde viaxou 133 metros. Este cr\u00e1ter ten 50 metros de ancho por 10 metros de profundidade. O JPL decidiu que ser\u00eda unha mala idea enviar \u00f3 robot dentro do cr\u00e1ter, cando non viron ning\u00fan obxecto de interese dentro. \" Spirit \" cami\u00f1ou \u00f3 longo da marxe do sur, atravesou algunhas dunas de area, e continuou cara \u00f3 suroeste rumbo \u00f3s Outeiros Columbia.\nOs cr\u00e1teres Missoula e Lahontan, cami\u00f1o aos Outeiros Columbia.\nO Spirit alcanzou o cr\u00e1ter Missoula no sol 105. O cr\u00e1ter ten aproximadamente 33 metros por 7 metros de profundidade. O cr\u00e1ter de Missoula non se considerou de alta prioridade. O robot bordeou a marxe norte, e continuou \u00f3 suroeste.\nAcadou o cr\u00e1ter de Lahontan no sol 118, e percorreu o seu bordo ata o sol 120. Lahontan ten uns 20 metros por aproximadamente 3 metros de profundidade. O Spirit atravesou unha duna de area serpeando o seu afloramento pola s\u00faa beira suroeste.\nOs Outeiros Columbia.\nNo sol 159, \" o Spirit \" acadou o primeiro de moitos obxectivos na base dos Outeiros Columbia chamada West Spur. Hank's Hollow estudouse durante 23 soles. Dentro da Hank's Hollow est\u00e1 a pedra chamada \"Pot of Gold\"\nDesde aqu\u00ed, o \"Spirit \" tomou un cami\u00f1o norte \u00f3 longo da base do outeiro cara ao Wooly Patch que se estudou desde o sol 192 \u00f3 sol 199. Cara \u00f3 sol 203, Spirit dirixiuse cara \u00f3 sur dun outeiro duns 9 metros de altura e chegou \u00e1 pedra \"Clovis\". O robot levaba percorridos nese momento 3,5 Km. Clovis foi furada e analizada desde o sol 210 \u00f3 sol 225. O 20 de agosto de 2004 Steve Squyres, investigador xefe dos instrumentos cient\u00edficos declarou: \"Temos probas de que a interacci\u00f3n con auga l\u00edquida cambiou esta roca. Para comprender de verdade as condici\u00f3ns que alteraron a Clovis gustar\u00edanos co\u00f1ecer a situaci\u00f3n do antes e logo da alteraci\u00f3n. O despois xa o sabemos, o antes p\u00f3denolo dicir, se temos sorte, algunha rocha dos arredores\". Os indicios proceden da an\u00e1lise do interior da rocha co espectr\u00f3metro de part\u00edculas alfa que indican niveis relativamente altos de bromuro, sulfuro e cloruro. A rocha \u00e9 moi branda \u00f3 contrario que outras bas\u00e1lticas da chaira e parece estar moi alterada.\nTras Clovis, estudou Ebenezer (soles do 226 ao 235), Tetl (sol 270), Uchben e Palinque (soles do 281 ao 295), e Lutefisk (soles do 296 ao 303).\nDo sol 239 ao 262, o Spirit foi inaccesible debido a que Marte estaba en conxunci\u00f3n co Sol. O 29 de setembro de 2004 rematou o per\u00edodo de inactividade. Jim Ericson, do JPL de Pasadena (California) declarou: \"Non s\u00f3 as comunicaci\u00f3ns estaban interrompidas, sen\u00f3n que os robots pasaron, no hemisferio sur marciano, polo peor do inverno desde o punto de vista da enerx\u00eda solar\".\nAmodo, o Spirit fixo o seu cami\u00f1o cara \u00e1 cima da Husband Hill, e no sol 344 estaba listo para subir \u00e1 \"Cumberland Ridge\" e \"Val de Tennessee\".\nNo sol 371, o Spirit chegou a unha pedra chamada \"Peace\" preto da cima de Cumberland Ridge. O Spirit furouna coa ferramenta RAT no sol 373.\nCara \u00f3 sol 390 (a mediados de febreiro do 2005 ), o \"Spirit \" avanzara cara a \"Larry's Lookout\", ascendendo o outeiro. Os cient\u00edficos estaban intentando conservar tanta enerx\u00eda como fose posible para a subida.\nSpirit investigou outras rochas ata o chan no cami\u00f1o de \"Paso Robles\" achando a cantidade m\u00e1is alta de sal que se atopou no planeta vermello. A terra tam\u00e9n ti\u00f1a unha cantidade alta de f\u00f3sforo na s\u00faa composici\u00f3n, no entanto non tan alta como a pedra Wishstone analizada polo Spirit en abril de 2004. Squyres dixo que: \"Estamos a\u00ednda intentando entender o que isto significa, pero claramente, con tanta sal \u00f3 redor, a auga ti\u00f1a aqu\u00ed un claro papel.\" Naquela ocasi\u00f3n aclarou: \"existiu menos auga aqu\u00ed que na zona marciana explorada polo Opportunity\". Isto sucedeu un mes logo da declaraci\u00f3n de marzo de 2004 que anunciaba que (trala an\u00e1lise do Opportunity) as rochas form\u00e1ranse en presenza de auga, fai miles de mill\u00f3ns de anos. Agora atopouse outra zona con alta concentraci\u00f3n en sal.\nUnha tormenta de po limpa os paneis.\nO 9 de marzo de 2005 (probablemente durante a noite marciana), a eficacia do panel solar do robot variou de \u00f3 redor dun 60% que fora en principio \u00f3 93%, e o 10 de marzo sufriu unha tormenta de po. Os cient\u00edficos da NASA especulan que unha tormenta de po debe de varrer os paneis solares limp\u00e1ndoos, e conseguindo que a duraci\u00f3n da misi\u00f3n alarg\u00e1sese significativamente. \u00c9 a primeira vez que as tormentas de po influ\u00edran nos robots. Previamente as tormentas de po foron fotografadas pola Mars Pathfinder.\nA cima de Husband hill.\nNo sol 582, o 21 de agosto de 2005, Spirit acadou o curuto do Outeiro Husband e tomou unha vista panor\u00e1mica de 360 graos.\nHome Plate.\nO \"Spirit \" chegou \u00e1 beira oriental norte do Home Plate, e analizou os afloramentos no sol 744. As observaci\u00f3ns cient\u00edficas realiz\u00e1ronse co brazo rob\u00f3tico do \" Spirit \".\nO Outeiro de McCool.\nA seguinte parada do \"Spirit\" foi a cara norte da Outeiro de McCool, onde se esperou que reciba a luz solar adecuada para pasar o inverno marciano. A partir do sol 775 (9 de marzo de 2006), o total cami\u00f1ado polo \" Spirit \" era de 6.756 metros. O 16 de marzo de 2006 o JPL anunciou que a roda dianteira do \"Spirit\" deixara de funcionar. Malia isto, o robot a\u00ednda avanzaba cara ao Outeiro McCool porque o equipo de mando programou \u00f3 robot para ir marcha atr\u00e1s cara ao Outeiro McCool, mentres arrastraba a s\u00faa roda rota. \nLow Ridge Haven.\nA finais de marzo, o \"Spirit\" atopou terra solta que imped\u00eda o seu progreso cara ao Outeiro McCool. A decisi\u00f3n tomada foi non intentar acadar o Outeiro McCool e en cambio estacionar en Low Ridge Haven. Alcanzou o lugar o 9 de abril de 2006 e estacionouse nunha costa \u00f3 norte con 11\u00ba de inclinaci\u00f3n. O robot pasar\u00e1 os pr\u00f3ximos oito meses neste lugar mentres que os cient\u00edficos far\u00e1n observaci\u00f3ns dos cambios no \u00e1rea \u00f3 redor do robot. "}
{"id": "44379", "revid": "15490", "url": "https://gl.wikipedia.org/wiki?curid=44379", "title": "Partido Independente Socialdem\u00f3crata de Alema\u00f1a", "text": "O Partido Independente Socialdem\u00f3crata de Alema\u00f1a (en alem\u00e1n: \"Unabh\u00e4ngige Sozialdemokratische Partei Deutschlands\", USPD) foi un partido da esquerda socialista formado pola esquerda do SPD oposto ao apoio que daba este partido \u00e1 participaci\u00f3n de Alema\u00f1a durante a primeira guerra mundial.\nA s\u00faa orixe est\u00e1 no voto en contra de 20 parlamentarios do SPD para autorizar cr\u00e9ditos para o financiamento da guerra, o que enfrontou \u00e1 tendencia pacifista dirixida por Hugo Haase coa direcci\u00f3n e que acabou na expulsi\u00f3n da fracci\u00f3n pacifista o 24 de marzo de 1916 e a fundaci\u00f3n da USPD o 6 de abril de 1917, no novo partido integrouse a Liga Espartaquista pero mantendo a s\u00faa autonom\u00eda. Formou parte do goberno durante a breve experiencia da Revoluci\u00f3n de Novembro (1918) e durante ese tempo a Liga Espartaquista deixou a USPD para con outros grupos fundar o Partido Comunista de Alema\u00f1a. Nas elecci\u00f3ns do 19 de xaneiro de 1919 tivo o 7.6% dos votos e 22 escanos, o seu apoio ao goberno dos concellos no canto do parlamentario atraeu cara o partido a moitos militantes do SPD chegando a 750.000 afiliados en 1920 e obtivo o 17.9% dos votos nas elecci\u00f3ns de 6 de xu\u00f1o de 1920 e 81 escanos, mais o debate sobre a entrada no Komitern dividiu ao partido, o 4 de decembro de 1920 a esquerda da USPD con 400.000 militantes uniuse ao KPD mentres o resto mantivo as siglas da USPD pero xa defendendo a democracia parlamentaria, e o 24 de setembro de 1922 o USPD uniuse de novo ao SPD, un pequeno grupo continuou coas siglas pero con escasa influencia social, en 1931 formou con disidentes do SPD o Partido Socialista dos Traballadores de Alema\u00f1a."}
{"id": "44380", "revid": "1131", "url": "https://gl.wikipedia.org/wiki?curid=44380", "title": "Radio Eume", "text": "Radio Eume \u00e9 unha emisora municipal de radio do concello das Pontes de Garc\u00eda Rodr\u00edguez, a s\u00faa primeira emisi\u00f3n foi o 11 de novembro de 1989. Radio Eume \u00e9 unha das emisoras municipais que participan no proxecto Radiofusi\u00f3n, programaci\u00f3n conxunta dalgunhas emisoras municipais galegas."}
{"id": "44382", "revid": "1888", "url": "https://gl.wikipedia.org/wiki?curid=44382", "title": "Francisco P\u00e9rez Carballo", "text": "Francisco P\u00e9rez Carballo, nado en Madrid o 8 de novembro de 1910 e finado na Coru\u00f1a o 24 de xullo de 1936, foi un avogado, mestre universitario e pol\u00edtico espa\u00f1ol.\nTraxectoria.\nEstudou no instituto madrile\u00f1o Cardenal Cisneros. Licenciado en Dereito e Filosof\u00eda e Letras, durante a s\u00faa etapa universitaria foi dirixente da \"Federaci\u00f3n Universitaria Espa\u00f1ola\" e membro da \"Asociaci\u00f3n Internacional de Estudiantes\", as\u00ed como militante das xuventudes de Izquierda Republicana. Frecuentou tam\u00e9n o Ateneo de Madrid.\nTras licenciarse, traballou como mestre axudante na c\u00e1tedra de Dereito Romano da Universidade de Madrid, conseguindo posteriormente, por oposici\u00f3n, unha praza de oficial letrado no Congreso dos Deputados.\nCoa vitoria da Fronte Popular en febreiro 1936, foi nomeado Gobernador Civil da provincia da Coru\u00f1a (10 de abril de 1936), \u00f3 parecer pola s\u00faa amizade con Santiago Casares Quiroga. Co golpe de Estado do 18 de xullo de 1936 op\u00faxose \u00f3s sublevados, ordenando defender a sede do Goberno Civil, cuns cantos militares leais \u00f3 goberno da Rep\u00fablica e Gardas de Asalto. Non obstante, a desproporci\u00f3n de forzas levouno \u00e1 rendici\u00f3n, o d\u00eda 20 de xullo \u00e1s 18:30 horas. P\u00e9rez Carballo foi preso polos rebeldes e fusilado catro d\u00edas despois, en Punta Herminia, preto da Torre de H\u00e9rcules, xunto \u00f3 comandante Quesada e \u00f3 capit\u00e1n Tejero, que fixeran fronte \u00e1 sublevaci\u00f3n dende o edificio do Goberno Civil.\nA s\u00faa esposa, a intelectual, conferenciante e bibliotecaria, Juana Capdevielle, en avanzado estado de xestaci\u00f3n, trala declaraci\u00f3n do estado de guerra, refuxiouse na casa do boticario L\u00f3pez Abente. Non obstante foi detida e, \u00f3 saber do asasinato do seu marido, sufriu un ataque de nervios que lle produciu un aborto, sendo atendida no c\u00e1rcere polo m\u00e9dico e militante de Uni\u00f3n Republicana, Jos\u00e9 Garc\u00eda Ramos. Foi posta en liberdade, pero a mediados de agosto foi secuestrada por grupos paramilitares de Falange, violada e asasinada, abandonando o seu corpo nunha paraxe cerca de R\u00e1bade."}
{"id": "44383", "revid": "23204", "url": "https://gl.wikipedia.org/wiki?curid=44383", "title": "Juana Capdevielle", "text": "Juana Mar\u00eda Clara Capdevielle San Mart\u00edn, nada en Madrid o 12 de agosto de 1905 e asasinada en Monte da G\u00e1ndara, \u00e1s aforas de R\u00e1bade (Lugo) o 18 de agosto de 1936, \u00e1 idade de 31 anos, foi unha intelectual e bibliotecaria espa\u00f1ola.\nLicenciuse en Filosof\u00eda e Letras pola secci\u00f3n de Historia na Universidade Central. Accedeu ao Corpo Facultativo de Arquiveiros, Bibliotecarios e Arque\u00f3logos aos vinte e cinco anos e traballou como bibliotecaria na Biblioteca Nacional de Espa\u00f1a, na Biblioteca de Filosof\u00eda e Letras da Universidade Central e na Biblioteca do Ateneo de Madrid. Foi a primeira xefa dunha biblioteca universitaria de centro en Espa\u00f1a e unha das responsables do traslado das colecci\u00f3ns da Biblioteca de Filosof\u00eda e Letras \u00e1 Cidade Universitaria de Madrid.\nFoi unha intelectual moi activa, como indica a s\u00faa participaci\u00f3n nas Primeiras Xornadas Eux\u00e9nicas Espa\u00f1olas (1933), no II Congreso Internacional de Bibliotecas e Bibliograf\u00eda (1934) e na Secci\u00f3n de Historia do Ateneo de Madrid.\nA s\u00faa traxectoria profesional centrouse exclusivamente nas bibliotecas. Foi pensionada pola Junta para Ampliaci\u00f3n de Estudos para ampliar os seus co\u00f1ecementos sobre a clasificaci\u00f3n decimal a trav\u00e9s de estancias europeas, dado que xa estaba a aplicar este sistema na biblioteca do Ateneo e na biblioteca de Filosof\u00eda e Letras. Formou parte do Seminario de Biblioteconom\u00eda e da Asociaci\u00f3n de Bibliotecarios y Bibli\u00f3grafos de Espa\u00f1a, onde exerceu o cargo de tesoureira. Implicouse na creaci\u00f3n da primeira Exposici\u00f3n de Bibliotecas infantiles realizada en Espa\u00f1a e na creaci\u00f3n dunha biblioteca circulante no Hospital Cl\u00ednico de San Carlos e m\u00e1is tarde no hospital da Cruz Vermella. \nCasada en marzo de 1936 co pol\u00edtico de Izquierda Republicana Francisco P\u00e9rez Carballo, acompa\u00f1ouno \u00e1 Coru\u00f1a cando este asumiu o cargo de gobernador civil. Logo do golpe de estado do 18 de xullo, separouse do seu home ante o inminente asalto do goberno civil o d\u00eda vinte e xa non o volveu ver, xa que foi fusilado na madrugada do 24. D\u00edas despois foi encarcerada e logo da s\u00faa liberaci\u00f3n refuxiose en Vilaboa (Culleredo). Foi asasinada o 18 de agosto de 1936 e o seu corpo achado no km 526 da estrada Madrid - A Coru\u00f1a, no Monte da G\u00e1ndara, \u00e1s aforas de R\u00e1bade con disparos en peito e cabeza.\nTraxectoria.\nPrimeiros anos e formaci\u00f3n.\nFoi a segunda filla do matrimonio formado por Patrocinio San Mart\u00edn Urriza, natural de Pamplona, e Juan Pedro Capdevielle Lisalde, nado en Baiona. Naceu no n\u00famero 25 da r\u00faa madrile\u00f1a del Barco o 12 de agosto de 1905. Posteriormente a familia se trasladou primeiro \u00e1 r\u00faa do Carmen, n\u00famero 16, Madrid, e logo a Pamplona, \u00e1 r\u00faa San Nicol\u00e1s, n\u00famero 21.\nNo instituto provincial desta \u00faltima localidade, hoxe IES Plaza de la Cruz, foi onde Juana fixo os estudos secundarios, entre 1917 e 1923. Ti\u00f1a un expediente brillante como indica a obtenci\u00f3n de premios en varias materias (Psicolox\u00eda e L\u00f3xica, Historia xeral da Literatura e Fisiolox\u00eda e Hixiene) e do premio Ansoleaga ao mellor expediente acad\u00e9mico. Al\u00ed foi compa\u00f1eira de aulas de Pedro La\u00edn Entralgo. Con dezaoito anos Juana comezou a dar clases particulares de franc\u00e9s.\nPosteriormente cursou as materias da Secci\u00f3n de Historia da carreira de Filosof\u00eda e Letras, pola modalidade de ensino non oficial da Universidade Central. Comeza no curso 1924-25 e remata no 1927-28. Compaxinaba os estudos co traballo: foi profesora de franc\u00e9s e contabilidade no colexio Huarte e tam\u00e9n acadou a primeira praza nas oposici\u00f3ns \u00e1 Caixa de Aforros de Navarrra. Nos ver\u00e1ns volv\u00eda a Pamplona e tam\u00e9n viaxaba a Francia. \nO 5 de decembro de 1929 o \"Diario de Navarra\" publicaba unha foto dela baixo o t\u00edtulo: \"Juana Capdevielle, primera mujer en Navarra en obtener el t\u00edtulo acad\u00e9mico de Filosof\u00eda y Letras\". Na apertura oficial do curso en Pamplona, en outubro de 1929, participou co discurso \" El arte y el placer de la lectura\". Exped\u00eduselle o t\u00edtulo de licenciada pola Secci\u00f3n de Historia o dous de xullo de 1930, segundo consta no rexistro de t\u00edtulos da universidade.\nA altura do seu primeiro ano de estudos, a cifra de mulleres que acced\u00edan pola modalidade de ensino non oficial na Universidade Central era de 62, fronte a 609 homes matriculados. De feito era a \u00fanica muller nas materias de Historia de Espa\u00f1a e L\u00f3xica Fundamental. Nesta \u00faltima presentouse a un exame extraordinario de m\u00e9ritos que superou con matr\u00edcula de honra.\nOutras materias cursadas que cabe salientar son Bibliolox\u00eda, impartida por Pedro Sainz Rodr\u00edguez, e Paleograf\u00eda, daquela impartida por Agust\u00edn Millares Carlo. Como era alumna de ensino non oficial, examin\u00e1base en convocatorias extraordinarias perante tribunais. Entre os membros destes tribunais destacan Antonio Ballesteros Beretta, Juli\u00e1n Besteiro e Hugo Obermaier Grad.\nCorpo Facultativo de Arquiveiros, Bibliotecarios e Arque\u00f3logos (CFABA).\nO \"Cuerpo facultativo de Archiveros, Bibliotecarios e Arque\u00f3logos\" foi unha instituci\u00f3n nada en 1858 no seo da administraci\u00f3n p\u00fablica espa\u00f1ola e pensada para o servizo das bibliotecas, arquivos e museos.\nDende setembro de 1910 os postos de traballo dependentes do Ministerio de Instruci\u00f3n P\u00fablica permit\u00edan o acceso tanto de homes como de mulleres, sempre que se demostrase capacidade suficiente.Os departamentos dependentes doutros ministerios non permitiron o acceso das mulleres ata a aprobaci\u00f3n do Estatuto da Funci\u00f3n P\u00fablica en 1918.En 1929 modif\u00edcase o Regulamento do 24 de decembro de 1920 relativo \u00e1s oposici\u00f3ns ao CFABA, de xeito que se crea un Corpo de Aspirantes en expectativa de destino. Estes aspirantes poder\u00edan ocupar de xeito inmediato e provisional as vacantes que se producisen no corpo. Este ser\u00eda o caso das persoas aspirantes derivadas da convocatoria de 40 prazas nas oposici\u00f3ns ao escalaf\u00f3n xeral do CFABA convocado o 23 de novembro de 1929, \u00e1s que se presentou Juana Capdevielle. \nDe ascendencia francesa por parte de pai, tivo que renunciar \u00e1 nacionalidade francesa para poder formar parte do proceso selectivo.\nSuperou os catro exercicios da oposici\u00f3n e acadou unha nota final de 13,88, que se correspondeu co n\u00famero de aspirante 11, do total dos 27 que superaran as probas. Os nomeamentos dos aspirantes e os seus destinos provisionais public\u00e1ronse o 9 de xullo de 1930 e neles deb\u00edan permanecer un m\u00ednimo dun ano en per\u00edodo de pr\u00e1cticas. Por\u00e9n, o 4 de agosto de 1930 pasaron a considerarse ingresados como facultativos, sen prexu\u00edzo da condici\u00f3n de completar o per\u00edodo de pr\u00e1cticas m\u00ednimo dun ano. Capdevielle estivo en pr\u00e1cticas do nove de xullo de 1930 ao 24 de xullo de 1931 na Biblioteca Nacional, foi nomeada funcionaria do CFABA o 28 de xullo e tomou posesi\u00f3n da s\u00faa praza na BNE xa como facultativa o 13 de setembro de 1930. \n\u00d3s poucos d\u00edas Capdevielle conseguiu un ascenso na escala por antig\u00fcidade e contou con outro en xullo de 1931. En agosto de 1931 obtivo unha praza por concurso na Biblioteca da Facultade de Filosof\u00eda e Letras da Universidade de Madrid, no Instituto de San Isidro.\nA biblioteca de Filosof\u00eda e Letras da Universidade Central.\nA biblioteca universitaria de Madrid estaba repartida en diversas localizaci\u00f3ns que funcionaban como bibliotecas independentes dende 1897, coa s\u00faa correspondente xefatura: \nA biblioteca de Filosof\u00eda e Letras contaba con d\u00faas sedes. A principal estaba situada no Instituto de San Isidro, na r\u00faa de Toledo, 45. Esta sede contaba cos fondos procedentes da Biblioteca dos Reais Estudos de San Isidro. A segunda, chamada Biblioteca do Decanato, estaba localizada na r\u00faa Bernardo. En 1932 non contaba con persoal bibliotecario a cargo.\nCoa publicaci\u00f3n dun decreto do Ministerio de Instruci\u00f3n P\u00fablica e Belas Artes en que se se regulaba a organizaci\u00f3n das bibliotecas universitarias, de 14 de xaneiro de 1932, todas as bibliotecas de facultades pasan a unirse nun \u00fanico ente, a Biblioteca da Universidade. Deste xeito a Biblioteca da Universidade queda constitu\u00edda polas bibliotecas das s\u00faas facultades, institutos e laboratorios. Como as once instalaci\u00f3ns resultantes estaban dispersas xeograficamente, cada unha contou cunha xefatura local, subordinada \u00e1 direcci\u00f3n \u00fanica da Biblioteca Universitaria.\nA Facultade de Filosof\u00eda e Letras da Universidade Central albergou a nova secci\u00f3n de Pedagox\u00eda creada a ra\u00edz do Decreto do 27 de xaneiro de 1932, en que se suprime a Escola de Estudos Superiores de Maxisterio. Como consecuencia, a biblioteca de Filosof\u00eda e Letras pasou a integrar os fondos da Escola Superior de Maxisterio consonte a unha orde ministerial de abril de 1932.Javier Lasso de La Vega y Jimenez Placer foi nomeado director da Biblioteca Universitaria en xullo de 1932 e un dos primeiros traballos que lle asignou a Juana Capdevielle foi o traslado dos fondos da Biblioteca do Decanato e da Escola Superior de Maxisterio a unha localizaci\u00f3n provisional no novo edificio da Facultade de Filosof\u00eda e Letras na cidade Universitaria. Nesta tarefa participaron Manuel Ballesteros e Juana Capdevielle, axudados polo persoal subalterno, bolseiros e estudantes voluntarios da facultade. Para o traslado foron necesarias as tarefas de catalogaci\u00f3n, xa que a biblioteca do decanato non estaba toda catalogada. Centrada principalmente nas tarefas de revisi\u00f3n e catalogaci\u00f3n, Juana Capdevielle traballou neste proceso do 17 de decembro de 1932 ao 14 de xaneiro de 1933.\nRematada esta fase en 1933, proseguiuse co traslado dos fondos procedentes da biblioteca de San Isidro e da Escola de Diplom\u00e1tica, xa na instalaci\u00f3n definitiva dentro do edificio, no que tam\u00e9n participou Capdevielle. Co inicio da guerra civil, o acceso da totalidade das colecci\u00f3ns na localizaci\u00f3n definitiva non puido completarse.\nEn 1933 converteuse na primeira muller xefa dunha biblioteca de facultade da universidade madrile\u00f1a. Entre ela e o director Lasso de la Vega redactaron o novo regulamento da Biblioteca Universitaria, que se publicou ese mesmo ano. Tam\u00e9n formou parte do Seminario de Biblioteconom\u00eda, como indica a s\u00faa implicaci\u00f3n na primeira Exposici\u00f3n de Bibliotecas infantiles, que ti\u00f1a como fin dar a co\u00f1ecer e fomentar a produci\u00f3n do libro infantil. Esta exposici\u00f3n realizouse no C\u00edrculo das Artes de Madrid e estaba previsto que tivese lugar entre o 27 de abril e o 10 de maio de 1933. En declaraci\u00f3ns da propia Juana, debido ao \u00e9xito desta convocatoria pasar\u00edan a organizar estas exposici\u00f3ns con car\u00e1cter anual.\nActividade profesional e cient\u00edfica.\nAteneo de Madrid.\nTam\u00e9n en 1933 Juana Capdevielle conseguiu o posto de xefa t\u00e9cnica na biblioteca do Ateneo Cient\u00edfico, Literario e Art\u00edstico de Madrid. Nesta instituci\u00f3n tam\u00e9n tivo un papel moi activo. En xu\u00f1o de 1933 foi elixida secretaria terceira da Secci\u00f3n de Historia do Ateneo. Lamentablemente, a documentaci\u00f3n do Ateneo perdeuse tras a guerra e a ocupaci\u00f3n por parte de Falanxe, polo que non hai moitos datos sobre o seu percorrido no Ateneo.\nO grupo teatral La Barraca realizou unha actuaci\u00f3n no Ateneo de Madrid a petici\u00f3n de Juana Capdevielle \nPrimeiras Xornadas Eux\u00e9nicas Espa\u00f1olas.\nAs primeiras Xornadas Eux\u00e9nicas Espa\u00f1olas, baixo o t\u00edtulo: \"Xen\u00e9tica, Euxenesia e Pedagog\u00eda Sexual,\" celebr\u00e1ronse entre o 21 de abril e o 10 de maio de 1933 na Facultade de Medicina da Universidade Central. Foron organizadas pola Asociaci\u00f3n Profesional de Estudantes de Medicina, Gaceta M\u00e9dica Espa\u00f1ola e a Liga Espa\u00f1ola para a Reforma Sexual sobre bases Cient\u00edficas.\nXunto coas conferencias realiz\u00e1banse cursi\u00f1os t\u00e9nicos, como por exemplo o curso sobre \"Patoloxia da miseria e o traballo\", que estaba especialmente dedicado \u00e1s clases traballadoras. Trat\u00e1base pois dunha convocatoria con claros compo\u00f1entes sociais e culturais no seu programa. Estas xornadas congregaron un n\u00famero representativo de figuras do euxenismo espa\u00f1ol do momento. No programa figuraban os nomes, entre outros, de N\u00f3voa Santos, \u00c1ngel Ossorio y Gallardo, Luis Ram\u00f3n Huerta Naves, C\u00e9sar Juarroa e Jos\u00e9 Mar\u00eda Outaola.\nJuana participou no cursi\u00f1o t\u00e9cnico n\u00famero 20 sobre Pedagox\u00eda e amor, no que tam\u00e9n participaron Luis Huerta, R.T. Samper e a doutora N. Gonz\u00e1lez Barrio. Capdevielle presentou a conferencia \"El problema del amor en el ambiente universitario\". Este texto, lonxe de ser unha comunicaci\u00f3n cient\u00edfica, achega o punto de vista dunha muller universitaria buscado polo equipo organizador das xornadas:\nPor esta raz\u00f3n a conferencia versar\u00e1 sobre a actitude da mocidade espa\u00f1ola da \u00e9poca, non dos aspectos t\u00e9cnicos ou cient\u00edficos da euxenesia:\nDividira a exposici\u00f3n baixo tres enfoques: o masculino, o feminino e finalmente \"como debemos enfocalo os mozos aut\u00e9nticos e sinceros\". No seu discurso oponse a determinadas postulados expresados por outros participantes das xornadas. \u00c9 o caso dos do doutor N\u00f3voa Santos, autor de \"La Indigencia espiritual del sexo feminino. Las pruebas anat\u00f3micas, fisiol\u00f3gicas y psicol\u00f3gicas de la pobreza mental de la mujer,\" que abrira as xornadas co discurso \"El sentido canibal\u00edstico y agresivo de la sexualidad\":\nTam\u00e9n fai referencia \u00e1 novela \"La gar\u00e7onne\", de Victor Margueritte e \u00e1 conferencia de Ram\u00f3n J. Sender. Coincide cos postulados de Mara\u00f1\u00f3n e est\u00e9ndeos \u00e1 mocidade do momento: \nFinalmente expresa abertamente a s\u00faas posturas sobre o matrimonio e o amor:\nCapdevielle presentou as dificultades entre homes en mulleres como froito dunha falta de entendemento no concepto do amor, xa que os homes a\u00ednda non se adaptaran a \"unha nova moral, m\u00e1is limpa, m\u00e1is sincera, m\u00e1is responsable\". Juana expu\u00f1a un modelo de muller moderna no que o desexo era un compo\u00f1ente m\u00e1is, de xeito natural e sen estigmatizaci\u00f3ns.\nOutras participantes nas xornadas foron a socialista Matilde de la Torre, cun discurso sobre feminismo e pacifismo; Jimena Fern\u00e1ndez de la Vega co cursi\u00f1o \"La herencia biol\u00f3gica en el hombre\u201d e Hildegart Rodriguez Carballeira, figura destacada do euxenismo social e secretaria da Liga Espa\u00f1ola para a Reforma Sexual sobre bases cient\u00edficas. Hildegart avogaba pola \"maternidade consciente\" e o control de natalidade e foi a responsable do cursi\u00f1o \"Birth control - Maternidad Consciente\". \nII Congreso Internacional de Bibliotecas e Bibliograf\u00eda.\nO 28 de maio de 1934 f\u00fandase a Asociaci\u00f3n de Bibliotecarios y Bibli\u00f3grafos de Espa\u00f1a, a ra\u00edz do anuncio do II Congreso Internacional de Bibliotecas e Bibliograf\u00eda. Esta asociaci\u00f3n editaba o \"Bolet\u00edn de Bibliotecas e Bibliograf\u00eda\". Nesta asociaci\u00f3n, Juana tivo un papel moi activo, e exerceu de tesoureira.\nUn dos proxectos m\u00e1is salientables da asociaci\u00f3n foi a posta en marcha dun servizo de lectura primeiramente no Hospital Cl\u00ednico San Carlos e m\u00e1is tarde no Hospital da Cruz Vermella de Madrid. Capdevielle tivo unha participaci\u00f3n activa no servizo de lectura destinado aos enfermos do Hospital Cl\u00ednico: encargouse persoalmente das visitas ao hospital, da formaci\u00f3n do persoal e da realizaci\u00f3n do proxecto do cat\u00e1logo. Trat\u00e1base dun servizo circulante regulado polas normas establecidas pola biblioteca da Universidade de Madrid.\nO Comit\u00e9 Internacional de Bibliotecas e Bibliograf\u00eda fundouse en Edimburgo o 30 de setembro de 1927. Foi o impulsor dos congresos internacionais, comezando polo Primeiro Congreso Internacional de Bibliotecas e Bibliograf\u00eda celebrado en 1929. En maio de 1934 o Comit\u00e9 Permanente da Federaci\u00f3n Internacional de Bibliotecas reuniuse en Madrid na s\u00faa s\u00e9tima sesi\u00f3n, e nela decidiuse que o seguinte congreso internacional ter\u00eda lugar en Espa\u00f1a. Deste xeito cr\u00e9ase a Comisi\u00f3n Organizadora espa\u00f1ola, formada pola Asociaci\u00f3n de Bibliotecarios e Bibli\u00f3grafos de Espa\u00f1a.\nO Segundo Congreso Internacional de Bibliotecas e Bibliograf\u00eda celebrouse do 20 ao 30 de maio de 1935 entre d\u00faas sedes: Madrid e Barcelona. A maior participaci\u00f3n foi a espa\u00f1ola, pero nel participaron 27 pa\u00edses, aos que se sumaron representantes doutros catorce. O comit\u00e9 espa\u00f1ol do congreso estaba presidido por Te\u00f3filo Hernando, ti\u00f1a como secretario a Javier Lasso de la Vega e Juana Capdevielle figuraba como primeira vogal. Na sesi\u00f3n inaugural, celebrada no paraninfo da Universidade de Madrid, Ortega y Gasset pronunciou o seu discurso \"La misi\u00f3n del bibliotecario\".\nO congreso organizouse a trav\u00e9s de sesi\u00f3ns plenarias e das sesi\u00f3ns de distintas secci\u00f3ns tem\u00e1ticas. Dentro da secci\u00f3n de bibliotecas populares establec\u00e9rase unha subsecci\u00f3n dedicada \u00e1s bibliotecas de hospitais. Esta subsecci\u00f3n estaba presidida por Henri Lema\u00eetre, bibliotecario honorario da Biblioteca Nacional de Francia e ti\u00f1a a Juana Capdevielle como secretaria. Juana participou co texto \"El fin que persiguen las bibliotecas de hospital, \u00bfdebe ser distraer o instruir a los enfermos?\" Nesta disertaci\u00f3n falaba do valor terap\u00e9utico da lectura ou biblioterapia. \nEngad\u00eda a necesidade de seleccionar coidadosamente as colecci\u00f3ns destinadas \u00e1s bibliotecas de hospitais, inclu\u00edndo lecturas recreativas e divertidas, sen libros \"excesivamente pesimistas\", pero coidando a un tempo o seu valor literario.\nA JAE e o sistema de clasificaci\u00f3n decimal.\nA Junta para Ampliaci\u00f3n de Estudios e Investigaciones Cient\u00edficas (JAE) concedeulle unha pensi\u00f3n de catro meses para ampliar os seus estudos en relaci\u00f3n ao sistema de clasificaci\u00f3n decimal en Alema\u00f1a, B\u00e9lxica, Francia e Su\u00edza. \u00c9 relevante sinalar que na solicitude que realiza Capdevielle indicaba que a s\u00faa traxectoria profesional vi\u00f1era centr\u00e1ndose, de forma exclusiva, nas bibliotecas.\nTam\u00e9n indicaba que estaba a \"reorganizar e continuar o cat\u00e1logo por materias decimal\" da Biblioteca do Ateneo.\nO impulso do sistema decimal na biblioteca do Ateneo d\u00e9beselle Bernardo G. de Candamo.No informe preceptivo necesario para a concesi\u00f3n da pensi\u00f3n o director da Biblioteca Universitaria, Lasso de la Vega destacaba por unha banda a falta de oportunidades de formaci\u00f3n no sistema decimal en Espa\u00f1a e pola outra o claro interese que ti\u00f1a a Biblioteca da Universidade no tema, ao estaren a aplicalo daquela na Biblioteca de Filosof\u00eda e Letras.\nO sistema de clasificaci\u00f3n decimal permit\u00eda organizar as colecci\u00f3ns por \u00e1reas tem\u00e1ticas, pero a\u00ednda non estaba implantado en Espa\u00f1a. Houbera un primeiro estudo piloto realizado na Universidade de Salamanca entre 1896 e 1898, seguido da s\u00faa aplicaci\u00f3n na Biblioteca de Arquitectura e de Enxe\u00f1eiros do ex\u00e9rcito cara 1915. A primeira biblioteca importante que aplicou a clasificaci\u00f3n decimal aos seus fondos foi a Biblioteca de Catalunya, da man de Jordi Rubi\u00f3, e posteriormente usouse tam\u00e9n nas bibliotecas populares da Mancomunitat. A Clasificaci\u00f3n Decimal Universal non foi obrigatoria nas bibliotecas p\u00fablicas espa\u00f1olas ata 1939.\nO 13 de febreiro de 1936 res\u00f3lvese a concesi\u00f3n da pensi\u00f3n da JAE por parte do Ministerio e dende ese d\u00eda comeza a disfrutala.Por\u00e9n, a bibliotecaria non chegou a esgotar os catro meses de pensi\u00f3n no estranxeiro, xa que en marzo de 1936 casou polo civilco avogado e pol\u00edtico de Izquierda Republicana Francisco P\u00e9rez Carballo. A parella co\u00f1ec\u00e9rase probablemente na Universidade ou no Ateneo de Madrid.\nO Golpe de Estado do 18 de xullo de 1936.\nLogo da vitoria da Frente Popular, o seu home foi designado Gobernador Civil da Coru\u00f1a e o matrimonio trasladouse a Galicia. Chegaron \u00c1 Coru\u00f1a en tren o 12 de abril de 1936.. Dous d\u00edas despois da s\u00faa chegada a Agrupaci\u00f3n Republicana Femenina organizoulle a Juana un \"vino de honor\".\nCando tivo lugar o golpe de Estado do 18 de xullo de 1936, permaneceu co seu marido no Goberno Civil ata o 20 de xullo,pola ma\u00f1\u00e1, momento en que abandonou o edificio -- que se estaba preparando para resistir o asalto -- por causa do seu embarazo. Refuxiouse na casa do boticario L\u00f3pez Abente. \nO seu marido foi aprehendido coa rendici\u00f3n do Goberno Civil na tarde do domingo 20 de xullo. Traslad\u00e1rono ao c\u00e1rcere da Coru\u00f1a. Francisco P\u00e9rez Carballo foi fusilado na madrugada do 24 de xullo en Punta Herminia, preto da Torre de H\u00e9rcules. O mesmo d\u00eda do fusilamento, P\u00e9rez Carballo escribe unha carta de despedida a Juana, asinada \u00e1s cinco da madrugada:\nA familia Abente escondelle a nova por seren conscientes do seu embarazo. Ela conseguiu chamar ao Goberno civil para ter novas do seu esposo. Gonz\u00e1lez Vall\u00e9s ind\u00edcalle que est\u00e1 ben e env\u00edalle un coche levalo canda el. Por\u00e9n, foi detida e encarcerada. Unha vez liberado do c\u00e1rcere, o irm\u00e1n de Francisco, \u00c1ngel P\u00e9rez Carballo vis\u00edtaa no pavill\u00f3n de mulleres. Segundo o relato do seu cu\u00f1ado, Juana co\u00f1ecer\u00eda a nova do fusilamento do seu home o 27 de xullo. \nAlg\u00fans autores consideran que Juana sufrui un aborto en prisi\u00f3n. \u00c9 o caso de Juli\u00e1n Casanova, que declara que foi debido a un ataque de nervios tras recibir as novas da morte do seu home. Por\u00e9n outras voces desminten esta teor\u00eda, como os testemu\u00f1os de Carmen Veiga, filla de Victorino Veiga, que convivira con ela nos seus \u00faltimos d\u00edas:\nNesta li\u00f1a tam\u00e9n se sit\u00faan as declaraci\u00f3ns do sobri\u00f1o de Juana. O xornalista Rafael Torres recolle tam\u00e9n o testemu\u00f1o de Maruja Santiso, que ti\u00f1a 13 anos cando viu o cad\u00e1ver de Juana. Nel af\u00edrmase que o m\u00e9dico que examinou o corpo indicara que a muller sufrira un aborto. \nO investigador da figura de Francisco P\u00e9rez Carballo, Jos\u00e9 Gal\u00e1n Ortega, sost\u00e9n que o aborto non tivo lugar e que esta idea est\u00e1 m\u00e1is ben ligada \u00e1 \"elaboraci\u00f3n social dunha lenda morbosa\" ao redor da figura de Capdevielle. \nJuana Capdevielle foi liberada coa prohibici\u00f3n de residir na Coru\u00f1a e buscou acubillo en Vilaboa (Culleredo), na casa do deputado de Izquierda Republicana Victorino Veiga, a principios de agosto de 1936. Al\u00ed recibiu unha orde de deportaci\u00f3n que nunca chegou a cumprir, pois na noite do 17 de agosto foi detida por membros da Garda Civil. \nNon hai informaci\u00f3n que permita reconstru\u00edr de xeito fi\u00e1bel o decorrer dos acontecementos entre a s\u00faa detenci\u00f3n pola Garda Civil e a aparici\u00f3n do seu cad\u00e1ver.No proxecto Nomes e Voces figura como \"paseada nun traslado da Garda Civil\" e Gal\u00e1n Ortega afirma que foi \"\"paseada\" (...), por un grupo de falanxistas nas proximidades de R\u00e1bade (Lugo)\".\nPor\u00e9n, o xornalista Rafael Torres sinala o falanxista e tenente coronel Florentino Gonz\u00e1lez Vall\u00e9s como o principal responsable primeiro da captura de Juana cando estaba refuxiada cos L\u00f3pez Abente, e case con certeza do env\u00edo da Garda Civil a Vilaboa, xa que fora el quen asinara o oficio no que se indicaba a deportaci\u00f3n. O autor apunta a alta probabilidade de que el mesmo encargase o asasinato a falanxistas locais. O historiador Paul Preston afirma que, \"por orde de Gonz\u00e1lez Vall\u00e9s\", foi detida pola Garda Civll o d\u00eda 17, transportada \u00e1 Coru\u00f1a e \"entregada a un escuadr\u00f3n falanxista\". Este historiador tam\u00e9n sost\u00e9n que, \u00e1 vista do corpo, padecera un aborto e que foran moitos os rumores de que fora violada, pr\u00e1ctica com\u00fan no trato dado \u00e1s mulleres republicanas durante esa \u00e9poca. Achega como contraste o caso doutra muller que esquivou a pena de morte polo seu embarazo, a \u00fanica muller alcaldesa en Galicia en 1936, a da Ca\u00f1iza, Mar\u00eda G\u00f3mez. \nO cad\u00e1ver de Juana apareceu \u00e1 ma\u00f1\u00e1 seguinte no km 526 da estrada Madrid - A Coru\u00f1a, no Monte da G\u00e1ndara, \u00e1s aforas de R\u00e1bade, provincia de Lugo. A s\u00faa defunci\u00f3n foi certificada o d\u00eda 19 de agosto como muller desco\u00f1ecida finada o d\u00eda 18 agosto por disparos de arma de fogo en peito e cabeza.\nIsto contrasta coas versi\u00f3ns dalgunhas persoas que puideron ver o corpo esa ma\u00f1\u00e1, que din que houbera quen a idenficara como a muller do gobernador da Coru\u00f1a. A investigadora Carmen Blanco indica que houbo persoas que a identificaron no momento e que mandaron aviso \u00e1 familia. Carme Veiga de Fernando, filla de Victorino Veiga contou que pasado o d\u00eda 18 recibiron novas de que acharan nunha cuneta dun lugar indefinido da nacional VI.\nAo rematar a guerra e a petici\u00f3n da nai de Juana o cad\u00e1ver foi exhumado e reco\u00f1ecido polo amigo da familia Manuel G\u00f3mez-Acebo. Foi el quen se encargou da colocaci\u00f3n da placa de m\u00e1rmore onde se inscribe o nome e a data de morte visible hoxe no cemiterio de R\u00e1bade. A consecuencia do reco\u00f1ecemento, o 12 de setembro de 1939 engad\u00eduselle unha nota ao rexistro de defunci\u00f3n. Nela acl\u00e1rase que o rexistro desta muller desco\u00f1ecida se corresponde con Juana M\u00aa Clara Capdevielle y Sanmart\u00edn. \nO fusilamento de Capdevielle foi considerado oficialmente axustizamento. As\u00ed se le nun documento asinado por Miguel G\u00f3mez del Campillo, inspector xeral de Arquivos e interino de Bibliotecas, dirixido a Javier Lasso de la Vega, con data do 23 de setembro de 1938. Este oficio acompa\u00f1aba unha solicitude para cubrir determinadas prazas vacantes no CFABA. Na listaxe de vacantes aparec\u00eda a de Juana Capdevielle, en situaci\u00f3n \"axusticiada\".\nEst\u00e1 soterrada no cemiterio de R\u00e1bade. Na cr\u00f3nica escrita polo xornalista Rafael Torres son varias as testemu\u00f1as locais que lembran que a s\u00faa tumba sempre tivera flores, feito que recollen tanto Carmen Blanco como Claudio Rodr\u00edguez Fer nas obras literarias que lle dedicaron a Juana.\nInterpretaci\u00f3ns biogr\u00e1ficas.\nSegundo Jos\u00e9 Gal\u00e1n Ortega, a memoria oficial franquista creou unha nova narrativa ao redor da figura de Francisco P\u00e9rez Carballo, oposta \u00e1 da memoria republicana. Dentro desa din\u00e1mica proxect\u00e1base unha imaxe de debilidade do gobernador civil a trav\u00e9s do discurso que se creou \u00e1 s\u00faa vez sobre a s\u00faa esposa. Nel esaxerabase o papel desempe\u00f1ado por Juana no eido pol\u00edtico e tam\u00e9n aspectos do seu car\u00e1cter: \nCoa fin do franquismo a memoria de Juana, como a doutras moitas outras v\u00edtimas, foron reivindicadas fundamentalmente pola memoria cultural republicana.\nNas \u00faltimas d\u00e9cadas, a diferenza do que ocorr\u00eda nun inicio, \"\u00e9 a memoria da bibliotecaria e intelectual madrile\u00f1a a que nos remite a do seu esposo e non ao rev\u00e9s\".\nHomenaxes e reco\u00f1ecementos.\nO concello de R\u00e1bade dedicoulle un monumento. A escultura, obra de Luciano Couselo, foi inaugurada nunha homenaxe organizada polo Concello de R\u00e1bade, a Conseller\u00eda de Presidencia e a Fundaci\u00f3n Amigos de Galicia \"O Grelo\" o 29 de marzo de 2008. Na placa situada na base da escultura reprod\u00facese un poema de Claudio Rodr\u00edguez Fer, que est\u00e1 recollido no libro \"\u00c1mote vermella\".\nO concello da Coru\u00f1a dedicoulle unha r\u00faa en maio de 2009.\nEn maio de 2006 Universidade da Coru\u00f1a inaugurou o edificio que leva o seu nome (Edificio Xoana Capdevielle). Nel localizanse o Servizo de Biblioteca Universitaria, o Centro de Documentaci\u00f3n e Arquivo e unha sala de estudo.\nA exposici\u00f3n \"Biblioteca en Guerra\", que tivo lugar na Biblioteca Nacional de Espa\u00f1a do 15 de novembro de 2005 ao 19 de febreiro de 2006 inclu\u00eda unha fotograf\u00eda de Juana Capdevielle e unha breve biograf\u00eda.\nO curso de ver\u00e1n organizado pola Universidade de Santiago de Compostela na Facultade de Humanidades do Campus Universitario de Lugo en 2007 e t\u00edtulado: \"As v\u00edtimas do 36 en Galicia. Memoria e Paz para sempre\" inclu\u00edu unha intervenci\u00f3n do sobri\u00f1o de Juana, Juan P\u00e9rez-Carballo Veiga, en homenaxe a Francisco P\u00e9rez Carballo e Juana Capdevielle. No marco deste curso, a Compa\u00f1\u00eda de Teatro da Universidade de Santiago de Compostela no Campus de Lugo, dirixida por Paloma Lugilde, representou a obra \"Km. 526\", baseada no texto \"As costureiras,\" do escritor Claudio Rodr\u00edguez Fer.\nA escritora Carmen Blanco, unha das principais investigadoras desta figura, ad\u00edcalle unha serie de breves textos dentro da s\u00faa obra literaria \"Atracci\u00f3n total.\" e baixo o pseud\u00f3nimo de Emma Luaces, un texto de ficci\u00f3n titulado \"Juana Capdevielle vive\". Outro escritor que lle dedicou un poema a Juana Capdevielle foi Vicente Pi\u00f1eiro.\nFoi homenaxeada dentro das xornadas conmemorativas polo 75 aniversario do traslado da Facultade de Filosof\u00eda e Letras ao novo edificio da Universidade de Madrid, celebradas do 15 ao 17 de xaneiro de 2008.\nUnha fotograf\u00eda realizada pola axencia EFE, onde figura Juana Capdevielle traballando na biblioteca e m\u00e1is o carro de libros que aparece nela formaron parte da exposici\u00f3n titulada \"La Facultad de Filosof\u00eda y Letras en la Segunda Rep\u00fablica. Arquitectura y Universidad durante los a\u00f1os 30\" celebrada entre o 18 de decembro de 2008 ao 15 de febreiro de 2009.\nO 15 de xu\u00f1o de 2010 celebrouse a na Universidade Computense a Xornada sobre Juana Capdevielle San Mart\u00edn, bibliotecaria da Universidad Central."}
{"id": "44384", "revid": "89787", "url": "https://gl.wikipedia.org/wiki?curid=44384", "title": "Grupo Visegr\u00e1d", "text": "O grupo Visegr\u00e1d, tam\u00e9n chamado Visegr\u00e1d 4 ou V4, \u00e9 unha alianza de catro pa\u00edses da Europa Central: Eslovaquia, Hungr\u00eda, Polonia e a Rep\u00fablica Checa.\nHistoria e caracter\u00edsticas.\nHistoricamente, este agrupamento ten as s\u00faas orixes en 1335, cando os reis bohemio (checo), polaco e h\u00fangaro xunt\u00e1ronse na cidade de Visegr\u00e1d, Hungr\u00eda e asinaran un acordo de cooperaci\u00f3n. O moderno V4 xuntou na mesma cidade de Visegr\u00e1d, o 15 de febreiro de 1991, \u00f3s xefes de estado e de goberno dos mesmos pa\u00edses (coa divisi\u00f3n da Checoslovaquia agoran eran catro), co mesmo obxectivo, no sentido de acelerar o proceso de integraci\u00f3n europea. Os pa\u00edses membros do grupo Visegr\u00e1d un\u00edronse \u00e1 Uni\u00f3n Europea o d\u00eda 1 de maio de 2004.\nDespois de Eslovenia, os pa\u00edses do V4 son os m\u00e1is ricos da Europa excomunista, con econom\u00edas de mercado libre relativamente desenvolvidas e cun crecemento econ\u00f3mico moderado."}
{"id": "44385", "revid": "94673", "url": "https://gl.wikipedia.org/wiki?curid=44385", "title": "Alhama de Granada", "text": "Alhama de Granada \u00e9 un concello de 433\u00a0km\u00b2 e 6.184 habitantes (2005) situado na aba da Serra Tejeda, no occidente da provincia de Granada.\nNa zona existen restos prehist\u00f3ricos que denotan a antig\u00fcidade do asentamento humano na zona, antes da chegada dos romanos o territorio onde se asenta Alhama estaba habitado polos t\u00fardulos e os romanos d\u00e9ronlle o nome de Artigi, da \u00e9poca romana cons\u00e9rvase a ponte e os restos dos ba\u00f1os romanos, os \u00e1rabes d\u00e9ronlle o nome al-h.amma (\u0627\u0644\u062d\u0645\u0651\u0629) e fortific\u00e1rona, convert\u00e9ndose nunha importante localidade do reino de Granada, o 1 de marzo de 1482 pasou a mans da Coroa de Castela e foi sede dun tribunal da Inquisici\u00f3n. Do 2 de febreiro de 1810 ao 17 de agosto de 1812 permaneceu baixo ocupaci\u00f3n francesa, o 25 de decembro de 1884 un terremoto destru\u00edu 1.479 casas e causou 480 mortos e 670 feridos."}
{"id": "44391", "revid": "132", "url": "https://gl.wikipedia.org/wiki?curid=44391", "title": "Litoral esloveno", "text": ""}
{"id": "44397", "revid": "6", "url": "https://gl.wikipedia.org/wiki?curid=44397", "title": "Natureza humana", "text": ""}
{"id": "44398", "revid": "109216", "url": "https://gl.wikipedia.org/wiki?curid=44398", "title": "Humanidade", "text": "Ent\u00e9ndese por humanidade o conxunto dos seres humanos, e est\u00e1 organizada segundo diversos criterios sociais e diferenciado doutras sociedades animais por caracter\u00edsticas espec\u00edficas que se atrib\u00faen \u00f3s humanos como a fala, o co\u00f1ecemento propio ou a iron\u00eda."}
{"id": "44399", "revid": "1410", "url": "https://gl.wikipedia.org/wiki?curid=44399", "title": "A.C. Milan", "text": "O Associazione Calcio Milan, habitualmente chamado A.C. Milan, ou simplemente Milan, \u00e9 un club de f\u00fatbol italiano da cidade de Mil\u00e1n, que participa na Serie A. \nXoga con listras vermellas e negras e calz\u00f3n negro, ga\u00f1ando por iso o sobrenome de rossoneri (\"vermello-negros\"). \u00c9 o segundo equipo con m\u00e1is logros na historia do f\u00fatbol italiano, con 18 t\u00edtulos da Serie A, 5 Copas de Italia e 7 Supercopas de Italia. Internacionalmente, \u00e9 o terceiro equipo con m\u00e1is t\u00edtulos (18), s\u00f3 por detr\u00e1s do Real Madrid e do Al-Ahly, e empatado co Boca Juniors. Nas s\u00faas vitrinas figuran 7 Ligas de Campi\u00f3ns, 2 Recopas de Europa, 5 Supercopas de Europa, 3 Copas Intercontinentais e 1 Copa Mundial de Clubs da FIFA.\nFigura no cuarto posto da clasificaci\u00f3n de mellores clubs do s\u00e9culo XX, realizada pola IFFHS.\nO club foi fundado en 1899 como o \"Milan Football &amp; Cricket Club\" por Alfred Edwards, un brit\u00e1nico expatriado. En homenaxe \u00e1s s\u00faas orixes, o club mant\u00e9n a forma inglesa de escrita do nome da cidade.\nEstadio.\nO actual estadio do equipo \u00e9 o Giuseppe Meazza, con capacidade para 80\u00a0018 espectadores, tam\u00e9n co\u00f1ecido como San Siro. O estadio comp\u00e1rteo co Internazionale (tam\u00e9n co\u00f1ecido coma \"Inter\" ou \"Inter de Mil\u00e1n\"), o outro grande club de Milan. Os seguidores do AC Milan usan \"San Siro\" para referirse ao estadio.\nHistoria.\n\"Seremos un equipo de dia\u00f1os. As nosas cores ser\u00e1n o vermello do lume e o negro do medo que lle meteremos aos nosos adversarios\". ()\nDos inicios \u00e1 segunda posguerra.\nO \"Milan Football &amp; Cricket Club\" naceu grazas \u00e1 iniciativadun grupo de ingleses e italianos reunidos no hotel Du Nord e des Anglais, entre os que se atopaban Alfred Edwards, o primeiro presidente, Edward Nathan Berra, o vicepresidente e capit\u00e1n do equipo de cr\u00edcket, o secretario Samuel Richard Davies; e entre os socios fundadores David Allison (capit\u00e1n do equipo), Daniele Angeloni, Giannino Camperio, Guido Valerio e Herbert Kilpin. Da nova f\u00edxose eco La gazzetta dello Sport nun pequeno artigo do 15 ou 18 de decembro, pero non habendo unha documentaci\u00f3n exacta sobre o acto constitutivo da sociedade, que o propio club fixa tradicionalmente no 16 de decembro de 1899, queda incerta.\nO 15 de xaneiro de 1899 o club afiliouse na Federaci\u00f3n Italiana de F\u00fatbol e o 15 de abril, nas semifinais do campionato nacional de 1900, debuta con derrota de 3-0 contra o FC Torinese. O 27 de maio do mesmo ano, ga\u00f1a a \"medalla do Rei\" (medaglia del Re), grazas a un 2-0 fronte \u00e1 Juventus F.C.\nAo ano seguinte, o Milan cor\u00f3ase campi\u00f3n de Italia, interrompendo a serie de vitorias consecutivas do Genoa, derrotado na final por 3-0. Para o segundo t\u00edtulo do campionato haber\u00eda que esperar ata o 1906, cando o rival a bater foi a Juventus, que se negou a disputar o partido de desempate, pois non aceptaron a escolla do campo de xogo por parte da FIF, o campo do US Milanese.\nA terceira vitoria chegar\u00eda no 1907, grazas ao primeiro posto na rolda final, na que participaron tam\u00e9n Torino e Andrea Doria.\nA pesar dos \u00e9xitos, un grupo de socios desconformes coa afiliaci\u00f3n de xogadores estranxeiros deixou o Milan para fundar un novo equipo, o Football Club Internazionale Milano. Despois da separaci\u00f3n o Milan conseguiu dous scudettos, os de 1910-1911 e 1911-1912, ambos contra o Pro Vercelli, mentres que en 1916 os rossoneri fix\u00e9ronse coa Copa Federale (\"Coppa Federale\"). Nas temporadas seguintes, o equipo ga\u00f1ou d\u00faas veces os campionatos rexionais pero non tivo \u00e9xito nas fases nacionais.\nEn marzo de 1919 o nome do equipo cambiouse a \"Milan Football Club\" e no 1926 inaug\u00farase o estadio San Siro, mandado constru\u00edr polo presidente Piero Pirelli, e que ata 1947 hospedaba s\u00f3 ao Milan, xa que o Inter xogaba no Arena Civica. No per\u00edodo de entreguerras, os \"diavoli\", obtiveron s\u00f3 postos de media t\u00e1boa, non pasando do terceiro posto conseguido nas tempadas 1937-1938 e 1940-1941. As estrelas da \u00e9poca foron Aldo Boffi e Giuseppe Meazza.\nEn 1936 o equipo toma o nome de \"Milan Associazione Sportiva\", cambiada de novo en 1939, cando as autoridades fascistas impuxeron a \"italianizaci\u00f3n\" do nome pasando a ser \"Associazione Calcio Milano.\" A comezos da posguerra e outra vez co nome de \"Milan Associazione Sportiva\", conseguen o cuarto posto na 1946-1947 e o t\u00edtulo simb\u00f3lico de campi\u00f3ns de inverno na tempada seguinte.\nOs anos cincuenta e sesenta\nO cuarto scudetto chegou na tempada 1950-1951, tras 44 anos de espera, xunto coa prestixiosa Copa Latina de 1951, grazas aos goles do c\u00e9lebre tr\u00edo sueco \"Gre-No-Li\" (formado por Gunnar Gren, Gunnar Nordahl e Nils Liedholm) e \u00e1s paradas de Lorenzo Buffon, baixo a direcci\u00f3n do t\u00e9cnico h\u00fangaro Lajos Czeizler. Nos seguintes anos un\u00edronse ao equipo outros campi\u00f3ns como Schiaffino, Bagnoli, Luigi Radice e Cesare Maldini, que capitaneados por Nils Liedholm estiveron entre os protagonistas das vitorias da Copa Latina de 1956 e doutros tres campionatos (1954-1955, 1956-1957 e 1958-1959). En 1958 o Milan alcanza a s\u00faa primeira final de Copa de Europa, perdendo 3-2 no tempo engadido, contra o gran Real Madrid, vencedor das primeiras cinco edici\u00f3ns do torneo.\nNa tempada 1961-1962, o Milan faise co seu oitavo t\u00edtulo con Nereo Rocco no banqui\u00f1o, o goleador Jos\u00e9 Altafini na dianteira e un novi\u00f1o Gianni Rivera no campo.\nCambiada, ao inicio da seguinte tempada, a denominaci\u00f3n a \"Milan Associazione Calcio,\" o club obt\u00e9n o primeiro \u00e9xito continental ao vencer 2-1 ao Benfica en Wembleycon dobrete de Altafini. Cesare Maldini foi o primeiro capit\u00e1n dun equipo italiano en levantar a Copa de Europa. O 16 de novembro de 1963, os \"rossoneri\", con Giuseppe Viani de adestrador (tras a marcha de Rocco ao Torino), perderon por 1-0 o partido de desempate da Copa Intercontinental, xogado no estadio de Maracan\u00e3, contra o Santos de Pel\u00e9. Esta foi a \u00faltima tempada baixo a presidencia de Andrea Rizzoli, que dimitiu tras 9 anos nos que ga\u00f1ou 4 scudettos, unha Copa Latina, unha Copa de Europa e edificou o centro deportivo de Milanello.\nTras algunhas tempadas frouxas, nas que o \u00fanico \u00e9xito foi a Copa Italia de 1966-67, o retorno ao banqui\u00f1o de Rocco levou ao equipo a conquistar o noveno t\u00edtulo de liga e a Recopa de Europa 1967-1968, conquistada no De Kuip de Rotterdam, fronte ao Hamburgo con dous goles de Kurt Hamrin. Na liga do ano seguinte,o Milan queda en segundo posto por detr\u00e1s da Fiorentina, pero ga\u00f1a a s\u00faa segunda Copa de Europa, vencendo na final de Madrid ao Ajax de Rinus Michels. Ese mesmo ano o Milan adxud\u00edcase a Copa Intercontinental ao vencer os dous partidos da final contra os arxentinos do Estudiantes (3-0; 1-2). A este \u00e9xito de equipo s\u00famase a vitoria de Rivera no Bal\u00f3n de Ouro 1969, primeiro italiano en conseguilo.\nOs anos setenta e oitenta\nOs anos 70 inici\u00e1ronse con 3 segundos postos consecutivos na liga, dous dos cales se obtiveron despois de grandes remontadas de Inter (1970-1971) e Juventus (1972-1973). En particular na 1972-1973 os \"rossoneri\" perderon un campionato que parec\u00eda xa ga\u00f1ado, a causa dunha amarga derrota na \"Fatal Verona\". Os segundos postos non obstante, foron compensados polas consecuci\u00f3ns de d\u00faas Copas de Italia (1971-1972 e 1972-1973) e da segunda Recopa de Europa (1972-1973).\nDespois de varias temporadas non moi boas, a chegada de Nils Liedholm ao banqui\u00f1o e o 4\u00ba posto na tempada 1977-1978, tempada na que debutou Franco Baresi, precederon \u00e1 conquista do d\u00e9cimo t\u00edtulo de liga na 1978-1979. O equipo, dirixido no campo por Gianni Rivera, na s\u00faa \u00faltima tempada como futbolista, puido coa competencia do duro Perugia de Ilario Castagner que acabou a temporada imbatido e conseguiu o codiciado \"scudetto da estrela\" (por ser o d\u00e9cimo t\u00edtulo).\nOs anos 80 comezaron co primeiro descenso \u00e1 Serie B e coa expulsi\u00f3n do presidente Felice Colombo tras o \"esc\u00e1ndalo do Totonero\", unha trama de apostas e ama\u00f1o de partidos que afectou a varios equipos e que mandou \u00e1 segunda categor\u00eda a Milan e Lazio. O r\u00e1pido retorno \u00e1 m\u00e1xima categor\u00eda ga\u00f1ando o campionato de Serie B 1980-1981 foi seguido dunha temporada p\u00e9sima na que o equipo volveu descender, esta vez sobre o campo, tras acabar en antepen\u00faltima posici\u00f3n con 24 puntos en 30 partidos. O retorno \u00e1 Serie A foi outra vez inmediato, pero o Milan, despois dalgunhas temporadas de transici\u00f3n, nas que debutou en Udine un Paolo Maldini de 16 anos, tivo que afrontar unha gran crise societaria. \u00c1 sociedade, fortemente endebedada e en risco de quebra, chegou o empresario milan\u00e9s Silvio Berlusconi, quen rematou co d\u00e9ficit econ\u00f3mico.\nNa tempada seguinte chegaron Roberto Donadoni, Dario Bonetti, Giuseppe Galderisi, Daniele Massaro e Giovanni Galli, e tras unha tempada de adaptaci\u00f3n, a marcha de Liedholm e o quinto posto final, o Milan apostou polo novo t\u00e9cnico Arrigo Sacchi e contratou as d\u00faas estrelas holandesas Marco van Basten e Ruud Gullit, Bal\u00f3n de Ouro 1987. Sacchi, despois dun inicio dif\u00edcil, guiou o equipo \u00e1 remontada sobre o Napoli e \u00e1 vitoria final. Tal suceso foi o preludio a un trienio de ouro no que os \"rossoneri\" se adxudicaron d\u00faas Copas de Europa (1989, 1990), d\u00faas Supercopas de Europa (1989, 1990), d\u00faas Copas Intercontinentais (1989, 1990) e a Supercopa italiana 1989. O Milan de Sacchi, inspirado no \"f\u00fatbol total\", revolucionou e a pr\u00e1ctica e a mentalidade futbol\u00edstica.\nDos anos noventa a hoxe.\nA serie de \u00e9xitos internacionais do Milan de Sacchi interr\u00f3mpese o 20 de marzo de 1991 na \"noite de Marsella\", cando Adriano Galliani, durante o partido de volta dos cuartos de final da Copa de Europa contra o Olympique de Marseille, fai retirar o equipo do terreo de xogo cando perd\u00eda 1-0, polo apagado dun foco do estadio. A decisi\u00f3n de non volver ao campo, a\u00ednda despois da restauraci\u00f3n da iluminaci\u00f3n, implicou que se dera o partido por perdido 3-0 e a descualificaci\u00f3n do equipo durante un ano de todas as competici\u00f3ns europeas. Pechouse as\u00ed a etapa de Sacchi, que ao final da tempada deixou o seu posto a Fabio Capello, para converterse no novo seleccionador nacional italiano.\nExclu\u00eddo das competici\u00f3ns europeas, o Milan centrouse no campionato nacional 1991-1992, que conseguiu ga\u00f1ar sen sufrir ningunha derrota. O ano seguinte ga\u00f1ou o segundo scudetto consecutivo e a Supercopa italiana e volveu como protagonista \u00e1 escena europea, chegando a disputar a final da Champions League, onde foi novamente derrotado polo Olympique de Marseille.\nSubstitu\u00edndo ao Olympique de Marseille, descualificado tras o \"Caso Valenciennes-Olympique Marsiglia\", os \"rossoneri\" perderon os dous partidos que val\u00edan os t\u00edtulos da Supercopa de Europa 1993 (2-1 contra o Parma) e da Copa Intercontinental (3-2 contra o S\u00e3o Paulo). A 1993-1994 foi non obstante, memorable, logrando un dobrete scudetto-Champions League, esta \u00faltima ga\u00f1ada contra o Barcelona de Johan Cruyff por 4-0. O Milan conquistou tam\u00e9n a Supercopa italiana 1994 e a Supercopa de Europa 1994, pero perdeu por 2-0 a Copa Intercontinental contra os arxentinos de V\u00e9lez S\u00e1rsfield e por 1-0 a final de Liga de Campi\u00f3ns 1994-1995, ga\u00f1ada polo Ajax de Louis van Gaal. Ao remate da tempada 1995-1996, Fabio Capello deixou o seu posto no banqui\u00f1o ao uruguaio \u00d3scar Tab\u00e1rez.\nNos dous anos seguintes, o equipo, do que marchou Tab\u00e1rez en decembro de 1996 para volver Arrigo Sacchi, e do que este \u00faltimo marchou no ver\u00e1n de 1997 para que volvera Fabio Capello, viviu unha fin de ciclo, marcada por unha crise de resultados e posici\u00f3ns decepcionantes no campionato. En 1998 logra alcanzar a final de copa tras 8 anos e cae derrotado. A fichaxe do t\u00e9cnico Alberto Zaccheroni, que guiou o equipo ao seu 16\u00ba scudetto parec\u00eda dar inicio a un novo ciclo de triunfos pero o club non conseguiu dar continuidade aos bos resultados. Tras pasar polas mans de Cesare Maldini, o equipo incorporou na 2001-2002 ao exfutbolista \"rossonero\" Carlo Ancelotti, que inaugurou outra etapa de \u00e9xitos. Baixo a s\u00faa direcci\u00f3n, despois da semifinal da Copa da UEFA 2001-2002, en 2003 volveu \u00e1s vitrinas milanistas a Liga de Campi\u00f3ns, que non se consegu\u00eda desde hab\u00eda 9 anos. Foi no estadio de Old Trafford de Manchester, aos penaltis e ante a Juventus. Tres d\u00edas despois o Milan ga\u00f1aba a \u00fanica Copa de Italia da era Berlusconi, a quinta da historia rossonera. \nNa tempada 2003-2004, na que a entidade pasou a chamarse \"Associazione Calcio Milan,\" as vitrinas aumentaron coa incoporaci\u00f3n da 17\u00aa liga e 4\u00aa Supercopa europea, ga\u00f1ada no estadio Lu\u00eds II de Montecarlo 1-0 fronte ao Porto de Jos\u00e9 Mourinho, mentres que perderon aos penaltis tanto a Supercopa italiana de 2003 contra a Juventus como a Copa Intercontinental 2003 contra Boca Juniors. Na Liga de Campi\u00f3ns da UEFA 2003-04 o Milan sufriu unha amarga eliminaci\u00f3n en cuartos de final fronte ao Deportivo da Coru\u00f1a, tras vencer 4-1 en San Siro o equipo caeu derrotado en Riazor por un contundente 4-0.\nSon da tempada 2004-2005 a vitoria da Supercopa italiana, o segundo posto en liga e a derrota na final da Liga de Campi\u00f3ns, contra o Liverpool, que na segunda parte remontou un 0-3 e ga\u00f1ou nos penaltis. Ao remate da tempada 2005-2006 (na que quedou segundo na liga) o Milan viuse envolto no esc\u00e1ndalo Calciopoli, sufriu unha penalizaci\u00f3n de 30 puntos que o deixou terceiro, e outra penalizaci\u00f3n de 8 puntos a descontar na seguinte tempada.\nNa 2006-2007 o Milan alcanza de novo a final da Liga de Campi\u00f3ns, a und\u00e9cima da s\u00faa historia, e esta vez vence ao Liverpool con dous goles de Filippo Inzaghi. Era a s\u00e9tima vitoria neste torneo. Kak\u00e1, Bal\u00f3n de Ouro 2007, foi o m\u00e1ximo goleador da competici\u00f3n con 10 goles. Na 2007-2008 o Milan adxud\u00edcase a s\u00faa quinta Supercopa de Europa e o seu primeiro Mundial de Clubs da FIFA, \u00faltimos triunfos de Ancelotti, que ao remate da 2007-2008, marcada tam\u00e9n pola retirada de Paolo Maldini, deixou o seu lugar ao exfutbolista Leonardo, na s\u00faa primeira experiencia como adestrador.\nNo ver\u00e1n de 2010 chegou ao banqui\u00f1o Massimiliano Allegri, que guiou ao equipo \u00e1 vitoria no campionato italiano 2010-2011, no que coa axuda dos goles da nova adquisici\u00f3n Zlatan Ibrahimovi\u0107, consegue o 18\u00ba scudetto da s\u00faa historia. No 2011 o Milan ga\u00f1a tam\u00e9n a s\u00faa sexta Supercopa italiana, vencendo en Pequ\u00edn ao Inter por 2-1. Durante a xesti\u00f3n de Allegri acadan na liga un segundo posto no 2012 e un terceiro no 2013. En xaneiro de 2014, Allegri \u00e9 substitu\u00eddo por Clarence Seedorf. Nos tres anos seguintes dirixiron o equipo o holand\u00e9s, Filippo Inzaghi e Sini\u0161a Mihajlovi\u0107, pero o club vive unha \u00e9poca de declive, un pouco suavizado por alcanzar a final da Copa de Italia 2015-2016, despois de 13 anos. Pero foi derrotado pola Juventus. Baixo a batuta de Vincenzo Montella, en decembro de 2016 os \"rossoneri\", desadxudic\u00e1ronse en Doha, a penaltis contra a Juventus, a s\u00faa s\u00e9tima Supercopa de Italia, conquistando o \u00faltimo trofeo oficila da era Berlusconi. O 13 de abril de 2017 f\u00edxose oficial a cesi\u00f3n do 99,93% da sociedade \u00e1 \"Rossoneri Sport Investment Lux\", convert\u00e9ndose en presidente o empresario chin\u00e9s Li Yonghong.\nNa tempada 2017-2018, despois dun comezo peor do esperado, Montella foi substitu\u00eddo por Gennaro Gattuso.\nXogadores.\nCadro actual.\n "}
{"id": "44400", "revid": "6295505", "url": "https://gl.wikipedia.org/wiki?curid=44400", "title": "Juventus F.C.", "text": "A Juventus Football Club S.p.A. \u00e9 un club italiano de f\u00fatbol con sede en Tur\u00edn. Fundouse o 1 de novembro de 1897 e compite na Lega Calcio Serie A. \u00c9 tam\u00e9n co\u00f1ecida como \"Juve\" ou \"La Vecchia Signora (A Vella Se\u00f1ora)\". Os seus maiores rivais son: Torino FC, AS Roma, AC Milan e Inter de Mil\u00e1n."}
{"id": "44401", "revid": "98629", "url": "https://gl.wikipedia.org/wiki?curid=44401", "title": "Lockheed Constellation", "text": "O Lockheed Constellation foi un avi\u00f3n de pasaxeiros estadounidense moi popular durante os anos 50. Realizou o seu primeiro voo o 9 de xaneiro de 1943 como transporte militar baixo a denominaci\u00f3n C-69, ao ser requisados os primeiros avi\u00f3ns fabricados polos militares debido \u00e1 segunda guerra mundial.\nDese\u00f1o.\nO Constellation foi dese\u00f1ado polo enxe\u00f1eiro de Lockheed Kelly Johnson, a\u00ednda que estaba baseado nun dese\u00f1o semellante mercado ao construtor brit\u00e1nico Fairey. A Lockheed constru\u00eduno segundo especificaci\u00f3ns da aeroli\u00f1a TWA, que nese tempo era propiedade do famoso Howard Hughes.\nA segunda guerra mundial comezou para os Estados Unidos antes de que o prototipo fixese o seu primeiro voo, e os primeiros aparatos en sa\u00edr da factor\u00eda foron requisados e entregados \u00e1 USAAF, que os usou coa denominaci\u00f3n C-69. O primeiro prototipo seguiu lucindo as cores da TWA con motivos publicitarios, a pesar de pertencer aos militares, e foi usado por Hughes para bater unha marca de voo transcontinental en 1944.\nA s\u00faa primeira versi\u00f3n civil, o L-049 Constellation, entrou en servizo en 1946, despois de rematada a guerra, coas aeroli\u00f1as estadounidenses TWA, que financiou gran parte do seu desenvolvemento, e Pan Am, a cal realizou os primeiros servizos transatl\u00e1nticos co Constellation. Este modelo inicial ti\u00f1a unha capacidade de entre 43 e 60 pasaxeiros. Versi\u00f3ns posteriores, o L-649 e o L-749, tiveron unha capacidade de pasaxe, unha potencia e unha autonom\u00eda maiores, e a partir delas desenvolveuse o L-1049 Super Constellation.\nO Super Constellation ti\u00f1a unha fuselaxe m\u00e1is longa e o seu prototipo (o mesmo prototipo do C-69 transformado) realizou o seu primeiro voo o 13 de outubro de 1950. Entrou en servizo en 1951 coa aeroli\u00f1a Easter Airlines. Desta variante tam\u00e9n foron xurdindo novas versi\u00f3ns entre as que destacaron a L-1049G \"Super G\" con novos motores e tanques de combustible nas puntas das \u00e1s; a L-1049H que pod\u00eda facer a funci\u00f3n de cargueiro ou transporte de pasaxeiros cunha capacidade de ata 109 prazas; e o \u00faltimo desenvolvemento do Constellation, o L-1649A Starliner, que foi posto en voo en 1956 e ti\u00f1a un novo dese\u00f1o das \u00e1s, unha maior lonxitude e m\u00e1is capacidade de combustible, o que lle permit\u00eda facer voos transatl\u00e1nticos sen escalas.\nO Constellation tivo tam\u00e9n varias versi\u00f3ns militares. \u00c1 parte do C-69 inicial a Forza A\u00e9rea dos Estados Unidos pediu en 1948 dez L-749 aos que chamou C-121A e VC-121B. Os pedidos posteriores, que tam\u00e9n foron denominados C-121, foron todos Super Constellation normais. A Armada dese pa\u00eds tivo tam\u00e9n Super Constellation, que foron usados como transportes (alg\u00fans deles fixeron tam\u00e9n tarefas meteorol\u00f3xicas) e como alerta temper\u00e1 aerotransportada, estes \u00faltimos bautizados como Warning Star."}
{"id": "44402", "revid": "98629", "url": "https://gl.wikipedia.org/wiki?curid=44402", "title": "Tupolev Tu-16", "text": "O Tupolev Tu-16 (alcumado \"Badger\" pola OTAN) foi un bombardeiro medio a reacci\u00f3n da Uni\u00f3n Sovi\u00e9tica. Entrou en servizo no ano 1955 e dende ent\u00f3n fabric\u00e1rose ao redor de 2.000 unidades dunhas 12 variantes distintas. Export\u00e1ronse algunhas unidades a Exipto, Indonesia, Iraq e Libia, e foi fabricada unha variante na China baixo a denominaci\u00f3n local Xian H-6.\nO Tu-16 foi a base para o desenvolvemento do Tupolev Tu-104, o primeiro reactor de pasaxeiros en entrar en servizo, do que conserva os motores, as \u00e1s e a cola."}
{"id": "44405", "revid": "736", "url": "https://gl.wikipedia.org/wiki?curid=44405", "title": "Partido Nacional Socialista Alem\u00e1n", "text": ""}
{"id": "44406", "revid": "92340", "url": "https://gl.wikipedia.org/wiki?curid=44406", "title": "Juan Tamariz", "text": "Juan Tamariz Martel, nado en Madrid o 18 de outubro de 1942, \u00e9 un ilusionista e humorista espa\u00f1ol. De gran creatividade e sentido do humor, pos\u00fae versatilidade, flexibilidade e imaxinaci\u00f3n \u00e1 hora de facer os seus famosos xogos.\nTraxectoria.\nFoi disc\u00edpulo e amigo de Arturo de Ascanio. Caracter\u00edzase por ser un personaxe bohemio e c\u00f3mico con ra\u00edces andaluzas. A principio dos 70, funda xunto con outros compa\u00f1eiros a \"Escuela M\u00e1gica de Madrid\". Ten gran reco\u00f1ecemento no mundo m\u00e1xico nacional e internacional. Iniciou estudos de Ciencias F\u00edsicas e cine na universidade.\nAo longo da s\u00faa carreira ga\u00f1ou numerosos premios (o primeiro deles foi o segundo premio no Congreso M\u00e1xico Nacional de Zaragoza en 1962). Ga\u00f1ou o Gran Premio no Congreso Nacional de Maxia de San Sebasti\u00e1n en 1972. Tam\u00e9n se fixo co primeiro premio mundial de cartomaxia.\nActuou en moitos programas de televisi\u00f3n en Espa\u00f1a, podendo destacar entre outras as s\u00faas distintas aparici\u00f3ns no famoso \"Un, dos, tres\". Tam\u00e9n foi entrevistado por reco\u00f1ecidos presentadores, como Buenafuente (Antena 3), Jes\u00fas Quintero (El loco de la colina, TVE1). Apareceu en Carta Blanca (TVE2) co seu propio programa.\nTen escrito varios libros, entre os que sobresaen: \"La v\u00eda Magica\", \"Los 5 puntos M\u00e1gicos\", \"Sonata\" e \"Por Arte de Verbimagia\"; ademais de numerosos artigos e revistas de maxia."}
{"id": "44407", "revid": "56817", "url": "https://gl.wikipedia.org/wiki?curid=44407", "title": "Condados de Hungr\u00eda", "text": "Hungr\u00eda est\u00e1 subdividida en 20 rexi\u00f3ns, 19 condados (\"megye\") maila cidade capital: Budapest. Dentro dos condados hai 23 cidades con dereito de condado (\"megyei jog\u00fa v\u00e1ros\")."}
{"id": "44408", "revid": "75439", "url": "https://gl.wikipedia.org/wiki?curid=44408", "title": "Ilyushin Il-62", "text": "O Ilyushin Il-62 (alcumado \"Classic\") foi o primeiro reactor de pasaxeiros de longo alcance producido na Uni\u00f3n Sovi\u00e9tica. Fixo o seu primeiro voo en xaneiro de 1963 e entrou en servizo con Aeroflot o 15 de setembro de 1967. Foi concibido como sucesor do turboh\u00e9lice Il-18, e coa s\u00faa capacidade de case 200 pasaxeiros era o reactor de li\u00f1a m\u00e1is grande cando realizou o seu voo de estrea. Foi un dos catro pioneiros da s\u00faa clase (xunto co 707, o DC-8 e o VC10), e tratouse do primeiro avi\u00f3n do seu tipo en operar na Uni\u00f3n Sovi\u00e9tica e varios pa\u00edses m\u00e1is.\nDese\u00f1o.\nAs esixencias do seu dese\u00f1o foron moi semellantes \u00e1s do VC10, de a\u00ed o feito de que ambos os avi\u00f3ns se asemellen bastante, e incl\u00faan un longo alcance e que puidesen operar dende pistas curtas ou mal preparadas entre outras.\nO primeiro prototipo estivo listo en setembro de 1962 e foi inspeccionado polo mesmo Nikita Khrushchev, pero ata xaneiro do ano seguinte non far\u00eda o seu voo inaugural. Durante catro anos o equipo de dese\u00f1o, dirixido por Vladimir Kokkinaki, estivo traballando para mellorar determinados aspectos, e o avi\u00f3n entrou en servizo coa aeroli\u00f1a Aeroflot en marzo de 1967.\nDurante os seus primeiros meses de servizo o Il-62 estivo facendo unicamente rutas internas na Uni\u00f3n Sovi\u00e9tica, realizando o seu primeiro servizo internacional en setembro de 1968 entre as cidades de Moscova e Montreal. A capacidade de pasaxe desta primeira versi\u00f3n do Il-62 variaba dos 122 pasaxeiros en d\u00faas clases, aos 186 en clase \u00fanica.\nEn 1971 apareceu o Il-62M, con motores m\u00e1is potentes e econ\u00f3micos que, xunto coa instalaci\u00f3n dun novo tanque de combustible na deriva, aumentaba o alcance operacional do avi\u00f3n. Esta variante entrou en servizo con Aeroflot en 1974.\nEn 1978 anunciouse o Il-62MK cunha serie de novas melloras, a meirande parte delas para axeitar o uso do avi\u00f3n dende pistas curtas ou mal acabadas. Propux\u00e9ronse outras versi\u00f3ns, algunhas para \"estirar\" a capacidade de pasaxeiros ata os 250, e outras para adaptar o avi\u00f3n a aeroportos m\u00e1is pequenos. Ningunha desas ideas chegou a acadar a fase de dese\u00f1o, e dende ent\u00f3n non se co\u00f1ecen m\u00e1is desenvolvementos do modelo."}
{"id": "44410", "revid": "25871", "url": "https://gl.wikipedia.org/wiki?curid=44410", "title": "Gy\u0151r", "text": "Gy\u0151r (alem\u00e1n: \"Raab\", eslovaco: \"R\u00e1b\", turco: \"Yan\u0131k kale\", serbio: \"\u0110ur\" / \"\u0402\u0443\u0440\" ou \"Janok\" / \"\u0408\u0430\u043d\u043e\u043a\") \u00e9 a cidade m\u00e1is importante do noroeste de Hungr\u00eda, e a capital do condado de Gy\u0151r-Moson-Sopron a medio cami\u00f1on entre as cidades de Budapest e Viena. E a sexta cidade maior de Hungr\u00eda con 127.594 habitantes."}
{"id": "44414", "revid": "25871", "url": "https://gl.wikipedia.org/wiki?curid=44414", "title": "Gy\u0151r-Moson-Sopron", "text": "Gy\u0151r-Moson-Sopron \u00e9 o nome do condado administrativo (megye) situado no noroeste de Hungr\u00eda, na fronteira con Eslovaquia e Austria. Limita cos condados h\u00fangaros de Kom\u00e1rom-Esztergom, Veszpr\u00e9m e Vas. A capital do condado de Gy\u0151r-Moson-Sopron \u00e9 Gy\u0151r."}
{"id": "44419", "revid": "1987", "url": "https://gl.wikipedia.org/wiki?curid=44419", "title": "Qu\u00edmica cu\u00e1ntica", "text": "A qu\u00edmica cu\u00e1ntica \u00e9 a aplicaci\u00f3n da mec\u00e1nica cu\u00e1ntica a problemas de qu\u00edmica.\nUnha aplicaci\u00f3n da qu\u00edmica cu\u00e1ntica \u00e9 o estudo do comportamento de \u00e1tomos e mol\u00e9culas, en canto \u00e1s s\u00faas propiedades \u00f3pticas, el\u00e9ctricas, magn\u00e9ticas e mec\u00e1nicas, e tam\u00e9n a s\u00faa reactividade qu\u00edmica, as s\u00faas propiedades red-ox, (oxidaci\u00f3n-reduci\u00f3n)... pero tam\u00e9n se estudan materiais, tanto s\u00f3lidos estendidos como superficies.\nComo os estudos mecanocu\u00e1nticos sobre \u00e1tomos consid\u00e9ranse na fronteira entre a qu\u00edmica e a f\u00edsica, e non se incl\u00faen polo xeral dentro da qu\u00edmica cu\u00e1ntica, frecuentemente consid\u00e9rase como primeiro c\u00e1lculo de qu\u00edmica cu\u00e1ntica o levado a cabo polos cient\u00edficos alem\u00e1ns Walter Heitler e Fritz London (a\u00ednda que a Heitler e a London ad\u00f3itaselles considerar f\u00edsicos) sobre a mol\u00e9cula de dihidr\u00f3xeno (H2) en 1927. O m\u00e9todo de Heitler e London foi perfeccionado polos qu\u00edmicos americanos John C. Slater e Linus Pauling, para converterse no m\u00e9todo de enlace de valencia (ou Heitler-London-Slater-Pauling (HLSP)). Neste m\u00e9todo, pr\u00e9stase atenci\u00f3n particularmente \u00e1s interacci\u00f3ns entre pares de \u00e1tomos, e xa que logo relaci\u00f3nase moito cos esquemas cl\u00e1sicos de enlaces entre \u00e1tomos.\nFriedrich Hund e Robert S. Mulliken desenvolveron un m\u00e9todo alternativo, en que os electr\u00f3ns describ\u00edanse por funci\u00f3ns matem\u00e1ticas deslocalizadas por toda a mol\u00e9cula. O m\u00e9todo de Hund-Mulliken (ou de orbitais moleculares) \u00e9 menos intuitivo para os qu\u00edmicos, pero, \u00f3 terse comprobado que \u00e9 m\u00e1is potente \u00e1 hora de predicir propiedades que o m\u00e9todo de enlace de valencia, \u00e9 virtualmente o \u00fanico usado nos \u00faltimos anos.\nApartados de interese.\nAlg\u00fans subtemas de interese en qu\u00edmica cu\u00e1ntica son:\nQu\u00edmicos Cu\u00e1nticos.\nA comunidade de cient\u00edficos que fixeron grandes achegas \u00e1 qu\u00edmica cu\u00e1ntica incl\u00fae a:"}
{"id": "44421", "revid": "25871", "url": "https://gl.wikipedia.org/wiki?curid=44421", "title": "Kom\u00e1rom-Esztergom", "text": "Kom\u00e1rom-Esztergom \u00e9 o nome do condado administrativo ( megye) situado no norte de Hungr\u00eda, na fronteira con Eslovaquia. O condado fai fronteira cos condados h\u00fangaros de Gy\u0151r-Moson-Sopron, Veszpr\u00e9m, Fej\u00e9r e Pest. A capital do condado de Kom\u00e1rom-Esztergom \u00e9 Tatab\u00e1nya.\nEstrutura rexional.\nO condado \u00e9 o segundo en densidade de poboaci\u00f3n no pa\u00eds. O 66% da xente vive en vilas ou cidades."}
{"id": "44426", "revid": "51526", "url": "https://gl.wikipedia.org/wiki?curid=44426", "title": "Marcus Lucius Annaeus Seneca", "text": "Marco Lucio Anneo S\u00e9neca (\"Marcus Lucius Annaeus Seneca\"), tam\u00e9n co\u00f1ecido coma S\u00e9neca o vello, nado en Corduba no 54 a. C. e finado cara ao 39, foi un orador romano e escritor.\nTraxectoria.\nNaceu nunha familia influente da orde ecuestre. O seu \"praenomen\" \u00e9 desco\u00f1ecido, a\u00ednda que se acepta a conxectura de Rafael de Volterra de chamalo Marco. Durante unha longa estancia en Roma, S\u00e9neca acudiu \u00e1s lecturas de oradores e ret\u00f3ricos famosos, mentres se preparaba para unha carreira como avogado. o seu orador ideal foi Cicer\u00f3n, desaprobando o costume da s\u00faa \u00e9poca polas florituras oratorias.\nDurante a guerra civil romana, permaneceu en Corduba, o que lle privou de escoitar os discursos de Cicer\u00f3n, sendo probable que as s\u00faas simpat\u00edas, do mesmo xeito que ocorreu con outros moitos cordobeses, estivesen con Pompeio.\nTivo tres fillos coa s\u00faa esposa Helvia de Corduba: L. Annaeo Novato, adoptado polo amigo do seu pai o orador Xu\u00f1o Galio, e posteriormente chamado Lucio Xu\u00f1o Galio; Lucio Anneo S\u00e9neca, o fil\u00f3sofo e Marco Anneo Mela, pai do poeta Marco Anneo Lucano.\nAo morrer antes de que o seu fillo fose exiliado por Claudio no ano 41, e as \u00faltimas referencias nos seus escritos son inmediatamente posteriores \u00e1 morte de Tiberio, est\u00edmase que morreu no ano 39.\nObras.\nA unha idade avanzada, a petici\u00f3n dos seus fillos, preparou, de memoria, unha colecci\u00f3n de distintos temas ecolares e o seu tratamento por oradores gregos e romanos. Estes present\u00e1ronse en dez libros de controversias (casos legais imaxinarios), nos que se discuten setenta e catro casos, d\u00e1ndose a opini\u00f3ns dos ret\u00f3ricos sobre cada caso desde distintos puntos de vista, a s\u00faa divisi\u00f3n en distintas preguntas simples (\"divisio\") e, finalmente, os mecanismos para facer aparecer o negro como branco e as circunstancias atenuantes (\"cores\").\nCada libro ti\u00f1a un prefacio como introduci\u00f3n, no cal as caracter\u00edsticas dos ret\u00f3ricos individuais eran discutidos dun xeito animado. O traballo est\u00e1 inconcluso, pero as partes en branco poden ser llanadas de certa forma coa axuda dos epitomes realizados nos s\u00e9culos IV e V para o uso das escolas. Elementos rom\u00e1nticos foron utilizdos na colecci\u00f3n de an\u00e9cdotas e contos chamada \"Gesta Romanorum\". Nos libros I, II, VII, IX e X tense tanto o orixinal como o ep\u00edtome. Nos restantes unicamente disponse dos ep\u00edtomes. Ata coa axuda dos mesmos, s\u00f3 sete prefacios est\u00e1n dispo\u00f1ibles.\nAs \"Controversiae\" estaban complementados polos \"Suasorie\" (exercicios de oratoria), na que se discut\u00eda sobre as cousas que se deber\u00eda ou non facer. A totalidade da obra forma o estudo m\u00e1is importante sobre a historia da oratoria moderna.\nS\u00e9neca tam\u00e9n foi o autor dun traballo hist\u00f3rico sobre a Historia de Roma, desde o inicio da guerra civil ata case a s\u00faa propia morte, que foi publicado polo seu fillo. Do mesmo co\u00f1\u00e9cese parte pola obra de Lucio Anneo S\u00e9neca \"De vita patris\", cuxo inicio foi descuberto por Barthold Georg Niebuhr. A autor\u00eda dos traballos do pai foi outorgada ao fillo durante a idade media, ata que foi vindicado por Rafael de Volterra e Xusto Lipsio."}
{"id": "44432", "revid": "98629", "url": "https://gl.wikipedia.org/wiki?curid=44432", "title": "Cruceiro de Pastoriza", "text": "O cruceiro de Pastoriza \u00e9 un cruceiro localizado na aldea de Pastoriza, na parroquia de Tarago\u00f1a (Rianxo).\nDescrici\u00f3n.\nEst\u00e1 composto por unha plataforma cuadrangular de dous graos, sen pedestal. O seu fuste \u00e9 de secci\u00f3n cadrada con chafr\u00e1ns decorados con caras. A capela est\u00e1 ornamentada con esferas, coa base moldurada con anxo con \u00e1s, tellado a catro augas, teito plano, e coa Virxe pregando no interior. A cruz ten os brazos con chafr\u00e1ns, remates florenzados con bot\u00f3n central e est\u00e1 recrucetada. O Cristo est\u00e1 crucificado coa cabeza ergueita e as mans abertas, leva coroa de espi\u00f1as. No reverso da Cruz, Virxe coroada orando coas mans xuntas sobre pea\u00f1a de anxo con \u00e1s."}
{"id": "44435", "revid": "56817", "url": "https://gl.wikipedia.org/wiki?curid=44435", "title": "Pent\u00e1gono (hom\u00f3nimos)", "text": ""}
{"id": "44436", "revid": "7802", "url": "https://gl.wikipedia.org/wiki?curid=44436", "title": "Pent\u00e1gono", "text": "En xeometr\u00eda, un pent\u00e1gono (de \"penta\", do grego que significa cinco: \u03c0\u03b5\u03bd\u03c4\u03ac\u03b3\u03c9\u03bd\u03bf\u03bd, de \u03c0\u03b5\u03bd\u03c4\u03ac, \"cinco\" e \u03b3\u03c9\u03bd\u03bf\u03bd, \"\u00e1ngulos\") \u00e9 un pol\u00edgono de cinco lados.\nPropiedades xeom\u00e9tricas.\nOs pent\u00e1gonos regulares te\u00f1en as seguintes caracter\u00edsiticas:\n\u00c1rea.\nA \u00e1rea dun pent\u00e1gono regular de lado \"a\" p\u00f3dese obter da seguinte f\u00f3rmula:\nDe forma xeral, se temos que o radio da circunferencia circunscrita \u00e9 \"ru\"\nou tam\u00e9n:\nPer\u00edmetro.\nSupo\u00f1endo que o pent\u00e1gono ten un lado de lonxitude a:\nOu tam\u00e9n:\nPara obter o per\u00edmetro P dun pent\u00e1gono regular, multipl\u00edcase a lonxitude t dun dos seus lados por cinco (o n\u00famero de lados n do pol\u00edgono).\n\u00c1ngulos interiores.\nA suma de t\u00f3dolos \u00e1ngulos interiores dun pent\u00e1gono \u00e9 540\u00b0, i existe unha f\u00f3rmula xeral para calcular os \u00e1ngulos interiores de calquera pol\u00edgono regular (no caso do pent\u00e1gono \"n\" = 5):\nO \u00e1ngulo entre dous lados dun pent\u00e1gono p\u00f3dese calcular mediante a seguinte f\u00f3rmula, sempre que se trate dun pol\u00edgono regular:"}
{"id": "44437", "revid": "1131", "url": "https://gl.wikipedia.org/wiki?curid=44437", "title": "Fonte do Trit\u00f3n", "text": "A Fonte do Trit\u00f3n \u00e9 unha fonte de Roma obra de Bernini realizada en 1642-1643, est\u00e1 na praza Barberini cerca da entrada do Palacio Barberini. Foi a primeira fonte que realizou Bernini en Roma, por encargo do papa Urbano VIII e a\u00ednda ten grande influencia das fontes florentinas. A fonte forma un conxunto escult\u00f3rico amosando catro golfi\u00f1os, heraldos da magnificiencia, que soste\u00f1en unha vieira sobre a que emerxe un enorme trit\u00f3n que sopra nunha cuncha."}
{"id": "44438", "revid": "879", "url": "https://gl.wikipedia.org/wiki?curid=44438", "title": "Bernini", "text": ""}
{"id": "44439", "revid": "98629", "url": "https://gl.wikipedia.org/wiki?curid=44439", "title": "Hept\u00e1gono", "text": "En xeometr\u00eda, un hept\u00e1gono \u00e9 un pol\u00edgono de sete lados e sete \u00e1ngulos. Nun hept\u00e1gono regular, no que t\u00f3dolos seus lados e \u00e1ngulos son iguais entre si, os \u00e1ngulos interiores miden 5\u03c0/7 rad, aproximadamente 128,571 graos. A \u00e1rea dun hept\u00e1gono regular de lado \"a\" e:\n\u00c9 o pol\u00edgono regular m\u00e1is pequeno que non se pode constru\u00edr con regra e comp\u00e1s."}
{"id": "44440", "revid": "23204", "url": "https://gl.wikipedia.org/wiki?curid=44440", "title": "Dec\u00e1gono", "text": "En xeometr\u00eda, ch\u00e1mase dec\u00e1gono a un pol\u00edgono de dez lados. Un dec\u00e1gono regular \u00e9 aquel que ten os dez lados de igual lonxitude. Os \u00e1ngulos interiores do dec\u00e1gono regular miden 144\u00b0.\nUn dec\u00e1gono ten 10 * (10 - 3) / 2 = 35 diagonais.\nA \u00e1rea dun dec\u00e1gono regular de lado \"a\" \u00e9:"}
{"id": "44441", "revid": "1131", "url": "https://gl.wikipedia.org/wiki?curid=44441", "title": "Fonte dos Catro R\u00edos", "text": "A Fonte dos Catro R\u00edos \u00e9 unha fonte de Roma obra de Bernini en 1651, realizouna por encargo do papa Inocencio X, est\u00e1 situada na praza Navona.\nA fonte componse dun obelisco exipcio de \u00e9poca romana sobre un pedestal escult\u00f3rico no cal as estatuas, verdadeiros actores en acci\u00f3n nun escenario, son alegor\u00edas dos catro r\u00edos principais da Terra (Nilo, Ganxes, Danubio, R\u00edo de la Plata)."}
{"id": "44443", "revid": "69139", "url": "https://gl.wikipedia.org/wiki?curid=44443", "title": "Aguacate", "text": "O aguacate \u00e9 unha \u00e1rbore (\"Persea americana\") nativa de Am\u00e9rica Central e M\u00e9xico co\u00f1ecida polos seus froitos comest\u00edbeis graxos de igual nome. \u00c9 unha \u00e1rbore de gran porte, pasando dos trinta metros de altura; unha \u00e1rbore adulta pode producir m\u00e1is dun cento de froitos, dos que se co\u00f1ecen m\u00e1is de 500 variedades. Na actualidade ademais da s\u00faa zona de orixe cult\u00edvase no sur de Espa\u00f1a, Israel, Sur\u00e1frica, Per\u00fa, norte de Chile, Vietnam, Indonesia, Australia, Nova Zelandia, Estados Unidos, Filipinas, Rep\u00fablica Dominicana e Malaisia."}
{"id": "44444", "revid": "5312", "url": "https://gl.wikipedia.org/wiki?curid=44444", "title": "Uni\u00f3 Valenciana", "text": "Uni\u00f3 Valenciana (UV) foi un partido pol\u00edtico conservador da Comunidade Valenciana.\nHistoria.\nUV formouse en agosto de 1982 dentro do \u00e1mbito pol\u00edtico co\u00f1ecido como blaverismo que rexeita que a Comunidade Valenciana sexa de cultura catal\u00e1 e reivindicando o valenciano como unha lingua diferenciada do catal\u00e1n. Nas elecci\u00f3ns xerais de 1982 participou xunta Alianza Popular, coalici\u00f3n que se mantivo nas elecci\u00f3ns auton\u00f3micas de 1983.\nNas elecci\u00f3ns xerais de 1986 presentouse en solitario e conseguiu acta de deputado para o seu presidente e fundador Vicente Gonz\u00e1lez Lizondo, neses anos consolidou a s\u00faa presenza electoral e nas elecci\u00f3ns xerais de 1989 obtivo dous deputados e foi a terceira forza pol\u00edtica nas elecci\u00f3ns valencianas de 1991 con sete escanos e o 10.47% dos votos. Nas elecci\u00f3ns valencianas de 1995 o PSPV-PSOE perdeu a maior\u00eda absoluta e UV co 7% dos votos e 5 deputados converteuse na forza clave para gobernar a comunidade, as\u00ed UV entrou no goberno logo de pactar co Partido Popular, o cal provocou que progresivamente numerosos dirixentes da UV se fosen integrando no PP, o cal provocou unha crise interna en UV que acabou coa expulsi\u00f3n do seu fundador, Gonz\u00e1lez Lizondo. Nas elecci\u00f3ns valencianas de 1999 UV quedou co 4.76% dos votos e non logrou entrar no Parlamento. Nas elecci\u00f3ns valencianas de 2003 en coalici\u00f3n con diversos partidos locais baixou a\u00ednda m\u00e1is quedando no 3.03% dos votos. UV renunciou a participar nas elecci\u00f3ns xerais de 2004 en troques da inclusi\u00f3n do seu l\u00edder, Jos\u00e9 Mar\u00eda Chiquillo como independente nas listas para o senado do PP, logo dunhas elecci\u00f3ns internas Chiquillo deixou o partido pero mantivo a s\u00faa acta de senador, o que xerou unha fonda crise institucional en UV. O derradeiro presidente de UV foi Jos\u00e9 Manuel Miralles, concelleiro en N\u00e1quera. Uni\u00f3 Valenciana desapareceu en xu\u00f1o de 2014."}
{"id": "44445", "revid": "98629", "url": "https://gl.wikipedia.org/wiki?curid=44445", "title": "Fernando Fern\u00e1n G\u00f3mez", "text": "Fernando Fern\u00e1n G\u00f3mez, nado en Lima (Per\u00fa), o 28 de agosto de 1921 e finado en Madrid o 21 de novembro de 2007, foi un escritor, actor, guionista, director de cine e de teatro espa\u00f1ol. Foi membro da Real Academia Espa\u00f1ola, da que ocupou a cadeira B.\nTraxectoria.\nMalia que a s\u00faa partida de nacemento indica que o fixo en Buenos Aires, segundo el mesmo comenta nas s\u00faas memorias o m\u00e1is probable \u00e9 que nacese en Lima. A raz\u00f3n \u00e9 que s\u00faa nai, a actriz de teatro Carola Fern\u00e1n G\u00f3mez, estaba de xira por Suram\u00e9rica, e se ben naceu en Lima, a s\u00faa partida de nacemento foi expedida d\u00edas despois na Arxentina. Conservou esa nacionalidade ata que lle foi outorgada a espa\u00f1ola en 1984. Fillo extramarital, seu pai foi o tam\u00e9n actor Luis Fernando D\u00edaz de Mendoza y Guerrero, fillo de Mar\u00eda Guerrero, que impediu o matrimonio entre os pais de Fernando Fern\u00e1n-G\u00f3mez.\nTras alg\u00fan traballo escolar como actor, estudou Filosof\u00eda e Letras na Madrid, pero a s\u00faa verdadeira vocaci\u00f3n levouno \u00f3 teatro. Durante a guerra civil recibiu clases na Escola de Actores da CNT, debutando como profesional en 1938 na compa\u00f1\u00eda de Laura Pinillos. Al\u00ed descubriuno Enrique Jardiel Poncela, que lle deu a s\u00faa primeira oportunidade \u00f3 ofrecerlle en 1940 un papel como actor secundario na s\u00faa obra \"Los ladrones somos gente honrada\". Tres anos despois contratouno a produtora cinematogr\u00e1fica Cifesa, irrompendo as\u00ed no cine coa pel\u00edcula \"Cristina Guzm\u00e1n\", dirixida por Gonzalo Delgr\u00e1s. \u00d3 ano seguinte ofrec\u00e9ronlle o seu primeiro papel protagonista en \"Empez\u00f3 en boda\", de Raffaello Matarazzo. Malia a incursi\u00f3n no cine, non descoidou a s\u00faa vocaci\u00f3n de autor de teatro e director de escena, e foi escritor e guionista asiduo da tertulia do Caf\u00e9 Gij\u00f3n.\nA partir de 1984 dedicou a s\u00faa cada vez m\u00e1is intensa vocaci\u00f3n literaria \u00e1 escritura de artigos moi persoais en \"Diario 16\" e no suplemento dominical de \"El Pa\u00eds\", producindo ademais varios volumes de ensaios e once novelas, fortemente autobiogr\u00e1ficas unhas e hist\u00f3ricas outras. Foi un grande \u00e9xito a s\u00faa autobiograf\u00eda en dous volumes, \"El tiempo amarillo\", da que hai d\u00faas edici\u00f3ns, a segunda algo m\u00e1is ampliada. Pero o seu \u00e9xito m\u00e1is clamoroso obt\u00edvoo cunha peza teatral prontamente levada \u00f3 cine, \"Las bicicletas son para el verano\", sobre os seus recordos infant\u00eds da guerra civil.\nEn 1947 casou coa cantante Mar\u00eda Dolores Pradera, divorci\u00e1ndose en 1959, coa que tivo unha filla, a actriz Helena Fern\u00e1n G\u00f3mez, e un fillo, Fernando, relacionado tam\u00e9n co mundo da cultura. Volveu casar en 2000 coa actriz Emma Cohen, coa que manti\u00f1a unha relaci\u00f3n desde os anos 70 tras participar nun episodio dunha serie de TVE onde Emma era protagonista (\"Tres eran tres\", 1973) xunto a Lola Gaos.\nDa s\u00faa man entrou o cine na Real Academia Espa\u00f1ola, da que foi elixido membro en 1998 e tomou posesi\u00f3n da cadeira B o 30 de xaneiro de 2000. Foi galardoado co Premio Pr\u00edncipe de Asturias das Artes en 1995. Polifac\u00e9tico, querido e respectado polos profesionais da industria e por varias xeraci\u00f3ns de espectadores, encontrou a popularidade como actor case \u00f3 principio da s\u00faa carreira cinematogr\u00e1fica co cl\u00e1sico da comedia negra \"Domingo de carnaval\" (do c\u00e9lebre realizador Edgar Neville), que protagonizou xunto a Conchita Montes en 1945. Dous anos antes aparecera como secundario noutro notable t\u00edtulo do cine espa\u00f1ol dos corenta con \"Cristina Guzm\u00e1n\". Ese mesmo ano acompa\u00f1ou \u00e1 xa consagrada Imperio Argentina e \u00f3 recordado gal\u00e1n Alfredo Mayo na ex\u00f3tica comedia \"Bamb\u00fa\" e participou tam\u00e9n nun pequeno cl\u00e1sico da comedia fant\u00e1stica con \"El destino se disculpa\", de Jos\u00e9 Luis S\u00e1enz de Heredia, seguindo o estilo do subx\u00e9nero norteamericano en voga durante eses anos (como \"I Married a Witch\", de Ren\u00e9 Clair, ou \"A Guy Named Joe\", de Victor Fleming). A partir de ent\u00f3n encadeou t\u00edtulos de \u00e9xito considerados pola cr\u00edtica actual como indispensables, traballando con Gonzalo Delgr\u00e1s (\"Los habitantes de la casa deshabitada\"), Carlos Serrano de Osma (\"Embrujo\", xunto a Lola Flores e Manolo Caracol), S\u00e1enz de Heredia (\"La mies es mucha\", \"Los ojos dejan huellas\"), Ram\u00f3n Torrado (\"Bot\u00f3n de \u00e1ncora\"), Jos\u00e9 Antonio Nieves Conde (\"Balarrasa\", \"El inquilino\"), ou Luis Marquina (\"El capit\u00e1n Veneno\"). Naquela \u00e9poca tam\u00e9n traballou en Barcelona como actor de dobraxe.\nNa d\u00e9cada de 1950 consolidouse como actor principal en toda serie de comedias (\"El fen\u00f3meno\"), dramas (\"La gran mentira\") e cine relixioso \"Balarrasa\", \"Molokai\", ou folcl\u00f3rico (\"Morena clara\") propagand\u00edsticos ou directamente escapistas (o que en moitos sentidos tam\u00e9n \u00e9 considerado propaganda polos historiadores), \u00f3 tempo que intervi\u00f1a nunha das primeiras avanzadas do que posteriormente ser\u00eda o \u00abNovo cine espa\u00f1ol\u00bb: \"Esa pareja feliz\" de Bardem e Berlanga. Tam\u00e9n participou nalgunhas coproduci\u00f3ns de interese como \"La conciencia acusa\" (do xenial Georg Wilhelm Pabst) o \"Lo scapolo\" (de Antonio Pietrangeli) xunto a Alberto Sordi, e por \u00faltimo, inicia unha incipiente carreira como director, con obras de encargo de desigual fortuna: neste sentido, sobresae a s\u00faa versi\u00f3n da novela de Wenceslao Fern\u00e1ndez Fl\u00f3rez \"El malvado Carabel\" e d\u00faas excelentes comedias nas que compartiu qu\u00edmica e cartel coa deliciosa Anal\u00eda Gad\u00e9, unha das s\u00faas parellas art\u00edsticas m\u00e1is recorrentes, como son \"La vida por delante\" e \"La vida alrededor\".\n\u00d3 f\u00edo do cine espa\u00f1ol dos sesenta, a s\u00faa filmograf\u00eda como actor e director encheuse de comedias de todo tipo (\"La venganza de Don Mendo\", \"Adi\u00f3s, Mim\u00ed Pomp\u00f3n\", \"Ninette y un se\u00f1or de Murcia\" ou \"Crimen imperfecto\"), excepci\u00f3n \u00e1 parte dos seus traballos de direcci\u00f3n en \"El mundo sigue\" (1963), un duro drama naturalista, inspirado na novela hom\u00f3nima de Juan Antonio Zunzunegui, onde se enfrontan d\u00faas irm\u00e1s de concepci\u00f3ns vitais opostas en plena sociedade de posguerra espa\u00f1ola. Ese foi o seu primeiro \u00e9xito como director. A outra pel\u00edcula que dirixiu daquela foi \"El extra\u00f1o viaje\" (1964), onde retrata, case con maior profundidade que o propio Berlanga, o clima cicateiro e opresivo da sociedade espa\u00f1ola do franquismo. A obra permanece como un dos cumios do cine espa\u00f1ol de t\u00f3dolos tempos.\nAmbas produci\u00f3ns tiveron tremendos encontr\u00f3ns coa censura. Por outra parte, \u00e9 ent\u00f3n cando inicia relaci\u00f3n profesional con outra das s\u00faas parellas m\u00e1is emblem\u00e1ticas, Concha Velasco, coa comedia negra \"Crimen para reci\u00e9n casados\".\nNos setenta Fern\u00e1n G\u00f3mez converteuse nun dos actores m\u00e1is solicitados da chamada transici\u00f3n espa\u00f1ola, con t\u00edtulos dourados como \"El esp\u00edritu de la colmena\", \"El amor del capit\u00e1n Brando\", \"Pim, pam, pum, fuego\", \"Mi hija Hildegart\", \"Los restos del naufragio\", \"Mam\u00e1 cumple cien a\u00f1os\" ou \"\u00a1Arriba Aza\u00f1a!\". Iniciou as\u00ed unha exitosa colaboraci\u00f3n xunto \u00f3 notable director Jaime de Armi\u00f1\u00e1n, e unha tam\u00e9n estreita relaci\u00f3n profesional con Carlos Saura, ga\u00f1\u00e1ndose as\u00ed un xusto prestixio como actor e director, ademais do reco\u00f1ecemento pola s\u00faa xa longa traxectoria. En 1976 interveu nun t\u00edtulo de indubidable valor, se ben non tivo \u00e9xito entre o gran p\u00fablico, como \"El anacoreta\", premiada no Festival de cine de Berl\u00edn. Tam\u00e9n dirixiu e interpretou d\u00faas exitosas series para TVE (\"Juan soldado\" e sobre todo \"El p\u00edcaro\") que si triunfan entre o gran p\u00fablico.\nTrala morte de Francisco Franco e a legalizaci\u00f3n da CNT, tivo unha militancia activa no Sindicato de Esp\u00e9ctaculos de Barcelona.\nEn 1981 protagonizou o memorable \"Maravillas\" de Guti\u00e9rrez Arag\u00f3n, e comezou a encadear \u00e9xitos de cr\u00edtica e p\u00fablico (\"La colmena\", \"Stico\", \"Los zancos\", \"R\u00e9quiem por un campesino espa\u00f1ol\", \"La corte del fara\u00f3n\", \"La mitad del cielo\" e \"El viaje a ninguna parte\"). Termina a d\u00e9cada con excelentes traballos en pel\u00edculas non moi ben acollidas pero de calidade: \"Esquilache\" e \"El r\u00edo que nos lleva\". En 1986 rodou na Arxentina \"Pobre mariposa\", de Ra\u00fal de la Torre, xunto a un elenco internacional con Bibi Andersson, Vittorio Gassman, Fernando Rey e Graciela Borges. Nesta d\u00e9cada est\u00e1 moi activo nos seus traballos para TVE (\"Ram\u00f3n y Cajal\", \"Fortunata y Jacinta\", \"Las p\u00edcaras\" ou \"Cuentos imposibles\").\nA d\u00e9cada dos 90 presencia o inicio dun per\u00edodo de menor actividade profesional derivada dalg\u00fans problemas de sa\u00fade e, seguramente, de falta de papeis de envergadura para un actor como el. Ag\u00e1s \"Belle \u00c9poque\" e o Oscar \u00e1 mellor pel\u00edcula estranxeira que consegue a cinta, non \u00e9 ata 1998 cando volve aparecer en obras tan distintas como importantes (cada unha \u00f3 seu xeito) como son \"El abuelo\" (nomeada \u00f3 Oscar e de grande \u00e9xito de portelo) e \"Pepe Guindo\" (homenaxe-ficci\u00f3n \u00f3 gran actor por parte dun director infravalorado pero nada mediocre como Manuel Iborra). Entre medias, estivo varias tempadas na serie de TV \"Los ladrones van a la oficina\", que o devolver\u00eda a popularidade xunto a grandes nomes da interpretaci\u00f3n como Agust\u00edn Gonz\u00e1lez, Manuel Alexandre ou Jos\u00e9 Luis L\u00f3pez V\u00e1zquez. Despois recupera folgos con tres grandes pel\u00edculas (\"Todo sobre mi madre\", \"Plenilunio\" e o \u00e9xito popular \"A lingua das bolboretas\").\nM\u00e1is recentemente rodou a incomprendida \"Visionarios\", de Guti\u00e9rrez Arag\u00f3n, \"El embrujo de Shangai\", con Fernando Trueba, \"Para que no me olvides\", e a s\u00faa \u00faltima grande interpretaci\u00f3n, en \"En la ciudad sin l\u00edmites\", de Antonio Hern\u00e1ndez.\nEn 1995, recibiu o Premio Princesa de Asturias das Artes.\nMarisa Paredes, presidenta da Academia das Artes e as Ciencias Cinematogr\u00e1ficas de Espa\u00f1a, na entrega da d\u00e9cima Medalla de Ouro, describiuno \u00e1 perfecci\u00f3n: \u00ab\"Por anarquista, por poeta, por c\u00f3mico, por articulista, por acad\u00e9mico, por novelista, por dramaturgo, por \u00fanico y por consecuente\"\u00bb.\nO 19 de novembro de 2007 foi ingresado na \u00e1rea de Oncolox\u00eda do madrile\u00f1o Hospital Universitario La Paz para ser tratado dunha pneumon\u00eda. Faleceu en Madrid, o 21 de novembro de 2007, con 86 anos de idade. Tras anuncialo o presidente do Executivo, Jos\u00e9 Luis Rodr\u00edguez Zapatero na capela ardente do actor, o Goberno de Espa\u00f1a concedeulle o d\u00eda 23 de novembro, a t\u00edtulo p\u00f3stumo, a Gran Cruz da Orde Civil de Afonso X o Sabio. Tam\u00e9n o alcalde de Madrid Alberto Ruiz-Gallard\u00f3n anunciou que como homenaxe o Centro Cultural da Vila de Madrid pasar\u00eda a chamarse Teatro Fernando Fern\u00e1n G\u00f3mez. Na capela ardente o seu f\u00e9retro foi recuberto cunha bandeira negrivermella anarquista, sendo posteriormente incinerado."}
{"id": "44446", "revid": "785", "url": "https://gl.wikipedia.org/wiki?curid=44446", "title": "Radio Negreira", "text": "Radio Negreira \u00e9 unha emisora municipal de radio do concello de Negreira. Comezou a emitir en 1989 a trav\u00e9s do 107.0 de FM. Pertence \u00e1s Emisoras Municipais Galegas"}
{"id": "44447", "revid": "5312", "url": "https://gl.wikipedia.org/wiki?curid=44447", "title": "Partido Socialista Unificado", "text": "O Partido Socialista Unificado (en franc\u00e9s: Parti Socialiste Unifi\u00e9, PSU) foi un partido socialista franc\u00e9s que apareceu en 1960 en oposici\u00f3n \u00e1 guerra de Alxeria e ao apoio do SFIO a De Gaulle cando se uniron o Partido Socialista Aut\u00f3nomo, escisi\u00f3n do SFIO, da Uni\u00f3n da Esquerda Socialista e dun grupo de disidente do PCF agrupados en torno \u00e1 revista \"Tribune du communisme\". Contaba con 30.000 militantes. Nas elecci\u00f3ns presidencias de 1965 apoiou a candidatura de Fran\u00e7ois Mitterrand. O PSU apoiou a rebeli\u00f3n estudantil de 1968. En 1969 presentou a Michel Rocard como candidato \u00e1 presidencia, cosegu\u00edu o 3.61% dos votos. En 1973 unha fracci\u00f3n dirixida polo secretario xeral parisiense integrouse na LCR e en 1974 Rocard ingresou no PSF, unha outra fracci\u00f3n uniuse ao Partido Comunista Marxista-Leninista de Francia. Nas elecci\u00f3ns presidencias de 1981 o seu candidato, Hugette Bouchardeau tivo o 1.11% dos votos. O PSU disolveuse en novembro de 1989."}
{"id": "44448", "revid": "5863", "url": "https://gl.wikipedia.org/wiki?curid=44448", "title": "Reino dos suevos", "text": ""}
{"id": "44449", "revid": "85894", "url": "https://gl.wikipedia.org/wiki?curid=44449", "title": "Biduedo, Pedrafita de Camporredondo, Baralla", "text": "Biduedo \u00e9 unha aldea da parroquia de Pedrafita de Camporredondo, no concello de Baralla, na provincia de Lugo.\nPatrimonio.\nO 3 de maio de 2017, coincidindo co d\u00eda da festa, inaugurouse a reforma da capela de Santa Cruz. Reformouse integramente a capela deixando s\u00f3 as paredes orixinais da mesma. Conservouse tam\u00e9n a camp\u00e1, doada no ano 1956 por Gerardo D\u00edaz \u00c1lvarez. Celebrouse a tracional misa, e \u00f3 acto tam\u00e9n asistiu o alcalde de Baralla Manuel Jes\u00fas Gonz\u00e1lez Cap\u00f3n. Na restauraci\u00f3n colaborou o ped\u00e1neo Amador L\u00f3pez Neira, quen coordinou os traballos de albaneler\u00eda."}
{"id": "44453", "revid": "25871", "url": "https://gl.wikipedia.org/wiki?curid=44453", "title": "Condado de Veszpr\u00e9m", "text": "Veszpr\u00e9m (en eslovaco \" Vespr\u00edm\") \u00e9 o nome do condado administrativo (\"megye\") situado no oeste de Hungr\u00eda. Ocupa os outeiros Bakony e a beira norte do lago Balaton. O condado comparte fronteiras cos condados de Vas, Gy\u0151r-Moson-Sopron, Kom\u00e1rom-Esztergom, Fej\u00e9r, Somogy e Zala. A capital do condado \u00e9 Veszpr\u00e9m. O r\u00edo Marcal limita a s\u00faa fronteira occidental. O condado ten unha \u00e1rea de 4.613 km\u00b2 e unha poboaci\u00f3n de 375.000 habitantes."}
{"id": "44468", "revid": "25871", "url": "https://gl.wikipedia.org/wiki?curid=44468", "title": "Alfredo Landa", "text": "Alfredo Landa Areta, nado en Pamplona, o 3 de marzo de 1933 e finado en Madrid, o 9 de maio de 2013, foi un actor navarro.\nTraxectoria.\nFillo dun capit\u00e1n da Garda Civil, trasladouse \u00f3s doce anos a Donostia onde estudou dereito. Foi precisamente na universidade onde tivo a s\u00faa primeira experiencia no teatro, ao representar m\u00e1is de corenta obras na Fundaci\u00f3n do Teatro Espa\u00f1ol Universitario.\nSen rematar a carreira, decide dedicarse \u00e1 interpretaci\u00f3n e trasl\u00e1dase en 1958 a Madrid. A s\u00faa primeira relaci\u00f3n co cine prod\u00facese como actor de dobraxe, a\u00ednda que en 1962 debuta profesionalmente en cine como actor da man de Jos\u00e9 Mar\u00eda Forqu\u00e9, no filme \"Atraco a las 3\".\nEn corenta anos de profesi\u00f3n fixo m\u00e1is de cento vinte pel\u00edculas. A s\u00faa traxectoria pode dividirse en tres etapas fundamentais. Na primeira alterna papeis c\u00f3micos con traballos teatrais, e abrangue unha produci\u00f3n de m\u00e1is de corenta pel\u00edculas, entre as que cabe salientar \"El verdugo\" de Luis Garc\u00eda Berlanga, \"Nobleza baturra\" de Juan de Ordu\u00f1a ou \"Ninette y un se\u00f1or de Murcia\" de Fernando Fern\u00e1n G\u00f3mez.\nA segunda etapa comprende trinta e cinco pel\u00edculas do que se deu en chamar landismo. Estas in\u00edcianse con \"No desear\u00e1s al vecino del quinto\" de Ram\u00f3n \"Tito\" Fern\u00e1ndez e nelas Alfredo Landa chegou a simbolizar un determinado tipo de espa\u00f1ol, reprimido, machista, fanfarr\u00f3n no terreo sexual e reprimido. Estas pel\u00edculas foron dirixidas na s\u00faa maior parte por directores como Mariano Ozores, Pedro Lazaga, Ram\u00f3n Fern\u00e1ndez ou Luis M. Delgado.\nA terceira etapa in\u00edciase en 1976 con \"El puente\" de Juan Antonio Bardem, na que colaborar\u00e1 cos principais directores espa\u00f1ois: Luis Garc\u00eda Berlanga (\"La vaquilla\"), Mario Camus (\"Los santos inocentes\"), Basilio Mart\u00edn Patino (\"Los para\u00edsos perdidos\"), Jos\u00e9 Luis Garci (\"Las verdes praderas\", \"El crack\"), Jos\u00e9 Luis Borau (\"Tata m\u00eda\"), Jos\u00e9 Luis Cuerda (\"El bosque animado\"), Antonio Mercero (\"La pr\u00f3xima estaci\u00f3n\") ou Manuel Guti\u00e9rrez Arag\u00f3n (\"El rey del r\u00edo\")\nEn televisi\u00f3n, participou en varios \"Estudio 1\", ademais de series como \"Tiempo y hora\" ou \"Confidencias\" nos anos 60. Logo estar\u00eda un tempo afastado da pequena pantalla, e \u00e9 nos anos 90 cando protagoniza as series \"Por fin solos\" (adaptaci\u00f3n televisiva da longametraxe que xa rodara xunto a Mar\u00eda Jos\u00e9 Alfonso), En plena forma e, a m\u00e1is destacable, \"Lleno, por favor\", dirixida por Vicente Escriv\u00e1. A s\u00faa \u00faltima intervenci\u00f3n neste medio foi unha colaboraci\u00f3n en varios episodios de \"Los Serrano\", en 2003."}
{"id": "44478", "revid": "85894", "url": "https://gl.wikipedia.org/wiki?curid=44478", "title": "Tatab\u00e1nya", "text": "Tatab\u00e1nya \u00e9 unha cidade de 70.003 habitantes situada no noroeste de Hungr\u00eda, Na rexi\u00f3n de Transdanubian Setentrional. \u00c9 a capital do condado de Kom\u00e1rom-Esztergom."}
{"id": "44479", "revid": "137103", "url": "https://gl.wikipedia.org/wiki?curid=44479", "title": "Partido Socialista Italiano de Unidade Proletaria", "text": "O Partido Socialista Italiano de Unidade Proletaria (en italiano \"Partito Socialista Italiano di Unit\u00e0 Proletaria\", PSIUP) foi un partido socialista italiano que se formou en 1964 como consecuencia da escisi\u00f3n da corrente de esquerda do Partido Socialista Italiano que se opu\u00f1a \u00e1 apertura do PSI ao centro esquerda. Nas elecci\u00f3ns xerais de 1968 tivo o 4.45% dos votos e 23 escanos na C\u00e1mara dos Deputados mentres no senado se presentou en coalici\u00f3n co Partido Comunista Italiano. Logo dos malos resultados das elecci\u00f3ns xerais de 1972, 1.94% dos votos e ning\u00fan deputado, os principais dirixentes do PSIUP entraron no PCI mentres a minor\u00eda reformista reunificouse co PSI. A minor\u00eda de esquerdas continou co partido co nome de Novo PSIUP que en decembro de 1972 formou o Partido de Unidade Proletaria co Movemento Pol\u00edtico dos Traballadores."}
{"id": "44480", "revid": "19833", "url": "https://gl.wikipedia.org/wiki?curid=44480", "title": "Condado de Csongr\u00e1d", "text": " \nCsongr\u00e1d \u00e9 o nome dun condado administrativo (megye) no sur de Hungr\u00eda, na fronteira con Serbia e Roman\u00eda , na rexi\u00f3n hist\u00f3rica do Banato. A rexi\u00f3n ocupa as d\u00faas beiras do r\u00edo Tisza. Csongr\u00e1d fai fronteira cos condados h\u00fangaros de B\u00e1cs-Kiskun, J\u00e1sz-Nagykun-Szolnok e B\u00e9k\u00e9s. A capital do condado \u00e9 Szeged. O condado forma parte da eurorexi\u00f3n Danube-Kris-Mures-Tisa e ten unha poboaci\u00f3n de 427.000 habitantes.\nEstrutura rexional.\nComo os condados da gran chaira, Csongr\u00e1d ten poucos concellos. O 74% vive en cidades e vilas."}
{"id": "44482", "revid": "23204", "url": "https://gl.wikipedia.org/wiki?curid=44482", "title": "Veszpr\u00e9m", "text": "Veszpr\u00e9m \u00e9 unha cidade aut\u00f3noma de Hungr\u00eda situada no centro oeste do pa\u00eds, preto do lago Balaton, e a unha distancia duns 110 Km. de Budapest. Ten unha poboaci\u00f3n de 65.000 habitants. \u00c9 tam\u00e9n a capital do condado de Veszpr\u00e9m."}
{"id": "44484", "revid": "22570", "url": "https://gl.wikipedia.org/wiki?curid=44484", "title": "Uni\u00f3n dos Liberais e da Esquerda", "text": "A Uni\u00f3n dos Liberais e da Esquerda (\"Samt\u00f6k frj\u00e1lslyndra og vinstri manna\", SFV) foi un partido da esquerda islandesa fundado en 1969 por Hannibal Valdimarsson formado por militantes de diferente procedencia contrarios \u00e1 permanencia de Islandia na OTAN e a presenza militar norteamericana na illa. Participou no goberno de \u00d3lafur J\u00f3hannesson (1971-1974) con dous ministros."}
{"id": "44486", "revid": "56817", "url": "https://gl.wikipedia.org/wiki?curid=44486", "title": "Partido Socialista Popular", "text": "Partido Socialista Popular p\u00f3dese referir a:"}
{"id": "44487", "revid": "85894", "url": "https://gl.wikipedia.org/wiki?curid=44487", "title": "Fonteita, O Corgo", "text": "Santiago de Fonteita \u00e9 unha parroquia do concello do Corgo, na comarca de Lugo.\nA parroquia ten 7,5 quil\u00f3metros cadrados; limita ao norte coa parroquia de Queiz\u00e1n, ao sur coa de Castrill\u00f3n, ao leste coa de San Marti\u00f1o de Folgosa e ao oeste coa de Campelo e pertence ao arciprestado de Maestrescolia.\nOs seus 217 habitantes (112 homes e 105 mulleres) rep\u00e1rtense entre os lugares do Barrio, Chav\u00edn, Rubial, San Lorenzo, Sotolubi\u00e1n, Vilaboa e Vilamar\u00edn.\nHistoria.\nOs primeiros datos hist\u00f3ricos sobre a parroquia aparecen nun documento de 1027, no que dona Elvira, vi\u00fava do conde Bermudo Velaz, conc\u00e9delle \u00e1 catedral de Lugo a vila de Gome\u00e1n. A presentaci\u00f3n do curato, que era de beneficio laical, correspond\u00eda ao herdeiro de Andres de la Reguera y Quiroga. A igrexa parroquial \u00e9 de estrutura rom\u00e1nica."}
{"id": "44488", "revid": "1131", "url": "https://gl.wikipedia.org/wiki?curid=44488", "title": "Partido Socialista Popular (Dinamarca)", "text": "O Partido Socialista Popular (en dinamarqu\u00e9s \"Socialistisk Folkeparti\", SF) \u00e9 un partido da esquerda dinamarquesa con tendencias ecoloxistas. Fundouse en 1959 cando o presidente do Partido Comunista de Dinamarca, Aksel Larsen tras condenar a invasi\u00f3n sovi\u00e9tica de Hungr\u00eda foi expulsado do partido. Nas elecci\u00f3ns xerais de 2005 tivo o 6% dos votos e 11 escanos. En outubro de 2006 ti\u00f1a 9.331 militantes e o seu presidente \u00e9 Annette Vilhelmsen."}
{"id": "44490", "revid": "85894", "url": "https://gl.wikipedia.org/wiki?curid=44490", "title": "Esztergom", "text": "Esztergom (alem\u00e1n: \"Gran\", eslovaco: \"Ostrihom\") \u00e9 unha cidade de 30 122 habitantes situada no noroeste de Hungr\u00eda, Na rexi\u00f3n de Transdanubian Setentrional, e a unha distancia duns 50 Km de Budapest.\nDemograf\u00eda.\nTen 30 000 habitantes (2003), o 92.9% etnicamente h\u00fangaros, 2.4% xitanos, 1.3% eslovacos, 1.4% alem\u00e1ns, 0.1% romaneses e 0.1% polacos.\nCidades irm\u00e1s.\nEspoo, \u0160t\u00farovo, Bamberg, Cambrai, Ehingen, Ehingen, Gniezno, Mariazell, Canterbury"}
{"id": "44491", "revid": "96271", "url": "https://gl.wikipedia.org/wiki?curid=44491", "title": "Pobo xitano", "text": "O pobo xitano, pobo cigano ou pobo roman\u00ed \u00e9 un grupo \u00e9tnico que vive principalmente no sur e leste de Europa, Asia occidental, Latinoam\u00e9rica, nos Estados Unidos de Am\u00e9rica e no Oriente Medio. Crese que a s\u00faa orixe prov\u00e9n das rexi\u00f3ns indias do Rajasthan e do Punjab. \u00d3 redor de 1050 comezaron as s\u00faas emigraci\u00f3ns cara a Europa e \u00f3 norte de \u00c1frica a trav\u00e9s do Ir\u00e1n.\nTradicionalmente os xitanos falan diversos dialectos da lingua roman\u00ed, unha lingua indoariana. A d\u00eda de hoxe, a maior\u00eda dos xitanos falan a lingua dominante na s\u00faa rexi\u00f3n de residencia.\nSegundo o censo de 2000, en Galicia hab\u00eda unha comunidade xitana duns 9.000 individuos. En Espa\u00f1a a comunidade xitana \u00e9 moito maior, duns 600.000, asentada principalmente nas comunidades de Andaluc\u00eda, Madrid e Catalu\u00f1a.\nO 8 de abril cel\u00e9brase o \"D\u00eda Internacional do Pobo Xitano\". A data conmemora o primeiro Congreso Mundial roman\u00ed/xitano celebrado en Londres o 8 de abril de 1971, no que se institu\u00edu a bandeira e o himno xitano.\nHistoria.\nA palabra \"xitano\" procede de \"exiptano\", porque no s\u00e9culo XV se pensaba que os xitanos proced\u00edan de al\u00ed. Cando penetraron en Europa, moitos grupos de xitanos present\u00e1banse a si como \"nobres exipcianos\"; as\u00ed en 1425, dous \"rom\" pediron un salvoconduto ao rei Xo\u00e1n II de Arag\u00f3n, no que se fac\u00edan chamar \"condes do Exipto Menor\". A palabra \"cal\u00e9\" parece proceder do indostan\u00ed \"k\u00e2la\", que significa \"negro\"."}
{"id": "44493", "revid": "23204", "url": "https://gl.wikipedia.org/wiki?curid=44493", "title": "Xitano", "text": ""}
{"id": "44495", "revid": "5863", "url": "https://gl.wikipedia.org/wiki?curid=44495", "title": "Vas", "text": "Vas (alem\u00e1n: \"Eisenburg\", esloveno \"\u017delezna \u017eupanija\") \u00e9 o nome do condado administrativo (megye) da Hungr\u00eda actual , e tam\u00e9n do antigo reino H\u00fangaro.\nO condado de Vas est\u00e1 situado no oeste de Hungr\u00eda. Fai fronteira con Austria e Eslovenia e cos condados h\u00fangaros de Gy\u0151r-Moson-Sopron, Veszpr\u00e9m e Zala. A capital de Vas \u00e9 Szombathely. O condado ten unha \u00e1rea de 3.336 km\u00b2 e unha poboaci\u00f3n de 268.653 habitantes."}
{"id": "44496", "revid": "98629", "url": "https://gl.wikipedia.org/wiki?curid=44496", "title": "Szombathely", "text": "Szombathely (lat\u00edn: \"Savaria/Sabaria\", alem\u00e1n: \"Steinamanger\", croata: \"Sambotel\", esloveno: \"Sombotel\", eslovaco: \"Kamenec\", serbio: \"Sombathelj\" ou \u0421\u043e\u043c\u0431\u0430\u0442\u0445\u0435\u0459) \u00e9 unha cidade de Hungr\u00eda capital do condado administrativo de Vas no oeste do pa\u00eds, a cidade est\u00e1 localizada preto da fronteira con Austria e ten unha poboaci\u00f3n de 80.154 (2005)."}
{"id": "44497", "revid": "25871", "url": "https://gl.wikipedia.org/wiki?curid=44497", "title": "Zala", "text": "Zala \u00e9 o nome dun condado administrativo (megye) situado \u00f3 suroeste de Hungr\u00eda. O condado fai fronteira con Croacia , Eslovenia e os condados h\u00fangaros de Vas, Veszpr\u00e9m e Somogy. A capital de Zala \u00e9 Zalaegerszeg. A s\u00faa \u00e1rea \u00e9 de 3784 km\u00b2 e ten unha poboaci\u00f3n de 298.374 habitantes. O lago Balaton sit\u00faase parcialmente neste condado."}
{"id": "44501", "revid": "5863", "url": "https://gl.wikipedia.org/wiki?curid=44501", "title": "Arrabalde, Zamora", "text": "Arrabalde \u00e9 un concello de 15.71\u00a0km\u00b2 e 365 habitantes situado no norte da provincia de Zamora preto do l\u00edmite coa provincia de Le\u00f3n.\nHabitado desde a prehistoria no concello local\u00edzase o Castro de las Labradas, un castro fortificado \u00e1stur do s\u00e9culo I a.C. declarado Ben de Interese Cultural."}
{"id": "44502", "revid": "61134", "url": "https://gl.wikipedia.org/wiki?curid=44502", "title": "Ecuaci\u00f3n de Schr\u00f6dinger", "text": "A ecuaci\u00f3n de Schr\u00f6dinger, desenvolvida polo f\u00edsico austr\u00edaco Erwin Rudolf Josef Alexander Schr\u00f6dinger en 1925, describe a dependencia temporal dos sistemas mecanocu\u00e1nticos. \u00c9 de importancia central na teor\u00eda da mec\u00e1nica cu\u00e1ntica, onde representa un papel que se pode considerar semellante \u00e1s leis de Newton na mec\u00e1nica cl\u00e1sica.\nNa mec\u00e1nica cu\u00e1ntica, o conxunto de todos os estados posibles nun sistema descr\u00edbese por un espazo de Hilbert complexo, e calquera estado instant\u00e1neo dun sistema descr\u00edbese por un vector unitario nese espazo. Este vector unitario codifica as probabilidades dos resultados de todas as posibles medidas feitas \u00f3 sistema. Como o estado do sistema xeralmente cambia co tempo, o vector estado \u00e9 unha funci\u00f3n do tempo. Con todo, debe recordarse que os valores dun vector de estado son diferentes para distintos lugares. Noutras palabras, tam\u00e9n \u00e9 unha funci\u00f3n de x (ou, tridimensionalmente, de r). A ecuaci\u00f3n de Schr\u00f6dinger d\u00e1 unha descrici\u00f3n cuantitativa da taxa de cambio no vector estado.\nUsando a notaci\u00f3n bra-ket de Dirac, denotamos ese vector de estado instant\u00e1neo a tempo \"t\" como |\u03c8(\"t\")\u3009. A ecuaci\u00f3n de Schr\u00f6dinger \u00e9, ent\u00f3n:\nonde \"i\" \u00e9 o n\u00famero imaxinario unidade, formula_2 \u00e9 a constante de Planck dividida por 2\u03c0(constante reducida de Plank), e o Hamiltoniano \"H\" \u00e9 un operador lineal herm\u00edtico (auto-adxunto) que act\u00faa sobre o espazo de estados. O hamiltoniano describe a enerx\u00eda total do sistema. Como coa forza na segunda lei de Newton, a s\u00faa forma exacta non a d\u00e1 a ecuaci\u00f3n de Schr\u00f6dinger, e debe ser determinada de xeito independente, a partir das propiedades f\u00edsicas do sistema cu\u00e1ntico.\nPara m\u00e1is informaci\u00f3n do papel dos operadores en mec\u00e1nica cu\u00e1ntica, ver a formulaci\u00f3n matem\u00e1tica da mec\u00e1nica cu\u00e1ntica.\nA ecuaci\u00f3n de Schr\u00f6dinger independente do tempo.\nPara cada hamiltoniano (se a enerx\u00eda potencial \u00e9 independente do tempo), existe un conxunto de estados cu\u00e1nticos, co\u00f1ecidos como estados propios para a enerx\u00eda que satisf\u00e1n a ecuaci\u00f3n de valores propios\nonde formula_4\nSoluci\u00f3ns da ecuaci\u00f3n de Schr\u00f6dinger.\nP\u00f3dense obter soluci\u00f3ns anal\u00edticas da ecuaci\u00f3n de Schr\u00f6dinger independente do tempo para varios sistemas relativamente sinxelos. Estas soluci\u00f3ns serven para entender mellor a natureza dos fen\u00f3menos cu\u00e1nticos, e en ocasi\u00f3ns son unha aproximaci\u00f3n razoable \u00f3 comportamento de sistemas m\u00e1is complexos (como en mec\u00e1nica estat\u00edstica aprox\u00edmanse as vibraci\u00f3ns moleculares como osciladores harm\u00f3nicos). Algunhas das soluci\u00f3ns anal\u00edticas m\u00e1is com\u00fans son:\nCon todo, para moitos sistemas non hai soluci\u00f3n anal\u00edtica \u00e1 ecuaci\u00f3n de Schr\u00f6dinger. Nestes casos, hai que recorrer a soluci\u00f3ns aproximadas, como:"}
{"id": "44505", "revid": "98629", "url": "https://gl.wikipedia.org/wiki?curid=44505", "title": "B\u00e9la Kun", "text": "B\u00e9la Kun, nado co nome de B\u00e9la Kohn en Cehu Silvaniei (Roman\u00eda) o 20 de febreiro de 1886 e finado na Uni\u00f3n Sovi\u00e9tica o 29 de agosto de 1938 , foi un pol\u00edtico comunista h\u00fangaro de orixe xud\u00eda que gobernou Hungr\u00eda durante un curto per\u00edodo de tempo en 1919.\nTraxectoria.\nNado no seo dunha familia burguesa xud\u00eda non practicante en Szil\u00e1gycseh (daquela pertencente a Hungr\u00eda, actualmente en Transilvania). Na s\u00faa infancia recibiu frecuentes malleiras de seu pai, un notario alc\u00f3lico da cidade. Estudou nun reputado instituto, onde recibiu apoio especial polo seu baixo nivel acad\u00e9mico, subsistindo a familia en pobreza. Kun, problem\u00e1tico na escola, abandona os seus estudos universitarios de avogado para traballar como xornalista.\nEn 1913 casou coa mestra de m\u00fasica Iren Gal. F\u00edxose socialdem\u00f3crata e amigo de Endre Ady e outros intelectuais de esquerda. Recrutado polo ex\u00e9rcito austro-h\u00fangaro, caeu prisioneiro das tropas rusas loitando durante a primeira guerra mundial. O seu contacto coa revoluci\u00f3n rusa f\u00edxolle un fervente bolxevique, co\u00f1eceu a Lenin e \u00f3 acabar a guerra marchou como comunista a Hungr\u00eda co prop\u00f3sito de participar na revoluci\u00f3n. Fundou o Partido Comunista H\u00fangaro en Moscova o 4 de novembro de 1918.\nVolto a Hungr\u00eda, liderou o levantamento revolucionario contra o presidente K\u00e1rolyi. Foi brutalmente torturado o que fixo que fose admirado como un heroe polas masas populares de esquerdas. En 1919 dirixiu un r\u00e9xime socialista proclamado como Rep\u00fablica Sovi\u00e9tica H\u00fangara o 21 de marzo. Realizou reformas no dereito de propiedade e nacionalizou o sector financeiro, a industria e o transporte.\nImpuxo, as\u00ed mesmo, o que se denominou o terror roxo tras o intento de golpe de estado contrarrevolucionario do 24 de xu\u00f1o. En pol\u00edtica exterior chegou a impo\u00f1er un r\u00e9xime comunista en Eslovaquia e embarcouse nunha guerra con Roman\u00eda por mor de recuperar os territorios arrebatados tras a disoluci\u00f3n do Imperio Austroh\u00fangaro cuxo fracaso foi factor decisivo para a s\u00faa ca\u00edda o 1 de agosto.\nRefuxiado na Uni\u00f3n Sovi\u00e9tica, desempe\u00f1ou a presidencia do consello de Crimea onde ordenou varias execuci\u00f3ns contra militares malia a promesa previa de garantirlles a vida. Transferido a Alema\u00f1a, impulsou un fracasado golpe de estado. Implicouse na Internacional Comunista ata que desapareceu polas purgas de Stalin tras ser internado nun gulag."}
{"id": "44507", "revid": "23204", "url": "https://gl.wikipedia.org/wiki?curid=44507", "title": "Mikl\u00f3s Horthy", "text": "Mikl\u00f3s Vit\u00e9z Horthy de Nagyb\u00e1nya, nado en Kenderes, Hungr\u00eda o 18 de xu\u00f1o de 1868 e finado o 9 de febreiro de 1957 en Estoril, Portugal, foi un l\u00edder pol\u00edtico h\u00fangaro.\nTraxectoria.\nHorthy foi o Rexente de Hungr\u00eda no per\u00edodo de entreguerra e durante a maior parte do tempo da segunda guerra mundial. Serviu de marzo de 1920 a outubro de 1944. Comandou a Frota do Imperio Austro-H\u00fangaro durante a primeira guerra mundial e escribiu as s\u00faas experiencias e memorias.\nDespois de que B\u00e9la Kun dominara a Hungr\u00eda, o goberno contrarrevolucionario colocou a Horthy no comando das s\u00faas forzas, co consentimento da Tripla as forzas romanesas invadiron Hungr\u00eda e depuxeron a Kun. Horthy asumiu o poder trala sa\u00edda das tropas de Budapest o novembro de 1919, e un ano despois foi nomeado rexente e cabeza do estado."}
{"id": "44508", "revid": "56817", "url": "https://gl.wikipedia.org/wiki?curid=44508", "title": "Nicolao I de Rusia", "text": "Nicolao I Pavlovich (en ruso: \u041d\u0438\u043a\u043e\u043b\u0430\u0439 I \u041f\u0430\u0432\u043b\u043e\u0432\u0438\u0447), G\u00e1tchina, 6 de xullo de 1796 \u2013 San Petersburgo, 2 de marzo de 1855) foi tsar de Rusia e rei de Polonia trala morte do seu irm\u00e1n m\u00e1is vello, Alexandre I en 1825.\nTraxectoria.\nDurante o seu goberno tentou eliminar os movementos nacionalistas, perpetuar os privilexios do estamento aristocr\u00e1tico e impedir o avance do liberalismo. Tam\u00e9n reprimiu a insurrecci\u00f3n decembrista en 1825 e apoiou a Austria a controlar a revolta h\u00fangara de 1848, o que lle valeu o alcume do xendarme de Europa. Logo da insurecci\u00f3n da Polonia co\u00f1ecida como o Alzamento de Novembro en 1830 e tras unha reiterada negativa s\u00faa a aceptar os l\u00edmites constitucionais fixados polo Sejm polaco, este dep\u00faxoo como rei da Polonia o 25 de xaneiro de 1831; Nicolao respondeu esmagando os insurrectos e anexionando Polonia como provincia rusa. Tivo unha pol\u00edtica expansionista que comezou dende a guerra de Crimea. Faleceu en San Petersburgo en 1855, antes de que brit\u00e1nicos e franceses, aliados do Imperio Otom\u00e1n na guerra, triunfasen no asedio de Sebastopol, abrindo o cami\u00f1o \u00e1s reformas efectuadas polo seu fillo Alexandre II.\nVida privada.\nNicolao casou en 1817 con Carlota de Prusia. Era filla de Federico Guillerme III de Prusia e de Lu\u00edsa de Mecklemburgo-Strelitz. Nicolao e Carlota tiveron sete fillos:\nMoitas fontes afirman que Nicolao non tivo relaciones extramaritais ata despois de 25 anos de matrimonio, en 1842, cando os doutores prohibiron \u00e1 emperatriz ter relaciones sexuais polo seu mal estado de sa\u00fade e frecuentes ataques ao coraz\u00f3n. A\u00ednda as\u00ed, Nicolao era pai de tres nenos antes de 1842, un deles coa s\u00faa m\u00e1is famosa amante, B\u00e1rbara Nel\u00eddova.\nCon Ana Mar\u00eda Carlota de Rutenskiold (1791-1856)\nCon B\u00e1rbara Y\u00e1kovleva (1803-1831)\nCon B\u00e1rbara Nel\u00eddova (m. 1897)"}
{"id": "44511", "revid": "1410", "url": "https://gl.wikipedia.org/wiki?curid=44511", "title": "M\u00e1ty\u00e1s R\u00e1kosi", "text": "M\u00e1ty\u00e1s R\u00e1kosi (nado o 14 de marzo de 1892 como M\u00e1ty\u00e1s Rosenfeld \u2013 finado o 5 de febreiro de 1971) foi un pol\u00edtico h\u00fangaro de orixe xud\u00eda l\u00edder de Hungr\u00eda dende 1945 ata 1956 como Secretario Xeral do Partido Comunista H\u00fangaro.\nR\u00e1kosi naceu en Ada de pais xudeus, no que daquela era a Hungr\u00eda (actualmente Serbia). Serviu no ex\u00e9rcito Astro-H\u00fangaro na primeira guerra mundial ata ser capturado na Fronte Oriental. Devolto a Hungr\u00eda, al\u00ed participa no goberno de B\u00e9la Kun; trala s\u00faa ca\u00edda escapou \u00e1 Uni\u00f3n Sovi\u00e9tica. \u00d3 volver en 1924 a Hungr\u00eda R\u00e1kosi foi caturado, e en 1940 trala s\u00faa liberaci\u00f3n regresou \u00e1 Uni\u00f3n Sovi\u00e9tica, onde se proclamou l\u00edder do Comintern. Dende al\u00ed regresou a Hungr\u00eda, esta vez co Ex\u00e9rcito Vermello.\nUnha vez que se instalou un goberno comunista en Hungr\u00eda, R\u00e1kosi foi designado o Secretario Xeral do Partido Comunista H\u00fangaro. Seguiu unha corrente autoritaria, consolidando o poder na s\u00faa persoa.\nR\u00e1kosi describ\u00edase a si mesmo como \"o mellor disc\u00edpulo h\u00fangaro de Stalin\". Tam\u00e9n inventou o termo \"t\u00e1cticas do salame\" (eliminar a oposici\u00f3n cachi\u00f1o a cachi\u00f1o).\nSecretario Xeral do Partido Comunista H\u00fangaro en 1945. Impuxo normas autoritarias no pa\u00eds, pero non logrou un desenvolvemento econ\u00f3mico acertado. En agosto de 1952 foi nomeado tam\u00e9n Primeiro Ministro de Hungr\u00eda, pero o 13 de xu\u00f1o de 1953, para acougar a Josip Broz Tito, foi forzado a cede-lo seu cargo como Primeiro Ministro a Imre Nagy, mentres que continuaba como Secretario Xeral do partido. Posteriormente ser\u00eda tam\u00e9n relegado deste cargo baixo presi\u00f3n do Politburo sovi\u00e9tico en xu\u00f1o de 1956 (pouco despois do discurso secreto de Nikita Khrushchev), e foi substitu\u00eddo por Ern\u0151 Ger\u0151. Foi ent\u00f3n cando marchou de novo \u00e1 Uni\u00f3n Sovi\u00e9tica, onde morreu en Gorky en 1971."}
{"id": "44513", "revid": "22570", "url": "https://gl.wikipedia.org/wiki?curid=44513", "title": "Arvicola amphibius", "text": "Arvicola amphibius \u00e9 unha especie de mam\u00edfero placentario da orde dos roedores, suborde dos miomorfos, superfamilia dos muroideos, familia dos cric\u00e9tidos e subfamilia dos arvicolinos, unha das tres integradas no x\u00e9nero \"Arvicola\".\nTaxonom\u00eda.\nDescrici\u00f3n.\nA especie foi descrita en 1758 por Linnaeus na 10\u00aa edici\u00f3n do seu \"Systema Naturae\", baixo o nome de \"Mus amphibius\". (Ver a p\u00e1x. 61)\nEtimolox\u00eda.\nPara a do x\u00e9nero, ver \"Arvicola\".\nO ep\u00edteto espec\u00edfico, \"amphibius\", fai referencia aos seus h\u00e1bitos terrestres e acu\u00e1ticos.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos que lle adxudicou Linneo:\ne mais por todos estes outros: \nNomes galegos.\nD\u00edaz d'a Silva e Cartelle chaman a esta especie rata de auga setentrional, mentres que para o CCG e a SGHN o seu nome galego ser\u00eda rata de auga norte\u00f1a, co sin\u00f3nimo rata aguadeira.\nNotas taxon\u00f3micas.\nO nome binomial aplicado \u00e9 o de \"Arvicola amphibius\", que antes foi co\u00f1ecido polo sin\u00f3nimo \"junior\" \"A. terrestris\". A confusi\u00f3n deriva do feito de que Linneo describiu d\u00faas especies destes animais na mesma p\u00e1xina da mesma obra. Estas d\u00faas formas agora son consideradas universalmente como a mesma especie. Reco\u00f1eceuse como \"A. amphibius\" (Linnaeus, 1758) porque a primeira fonte que uniu as d\u00faas formas, que Linneo tratara por separado, elixiu \"A. amphibius\", despois de integrarse \"Mus amphibius\" no x\u00e9nero \"Arvicola\", descrito en 1799 por Lac\u00e9p\u00e8de, como nome v\u00e1lido.\nAlg\u00fans autores consideran que \"Arvicola amphibius\" e \"Arvicola sapidus\" son a mesma especie, pero hoxe en xeral consid\u00e9ranse especies distintas.\nCaracter\u00edsticas.\n\"Arvicola amphibius\" \u00e9 a especie de menor tama\u00f1o do x\u00e9nero \"Arvicola\". Ten o foci\u00f1o m\u00e1is arredondado c\u00f3 das ratas, chato, e os ollos son moi reducidos, e as orellas, curtas e peludas, apenas sobresaen dos pelos da cabeza. A s\u00faa pelaxe \u00e9 uniforme, mesta e vari\u00e1bel, a\u00ednda que xeralmente e de cor parda escura polo dorso, esvaec\u00e9ndose cara aos flancos e co ventre concento, outra diferenza coas ratas, presentan franxas peludas nos p\u00e9s das patas anteriores, que facilitan a s\u00faa capacidade para nadar. A cola ten unha lonxitude menor que a da cabeza e o tronco. A s\u00faa cor escura perm\u00edtelle agocharse ben nas zonas densamente poboadas de vexetaci\u00f3n nas que habita.\nA s\u00faa lonxitude alcanza entre os 14 e os 22\u00a0cm de cabeza e tronco, m\u00e1is unha cola que \u00e9 aproximadamente a metade desta lonxitude (12\u00a0cm de media). A s\u00faa masa corporal \u00e9 vari\u00e1bel, segundo os informes dos autores (entre os 150 e os 280 g). \u00c9 pos\u00edbel que os adultos grandes, sans e ben alimentados, te\u00f1an unha masa de 225 a 386 g. Por\u00e9n, estas son masas m\u00e1ximas. Noutros lugares, a masa corporal media rexistrouse entre os 60 e os 140 g, a\u00ednda que estas cifras incl\u00faen individuos inmaturos. A masa m\u00ednima para reproduc\u00edrense con \u00e9xito e para sobreviviren no inverno \u00e9 de 112 g para as femias e de 115 g para os machos.\nH\u00e1bitat e distribuci\u00f3n.\nH\u00e1bitat.\nEn Europa, os individuos da especie \"Arvicola amphibius\" viven en tobos escavados nas ribeiras de r\u00edos, regatos, canles de rego e estanques. Os tobos normalmente enc\u00f3transe adxacentes a cursos de augas tranquilas e de movemento lento. Tam\u00e9n viven en canavais, onde tecen ni\u00f1os en forma de b\u00f3la sobre o solo, se non existen terreos adecuados nos que escavar. Prefiren unha mesta vexetaci\u00f3n ribeir\u00e1 que subministra unha cobertura importante para ocultalos cando est\u00e1n sobre o solo adxacente ao corpo de auga. En xeral, evitan as zonas de h\u00e1bitats ribeir\u00e1s onde hai moito pasto ou a herba est\u00e1 moi pisada. Estes animais poden ser desprazados pola introduci\u00f3n de bosques e matogueiras ribeir\u00e1s, xa que prefiren h\u00e1bitats de zonas h\u00famidas m\u00e1is abertas, lonxe da cuberta arb\u00f3rea.\nAdemais de frecuentaren os h\u00e1bitats t\u00edpicos de zonas h\u00famidas de terras baixas dominados por vexetaci\u00f3n acu\u00e1tica marxinal, tam\u00e9n enc\u00f3ntranse c\u00f3modos en \u00e1reas de vexetaci\u00f3n de terras altas de turbeiras, onde utilizan canles pequenas, r\u00edos e lagos axeitados rodeados de p\u00e1ramos de at\u00e9 os 1 000 msnm.\nDistribuci\u00f3n.\nA especie distrib\u00faese por toda Europa (excepto no centro e no sur de Espa\u00f1a, pero inclu\u00edndo o norte de Espa\u00f1a Pireneos e a Cornixa Cant\u00e1brica e o norte de Portugal), e na Gran Breta\u00f1a, pero non en Irlanda) e en Asia, na Federaci\u00f3n Rusa, por Siberia at\u00e9 a cunca do r\u00edo Lena, na Rep\u00fablica de Sakha ou Iacutia; e desde o oc\u00e9ano \u00c1rtico polo norte at\u00e9 o sur do lago Baikal, chegando polo leste at\u00e9 os montes Tian Shan do noroeste da China (Xinjiang) e pasando polo nordeste de Ir\u00e1n, Iraq, norte de Israel, o C\u00e1ucaso e Turqu\u00eda.\nEn Galicia.\nEn Galicia enc\u00f3ntrase s\u00f3 na serra dos Ancares, nos l\u00edmites con Asturias, onde \u00e9 moi abundante, e a provincia de Le\u00f3n.\nBiolox\u00eda.\n\"Arvicola amphibius\" \u00e9 un bo nadador e gabeador. En Fennoscandia e, localmente, nos Balc\u00e1ns, durante os meses de inverno hibernan. Pode estar activo en calquera momento, pero \u00e9 m\u00e1is activo ao amencer e ao anoitecer. Principalmente fit\u00f3fago, alim\u00e9ntase esencialmente de plantas suculentas, pero tam\u00e9n consome alg\u00fans insectos, moluscos e pequenos peixes, e ra\u00edces, bulbos e tub\u00e9rculos no inverno.\nAmbos os sexos pos\u00faen unha gl\u00e1ndula odorifera cut\u00e1nea en cada costado.\nA reproduci\u00f3n ocorre durante os meses m\u00e1is calorosos do ano, e pode comezar a partir de febreiro en anos suaves (normalmente, entre marzo e outubro). O per\u00edodo de xestaci\u00f3n \u00e9 de 21 d\u00edas. As femias te\u00f1en de 2 a 4 camadas ao ano, con de 4 a 6 cr\u00edas en cada unha.\nNa natureza s\u00f3 vive uns cinco meses. A lonxevidade m\u00e1xima en catividade \u00e9 de dous anos e medio.\nAmeazas.\nOs descensos das poboaci\u00f3ns en partes do oeste de Europa atribu\u00edronse \u00e1 perda de h\u00e1bitat, a contaminaci\u00f3n da auga, \u00e1 predaci\u00f3n por parte do vis\u00f3n americano e \u00e1 competencia da tam\u00e9n introducida \"Ondatra zibethicus\". A fragmentaci\u00f3n da poboaci\u00f3n \u00e9 m\u00e1is acusada nas poboaci\u00f3ns mediterr\u00e1neas debido \u00e1 maior aridez. En Israel era unha especie com\u00fan nos pantanos do Hula at\u00e9 que a zona se drenou en 1957, equedan uns poucos esp\u00e9cimes nunha \u00e1rea moi limitada do h\u00e1bitat do pantano orixinal. En Anatolia e Ir\u00e1n, a principal ameaza \u00e9 a presi\u00f3n sobre o h\u00e1bitat acu\u00e1tico para obter recursos h\u00eddricos, e a competencia causada por \"Rattus norvegicus\" (por exemplo, en Xeorxia). Extinci\u00f3ns e reduci\u00f3ns de poboaci\u00f3n local produc\u00edronse en Turqu\u00eda, Xeorxia e outras partes desta \u00e1rea debido ao drenaxe do h\u00e1bitat dos pantanos.). Nalgunha partes consid\u00e9rase unha praga agr\u00edcola, e en 1980 lev\u00e1ronse a cabo extensas medidas de control en campos de arroz en Macedonia do Norte.\nEstado de conservaci\u00f3n.\nEsta especie ten unha ampla \u00e1rea de distribuci\u00f3n, e consid\u00e9rase unha praga en partes dela. Non se cuantificou o tama\u00f1o da poboaci\u00f3n, pero non se cre que se acheguen aos limiares do criterio de tama\u00f1o da poboaci\u00f3n para inclu\u00edla na \"Lista vermella\" da UICN (\u00e9 dicir, menos de 10 000 individuos maduros en combinaci\u00f3n con descensos e cualificadores de subpoboaci\u00f3n apropiados). A\u00ednda que hai alg\u00fans descensos nalg\u00fans pa\u00edses da zona (como Gran Breta\u00f1a, Italia e os Pa\u00edses Baixos), crese que a tendencia global da poboaci\u00f3n \u00e9 est\u00e1bel a nivel global. Por estes motivos, a UICN aval\u00eda o status da especie como \"LC\" (pouco preocupante)."}
{"id": "44514", "revid": "1505", "url": "https://gl.wikipedia.org/wiki?curid=44514", "title": "Rata aguadeira", "text": ""}
{"id": "44515", "revid": "1505", "url": "https://gl.wikipedia.org/wiki?curid=44515", "title": "Aguana", "text": ""}
{"id": "44517", "revid": "1131", "url": "https://gl.wikipedia.org/wiki?curid=44517", "title": "Radio Televisi\u00f3n de Cerceda", "text": "Radio Televisi\u00f3n de Cerceda \u00e9 a corporaci\u00f3n de radio e televisi\u00f3n p\u00fablica do concello de Cerceda.\nA emisora de radio comezou a emitir o 7 de abril de 1990, transmite produci\u00f3n propia os d\u00edas laborables de 10:00 a 14:00 e de 16:00 a 20:30 e os s\u00e1bados de 10:00 a 14:00, conectando o resto do tempo con EFE Radio.\nA televisi\u00f3n comezou a emitir en probas en 1987 e desde 1988 emite programaci\u00f3n regular."}
{"id": "44518", "revid": "85894", "url": "https://gl.wikipedia.org/wiki?curid=44518", "title": "Igrexa de Santo Estevo de Sandi\u00e1s", "text": "A igrexa de Santo Estevo \u00e9 o templo da parroquia de Santo Estevo de Sandi\u00e1s (Ourense). \u00c9 de estilo g\u00f3tico tard\u00edo ou como afirman alg\u00fans autores \"Unha das m\u00e1is fermosas do renacemento galego\", estilos pouco frecuentes en Galicia. Foi constru\u00edda antes de 1520 polo mestre de canter\u00eda de orixe portuguesa Bartolom\u00e9 de Nosendo. Consta dunha soa nave e presbiterio cuadrangular. Destaca pola s\u00faa portada de estilo manuelino, que recorda as igrexas portuguesas de Maravilha, en Santarem, ou a parroquial de Batalha. No interior, os arcos descansan sobre columnas acaroadas \u00f3s muros, con capiteis que presentan motivos renacentistas. O retablo maior de Santo Estevo de Sandi\u00e1s, obra de Francisco de Moure, \u00e9 dunha grande importancia polo seu significado na arte ourens\u00e1 do s\u00e9culo XVII.\nRetablo maior.\nO retablo maior realizouse entre os anos 1603 e 1607, datas visibles no alto do retablo logo das obras de restauraci\u00f3n a que foi sometido hai uns anos, e na que o recuperou as antigas cores e as pinturas orixinais.\n\u00c9 uns dos poucos retablos tardo-manieristas que chegou ata n\u00f3s completo, seguindo un modelo de moda naquel momento imposto polo do Mosteiro do Escorial. Nel traballou Francisco de Moure, un dos mellores artistas galegos do primeiro terzo do s\u00e9culo XVII, sendo unha das obras m\u00e1is importantes da primeira etapa deste escultor.\nConsta dunhas imaxes dotadas dunha grande forza expresiva na que xa se adivi\u00f1an os novos aires do novo estilo que chegar\u00eda anos m\u00e1is tarde a Galicia e que ter\u00eda unha grande importancia na nosa arte: o barroco.\nConsta de dous corpos, tres r\u00faas e un \u00e1tico. Destacan no primeiro corpo san Pedro e san Paulo e no segundo san Francisco, santo Estevo e san Lourenzo. De grande interese son o conxunto de pinturas manieristas (A Anunciaci\u00f3n, A Visitaci\u00f3n, Os catro doutores da Igrexa, e varias santas) realizadas por un pintor desco\u00f1ecido, ademais de varias pinturas que sa\u00edron a luz despois de restaura-lo retablo."}
{"id": "44519", "revid": "839", "url": "https://gl.wikipedia.org/wiki?curid=44519", "title": "Partido Popular Cristi\u00e1n Dem\u00f3crata", "text": "O Partido Popular Cristi\u00e1n Dem\u00f3crata (en alem\u00e1n: \"Christlich Demokratische Volkspartei\" (CVP), en franc\u00e9s: \"Parti D\u00e9mocrate-Chr\u00e9tien Suisse\" (PDC), en italiano: \"Partito Popolare Democratico Svizzero\" (PPD), en romanche: \"Partida Cristiandemocratica Svizra\" (PCD)) \u00e9 un partido pol\u00edtico su\u00edzo democristi\u00e1 fundado en 1848 como Partido Cat\u00f3lico Conservador, naceu para representar os intereses dos cant\u00f3ns de maior\u00eda cat\u00f3lica nunha su\u00edza de maior\u00eda protestante, en 1970 adoptou o seu actual nome. Membro da coalici\u00f3n de goberno federal, nas elecci\u00f3ns de 2003 tivo o 14,4% dos votos e ten 28 deputados no Consello Nacional su\u00edzo."}
{"id": "44522", "revid": "197", "url": "https://gl.wikipedia.org/wiki?curid=44522", "title": "Mosteiro de Santa Mar\u00eda de Monfero", "text": "O Mosteiro de Santa Mar\u00eda de Monfero \u00e9 un mosteiro medieval situado na contorna das Fragas do Eume e do que se conserva en bo estado a s\u00faa igrexa mentres que as dependencias monacais est\u00e1n en estado ruinoso. Est\u00e1 situado na parroquia de San Fiz de Monfero, no concello coru\u00f1\u00e9s de Monfero.\nHistoria.\nAs s\u00faas orixes rem\u00f3ntanse cando menos ao s\u00e9culo X, ao se fundar un cenobio ao p\u00e9 dunha ermida dedicada a San Marcos. Este cenobio, favorecido polo rei Bermudo II, sufriu o ataque dos normandos, sendo reconstru\u00eddo a iniciativa de Afonso VII no ano 1135 en colaboraci\u00f3n con nobres como Afonso Berm\u00fadez ou o Conde Pedro Osorio, que lle fixeron doaz\u00f3ns e lle concederon privilexios.\nA comunidade naquel ent\u00f3n acoll\u00edase a regra de San Bieito xa que a comunidade conform\u00e1rase con monxes desa orde procedentes do Mosteiro de Santa Mar\u00eda de Valverde do Bierzo (hoxe de Santa Mar\u00eda de Carracedo).\nNo 1147 ac\u00f3llese \u00e1 reforma cisterciense a trav\u00e9s do Mosteiro de Sobrado dos Monxes, vivindo a partir de ent\u00f3n anos de esplendor econ\u00f3mico e cultural, ata o punto de ter que recorrer \u00f3 rei para defenderse das agresi\u00f3ns dos nobles da comarca.\nEn 1492 os colonos neg\u00e1ronse a pagar os impostos establecidos polo mosteiro e mesmo chegaron a matar o abade. Esta situaci\u00f3n, xunto \u00f3 declive espiritual pola deixadez dos abades comendatarios, levou \u00f3 mosteiro a unha situaci\u00f3n cr\u00edtica, que provocou a anexi\u00f3n \u00e1 Congregaci\u00f3n de Castela en 1506, da que dependeu ata a exclaustraci\u00f3n de 1835. \nA mediados do s\u00e9culo XVI a comunidade mon\u00e1stica iniciou obras de renovaci\u00f3n que continuar\u00edan ata a seguinte centuria, obras caracterizadas polo seu estilo cl\u00e1sico. No ano 1620 enc\u00e1rgase das obras Sim\u00f3n de Monasterio. A partir de ent\u00f3n imponse o estilo barroco e derr\u00fabase a vella igrexa. A morte no ano 1624 de Sim\u00f3n de Monasterio, ao que se lle atrib\u00faen as trazas da planta e o alzado, fai que outros mestres de obra te\u00f1an que seguir co seu proxecto.\nAs obras continuaron e no ano 1639 xa estaba rematado o ciborio. No ano 1645 traball\u00e1base na fachada e no ano 1655 consagrouse o templo. A capela da Virxe da Cela rem\u00e1tase cara o ano 1666, obra \u00e1 que lle seguir\u00e1n outras como a sancrist\u00eda, co\u00f1ecida como \"Chirola\".\nEn 1803 un raio derrubou o ciblorio e causou importantes danos no edificio e, a\u00ednda que se comezou a restaurar en 1807, a invasi\u00f3n francesa interrompeu as obras de restauraci\u00f3n. En 1820 produciuse a primeira exclaustraci\u00f3n e, cando regresaron os monxes en 1823, o templo estaba baleiro e arruinado. A\u00ednda que comezaron a restauralo, foron de novo expulsados en 1835, definitivamente, baixo a desamortizaci\u00f3n de Mendiz\u00e1bal.\nEn 1882 hai un intento ef\u00e9mero de reintroducir a vida monacal no mosteiro ao se establecer unha comunidade cisterciense da que era abade Manuel Antonio D\u00edez, que fora monxe da Congregaci\u00f3n de Castela. A ru\u00edna do mosteiro e unha epidemia de var\u00edola fixeron fracasar a tentativa.\nNo ano 1931 foi declarado Monumento Nacional. En 2004 se desenvolveu un proxecto de reconversi\u00f3n do mosteiro nun hotel de luxo, pero a crise econ\u00f3mica detivo as obras de rehabilitaci\u00f3n. En 2019, o mosteiro segu\u00eda abandonado e invadido pola vexetaci\u00f3n.\nDescrici\u00f3n.\nA igrexa \u00e9 a parte que mellor se conserva. A igrexa rom\u00e1nica probabelmente constaba de tres naves (a nave actual corresponder\u00eda coa antiga nave central) e tres \u00e1bsidas. S\u00f3 se conserva dela o muro meridional, notabelmente alombado, cunha porta de acceso de arco apuntado no seu extremo occidental que actualmente est\u00e1 tapiada.\nDestaca a s\u00faa fachada barroca, \u00fanica en Galicia polo xadrezado dos perpia\u00f1os, alternando granito con xisto, con catro enormes columnas e d\u00faas pilastras rematadas con capiteis corintios, que combina, seguindo a Bonet, unha estrutura cl\u00e1sica cun dinamismo barroco. A fachada do mosteiro ilustra o emblema do escudo do concello de Monfero.\nA planta \u00e9 de cruz latina cunha gran c\u00fapula no cruceiro.\nNo interior at\u00f3panse os sepulcros de Nuno Freire de Andrade, Fern\u00e1n P\u00e9rez de Andrade, O Mozo e Diego de Andrade.\nO edificio monacal art\u00e9llase arredor de tres claustros:\nO inacabado \"Claustro da Hospeder\u00eda\" mandado facer polo abade Ruperto Mart\u00ednez (1803-1807) sobre outro renacentista do que a\u00ednda se conserva o tr\u00e1nsito ao Claustro das procesi\u00f3ns e catro columnas correspondentes aos recantos do lenzo meridional. A s\u00faa construci\u00f3n foi interrompida pola Guerra da Independencia e as obras nunca se retomaron. S\u00f3 se fixo un dos catro lenzos e pouco m\u00e1is.\nO \"Claustro procesional\", proxectado por Juan de Herrera, \u00e9 de estilo renacentista con reminiscencias g\u00f3ticas nos 24 tramos abovedados do andar baixo, e barrocos no tapiado realizado en 1786 deixando \u00f3culos el\u00edpticos e fiestras rectangulares. Durante o mandato do abade Alonso de Gorbal\u00e1n (1683-1685) erixiuse unha fonte barroca.\nO \"Claustro dormitorio\" \u00e9 o de maior extensi\u00f3n. A diferenza dos outros claustros, \u00e9 o \u00fanico que medrou sen unha planificaci\u00f3n previa ao longo dun dilatado espazo de tempo.\nContemplando o mosteiro obs\u00e9rvase o tr\u00e1nsito harm\u00f3nico desde un clasicismo herreriano a un barroquismo interpretado cunha aberta naturalidade."}
{"id": "44524", "revid": "1556", "url": "https://gl.wikipedia.org/wiki?curid=44524", "title": "San Marti\u00f1o Pinario", "text": ""}
{"id": "44526", "revid": "5312", "url": "https://gl.wikipedia.org/wiki?curid=44526", "title": "Movemento Republicano Popular", "text": "O Movemento Republicano Popular (en franc\u00e9s: \"Mouvement R\u00e9publicain Populaire\", MRP) foi un partido pol\u00edtico franc\u00e9s que actuou entre 1944 e 1967. Era un partido dem\u00f3crata cristi\u00e1n xurdido na resistencia francesa ao r\u00e9xime de Vichy e a ocupaci\u00f3n alem\u00e1, tras a guerra participou no goberno provisorio da Rep\u00fablica francesa. Nas elecci\u00f3ns de 1945 conseguiu 140 escanos e nas elecci\u00f3ns de 1946 logrou 169 deputados co 28.1% dos votos convert\u00e9ndose no primeiro partido franc\u00e9s. Nas seguintes elecci\u00f3ns o MRP baixou electoralmente e en 1962 ti\u00f1a 62 escanos, absorbidos boa parte dos seus votantes polo gaullismo. O MRP era partidario da integraci\u00f3n de Francia en Europa e na OTAN e do mantemento das colonias."}
{"id": "44530", "revid": "23204", "url": "https://gl.wikipedia.org/wiki?curid=44530", "title": "Miskolc", "text": "Miskolc (eslovaco: \"Mi\u0161kovec,\" polaco: \"Miszkolc)\" \u00e9 a cidade m\u00e1is importante do nordeste de Hungr\u00eda, capital rexional do nordeste do pa\u00eds e capital do condado de Borsod-Aba\u00faj-Zempl\u00e9n. \u00c9 unha cidade aut\u00f3noma. \u00c9 a terceira cidade maior de Hungr\u00eda con 178.950 habitantes.\nTam\u00e9n \u00e9 sede dunha importante universidade p\u00fablica, a Universidade de Miskolc.\nDemograf\u00eda.\nTen 178.950 habitantes (2004), o 95.7% etnicamente h\u00fangaros, 2.2% xitanos, 0.3% eslovacos, 0.3% alem\u00e1ns, 0.1% gregos e 4.1% outros.\nHistoria.\nA\u00ednda que a rexi\u00f3n estivo habitando cando menos dende o Neol\u00edtico, a primeira menci\u00f3n a Miskolc data do 1210. Durante a Idade Media Miskolc era un centro comercial importante. Foi declarada cidade en 1365, e foi declarada cidade libre en 1909.\nActual Miskolc \u00e9 o resultado da unificaci\u00f3n das cidades Miskolc, Di\u00f3sgy\u0151r e aldeas pequenas\ndespois da segunda guerra mundial.\nLugares de interese.\nOs seus atractivos tur\u00edsticos m\u00e1is soados son:"}
{"id": "44531", "revid": "98629", "url": "https://gl.wikipedia.org/wiki?curid=44531", "title": "Necr\u00f3pole de Gizeh", "text": "A Necr\u00f3pole de Gizeh \u00e9 unha parte dunha das principais necr\u00f3poles do Antigo Exipto, a necr\u00f3pole da cidade de Menfis. Situada na chaira de Gizeh, ao oeste da poboaci\u00f3n hom\u00f3nima, a uns vinte quil\u00f3metros do Cairo. Comezou a empregarse durante a segunda dinast\u00eda, t\u00e9ndose atopado cer\u00e1mica datada no reinado de Nynecher. Nela at\u00f3panse as famosas pir\u00e1mides constru\u00eddas polos fara\u00f3ns da cuarta dinast\u00eda. Foi utilizada principalmente durante o Imperio Antigo.\nA s\u00faa superficie xeol\u00f3xica \u00e9 de pedra calcaria e \u00e9 co\u00f1ecida como formaci\u00f3n Muqqatam. Presenta unha suave pendente con direcci\u00f3n noroeste a sueste e div\u00eddese en tres capas primarias nas que se alternan a pedra dura e branda. Cando ocorr\u00eda a crecida anual do Nilo, a auga estend\u00edase por toda a beira da meseta.\nEst\u00e1 conformada principalmente por un grupo de complexos piramidais da cuarta dinast\u00eda (2613 a 2494 a.C.) os dos fara\u00f3ns Queops, Quefr\u00e9n e Micerinos (Khufu, Khafra e Menkaura). Gran parte da pedra empregada para a realizaci\u00f3n destes monumentos prov\u00e9n das canteiras locais, coma a da pr\u00f3xima Tura.\nNa actualidade, as construci\u00f3ns de Gizeh xa non se ven como o resultado da ardua tarefa dos escravos, sen\u00f3n m\u00e1is ben coma proxectos p\u00fablicos de grande envergadura, motivados pola relixi\u00f3n e levados a cabo ata a s\u00faa finalizaci\u00f3n por e para o beneficio de toda a naci\u00f3n. Para o exipcio medio a pir\u00e1mide era moito m\u00e1is c\u00e1 morada do fara\u00f3n. A enorme necr\u00f3pole de Menfis non se salvou da reutilizaci\u00f3n masiva das s\u00faas pedras, durante m\u00e1is dun s\u00e9culo abasteceu a cidade do Cairo para a construci\u00f3n de moitos dos seus barrios. En 1882, W. Flinders Petrie denunciou a desaparici\u00f3n progresiva do monumento que estaba sendo despoxado da s\u00faa pedra a un ritmo de trescentos camelos ao d\u00eda.\nPrincipais monumentos na necr\u00f3pole de Gizeh.\nA necr\u00f3pole ocupa 160\u00a0km\u00b2 a ambos os dous lados dun uadi: a rentes, at\u00f3panse as pir\u00e1mides cun amplo campo ocupado por mastabas de nobres \u00e1 beira. Nunha chaira, est\u00e1n os templos funerarios e a esfinxe. Al\u00e9n do uadi, sobre uns outeiros, hai m\u00e1is tumbas particulares.\nPatrimonio da Humanidade.\nO conxunto de Menfis coas s\u00faas necr\u00f3poles e campos de pir\u00e1mides (Gizeh, Abusir, Saqqara e Dahshur) foi declarado en 1979 Patrimonio da Humanidade pola Unesco co nome de Menfis e a s\u00faa necr\u00f3pole, a zona das pir\u00e1mides dende Gizeh ata Dahshur. Est\u00e1 catalogada de tipo Cultural, (criterios I, III, VI) con n\u00b0 de identificaci\u00f3n 86.\nHistoria.\nA necr\u00f3pole de Gizeh \u00e9 a maior do Antigo Exipto, con soterramentos datados dende as primeiras dinast\u00edas. O seu esplendor acadouno durante a cuarta dinast\u00eda, cando se erixiron a pir\u00e1mide de Queops (Khufu), tam\u00e9n co\u00f1ecida como a \"Gran Pir\u00e1mide\", a pir\u00e1mide de Quefr\u00e9n (Khafra) e a relativamente pequena pir\u00e1mide de Micerinos (Menkaura), xunto con varias outras subsidiarias menores, templos funerarios, Templos do Val, embarcadoiros, calzadas procesionais e foxas escavadas contendo barcas solares cerimoniais; tam\u00e9n esculpiuse na rocha da meseta a Grande Esfinxe de Gizeh.\nAsociados a estes monumentos reais at\u00f3panse numerosas mastabas de membros da familia real, outras concedidas polo fara\u00f3n a funcionarios e sacerdotes, e alg\u00fans monumentos de \u00e9pocas posteriores con vencellos co culto aos antepasados.\nDas tres pir\u00e1mides principais cons\u00e9rvase o seu \"n\u00facleo\", conformado por bloques de pedra calcaria, mais da s\u00faa codia, feita con calcaria pu\u00edda ou granito rosado, s\u00f3 quedan alg\u00fans restos, pois estes bloques foron empregados para constru\u00edr edificios na pr\u00f3xima cidade do Cairo.\nA pir\u00e1mide de Quefr\u00e9n (Khafra) semella a m\u00e1is alta, mais \u00e9 debido a que foi constru\u00edda sobre unha zona m\u00e1is elevada da meseta de Gizeh; en realidade \u00e9 a que se adxudica a Queops (Khufu) a de maior altura e volume. A \"Gran Pir\u00e1mide\" estaba considerada na antig\u00fcidade unha das Sete marabillas do mundo, e \u00e9 a \u00fanica das sete que a\u00ednda perdura.\nA finais do Imperio Antigo, durante a sexta dinast\u00eda hab\u00eda en Gizeh varios centos de tumbas.\nImperio Antigo.\nA\u00ednda que non se atopa totalmente escavado o monumento m\u00e1is antigo ata o de agora atopado na meseta \u00e9 a Mastaba V que data posiblemente de tempos do monarca Djet da Dinast\u00eda I.\nA necr\u00f3pole foi moi utilizada durante a IV dinast\u00eda, pero resulta paradoxal o feito de que estes construtores, que destacan pola s\u00faa pericia nas artes e virtuosidade t\u00e9cnica, fosen tan reticente en emprega-la escritura para difundi-la s\u00faa mensaxe.\nComplexo piramidal de Queops.\nA Gran Pir\u00e1mide ou \"Pir\u00e1mide de Queops\" (chamada \"\"Queops e o que pertence ao horizonte\"),\" \u00e9 o m\u00e1is famoso monumento que se pode contemplar neste lugar, a \u00fanica das Sete Marabillas da Antig\u00fcidade que permanece en p\u00e9. Esta formaba parte dun complexo, composto polas pir\u00e1mides secundarias das ra\u00ed\u00f1as (3), o seu Templo Funerario, o Templo do Val e a calzada (avenida da eternidade) que un\u00eda a pir\u00e1mide co Templo do Val, e as Barcas Solares soterradas en cinco foxas, completamente desmontadas, entre outros, elementos necesarios para que o Fara\u00f3n puidese facer a s\u00faa viaxe nocturna (na actualidade unha delas foi montada e cons\u00e9rvase no Museo das Barcas Solares, situado neste mesmo lugar). No ano 1991, un equipo dirixido polo arque\u00f3logo Zahi Hawass descubriu os restos da pir\u00e1mide sat\u00e9lite (para alg\u00fans autores co\u00f1ecidas como pir\u00e1mides de culto) de Queops, na esquina suroeste da Gran Pir\u00e1mide.\nTumba da Ra\u00ed\u00f1a Hetepheres.\nOutra importante descuberta ocorreu en 1925 e debeuse \u00e1 mera sorte cando o fot\u00f3grafo da expedici\u00f3n de Reisner, Mohamadien Ibrahim, po\u00f1endo o seu tr\u00edpode golpeou o que ser\u00eda a selaxe da entrada dun paso subterr\u00e1neo. Despois de dez anos quitando cascallo do pozo atoparon elementos de ofrendas, un selo con nome do taller funerario de Queops, e finalmente chegaron a inacabada c\u00e1mara funeraria onde atoparon varios obxectos de gran beleza: unha cama, d\u00faas cadeiras de brazos, un pavill\u00f3n port\u00e1til ou unha cadeira, todos en madeira dourada e que constit\u00faen exemplos \u00fanicos de mobles do Imperio Antigo, unha caixa de pel para bast\u00f3ns, caixas de madeira, ademais de vinte brazaletes de prata con incrustaci\u00f3ns de turquesa, lapisl\u00e1zuli e cornalina. Tam\u00e9n no interior hab\u00eda un sarc\u00f3fago de alabastro. Nos obxectos, aparec\u00edan os nomes de Snefru e Hetepheres (co t\u00edtulo de \"Nai do Rei do Alto e do Baixo Exipto\") e alg\u00fans co nome de Queops. Do estilo dos obxectos e nomes aparecidos nela deduciuse que se trataba da tumba da muller de Snefru e nai de Queops, Hetetpheres (\"Fosa G7000x\"). Os obxectos aparecidos cons\u00e9rvanse no Museo Exipcio do Cairo e no Museo de Belas Artes de Boston. A tumba at\u00f3pase ao leste da pir\u00e1mide de Queops.\nTumba da Ra\u00ed\u00f1a Khentkaus.\nKhentkaus foi unha Ra\u00ed\u00f1a nai, parente de Queops pola v\u00eda paterna, e filla do pr\u00edncipe Hordjedef.\nDo \"papiro Westcar\", que narra o nacemento divino dos primeiros reis da dinast\u00eda V, deduciuse que foi a nai dos primeiros gobernantes da dinast\u00eda V.\nA s\u00faa tumba empr\u00e1zase no campo central de Gizeh, sen se atopar asociado a ning\u00fan complexo real, sendo este dato a destacar pola s\u00faa rareza. Chegou a recibir o nome de \"Cuarta pir\u00e1mide de Gizeh\" ata que o arque\u00f3logo Selim Hassan, ao realizar as escavaci\u00f3ns, demostrou que non mostraba indicios de presentar forma piramidal. En realidade presenta o aspecto dun sarc\u00f3fago xigante, a imaxe da mastaba xigante de Shepseskaf, no sur de Saqqara.\nConsta de dous niveis, o primeiro deles escavado na pedra calcaria caracter\u00edstica desta rexi\u00f3n. Ao complexo un\u00edaselle unha capela orientada cara o leste, composta por tres c\u00e1maras (no pasado decoradas), e rode\u00e1base todo o conxunto cun recinto. Na marxe sueste atopouse unha foxa naval. Outra singularidade deste monumento \u00e9 que a avenida non parece estar asociada a ning\u00fan templo do val. Completa o conxunto unha serie de vivendas dispostas li\u00f1almente para os sacerdotes funerarios da ra\u00ed\u00f1a.\nComplexo Piramidal de Quefr\u00e9n. A Grande Esfinxe.\nA Grande Esfinxe atribu\u00edda ao Fara\u00f3n \"Queops\" e outro dos vestixios de m\u00e1is sona. At\u00f3pase \u00e1 beira do Templo do Val que forma parte do seu Complexo Piramidal. Os estudosos non se po\u00f1en de acordo na atribuci\u00f3n da s\u00faa construci\u00f3n, dubidando entre Queops, Djedefre e Quefr\u00e9n. Destaca pola s\u00faa monumentalidade, xa que se elaborou usando un lombeiro rochoso moi preto da calzada de Quefr\u00e9n e do seu Templo do Val.\nA pir\u00e1mide de Quefr\u00e9n (chamada na antig\u00fcidade \"Grande de Quefr\u00e9n\") ao estar situada sobre un pequeno promontorio semella m\u00e1is alta que a Gran Pir\u00e1mide. Presenta, no seu interior, o dese\u00f1o t\u00edpico das pir\u00e1mides do Imperio Antigo, coa c\u00e1mara funeraria de grandes dimensi\u00f3ns (no que Belzoni descubriu un marabilloso sarc\u00f3fago) baixo terra, e no seu cume a\u00ednda conserva unha boa parte do revestimento de pedra calcaria vermella que orixinalmente a cubrir\u00eda toda. Tam\u00e9n se conserva en bo estado o seu Templo do Val no que Auguste Mariette, nas escavaci\u00f3ns que dirixiu no ano 1860, atopou varias estatuas do fara\u00f3n e no que se documenta a s\u00faa dedicaci\u00f3n cultural ata a \u00e9poca romana.\nComplexo piramidal de Micerinos.\nO Complexo Piramidal de Micerinos \"(\"Micerinos \u00e9 divino\")\" \u00e9 o m\u00e1is pequeno dos existentes en Gizeh. A causa do seu menor tama\u00f1o non debe interpretarse como a existencia dun per\u00edodo de crise econ\u00f3mica, sen\u00f3n da evoluci\u00f3n das crenzas relixiosas dos antigos exipcios, xa que as pir\u00e1mides m\u00e1is que monumentos de representaci\u00f3n de poder exclusivamente son monumentos cun fondo sentido relixioso.\nNo seu Templo do Val constru\u00eddo en ladrillo, atop\u00e1ronse as famosas esculturas do monarca que o representan en tr\u00edades con diversos deuses. A pir\u00e1mide tam\u00e9n conserva parte do seu revestimento orixinario de granito vermello de Asu\u00e1n nas ringleiras m\u00e1is baixas. Foi obxecto de reutilizaci\u00f3n durante a dinast\u00eda XXVI sa\u00edta.\nCemiterios de mastabas.\nEstes complexos at\u00f3panse rodeados por mastabas pertencentes a membros da familia real e da alta nobreza, que nalg\u00fans sectores se ordenan en extensas ringleiras ao redor de met\u00f3dicas r\u00faas e avenidas que seguen o eixe marcado polo complexo da pir\u00e1mide do rei. Principalmente pertencen a membros das escalas m\u00e1is altas da sociedade da IV dinast\u00eda. Eran arquitectos, escribas, m\u00e9dicos, recadadores de impostos, sacerdotes, oficiais dos templos, m\u00fasicos... En 1902, as autoridades das antig\u00fcidades exipcias expulsaron os buscadores de tesouros do lugar e invitaron a varias misi\u00f3ns arqueol\u00f3xicas para que escavaran nel. Estas expedici\u00f3ns foron a do americano George A. Reisner, o alem\u00e1n Georg Steindorff (m\u00e1is adiante unido a Junker) e o italiano Schiaparelli.\nAs tumbas privadas m\u00e1is antigas at\u00f3panse na zona de canteiras que se atopan ao redor das pir\u00e1mides de Quefr\u00e9n e Micerinos.\nNas escavaci\u00f3ns, atop\u00e1ronse testemu\u00f1as de cemiterios anteriores \u00e1 IV dinast\u00eda, pero ser\u00eda co plan de Queops co que comezar\u00eda o verdadeiro per\u00edodo de utilizaci\u00f3n continuada e masiva. Queops realizou o m\u00e1is importante intento de organizar o desenvolvemento da necr\u00f3pole a trav\u00e9s dun plan urban\u00edstico dunha envergadura ata o momento sen precedentes, inserindo as mastabas ali\u00f1adas metodicamente en r\u00faas e avenidas segundo o eixe do complexo real. Ord\u00e9nanse en dous grandes cemiterios, o Cemiterio Oeste e o Cemiterio Leste. O estudo destes complexos de tumbas deu moit\u00edsimos resultados, pod\u00e9ndose extraer deles a evoluci\u00f3n da que foi produto.\nDurante a maior parte do reinado de Queops const\u00e1tase unha reduci\u00f3n m\u00e1xima da mastaba, constru\u00edndose cunha simplicidade extrema. Reduc\u00edanse a unha mastaba maciza (sen c\u00e1maras interiores), sen pinturas decor\u00e1ndoas, cun sinxelo nicho no extremo sur da parede leste, onde se colocaba unha lousa de estela rectangular inscrita. Un exemplo que except\u00faa a regra e demostra que non foi a falta de talento o que produciu que non se decorasen as mastabas e a Estela de Wpemnefret, cunha marabillosa policrom\u00eda e relevos, sendo o \u00fanico elemento decorado da Mastaba G1201.\nOutro dos elementos atopados nestas mastabas das primeiras tumbas da IV dinast\u00eda, son as denominadas cabezas reservadas, atopadas nos pozos funerarios. Son elementos bastante inusitados no Antigo Exipto, que prefire a creaci\u00f3n e uso de estatuas enteiras. Carecen de inscrici\u00f3ns e non hai d\u00faas iguais. Non se te\u00f1en atopado en todo Exipto m\u00e1is exemplos de similares caracter\u00edsticas.\nNunha destas mastabas foi enterrado Hemiunu (Visir, Portador do Selo Real e supervisor de t\u00f3dolos proxectos de construci\u00f3n do rei), considerado o arquitecto supervisor da construci\u00f3n da Gran Pir\u00e1mide. A s\u00faa tumba \u00e9 unha das maiores de todas, pero o nome do propietario da maior a G2000 a\u00ednda segue a ser unha inc\u00f3gnita.\nCo tempo, o modelo sinxelo de mastaba foise modificando e cara o final do reinado de Queops o n\u00famero de pozos, as capelas e a decoraci\u00f3n de todo o conxunto foi proliferando, adquirindo unha maior complexidade.\nDurante o reinado de Qu\u00e9fren, magn\u00edficos relevos e pinturas decoraban as tumbas da aristocracia, a maior do cemiterio leste a do Visir Ankhhaf ou a da ra\u00ed\u00f1a Meresankh III son dos mellores exemplos. Coa dinast\u00eda V, prod\u00facese unha ruptura co esquema de r\u00faas e avenidas ordenado por Queops. A partir desta dinast\u00eda, as paredes decoraranse con textos que recollen as faza\u00f1as dos seus propietarios, biograf\u00edas, as s\u00faas relaci\u00f3ns co Fara\u00f3n...\nPese a que, a finais da IV dinast\u00eda, a necr\u00f3pole real muda a Saqqara ou outros lugares, moitos membros da nobreza continuaron soterr\u00e1ndose nesta necr\u00f3pole. Segundo avanzaba a dinast\u00eda VI, a necr\u00f3pole viuse invadida por centos de tumbas e pozos funerarios que afogaban as r\u00faas e avenidas. Deste xeito, a ordenada disposici\u00f3n dos cemiterios de Queops foi desbordada por moreas de tumbas adicionais.\nImperio Novo.\nDurante o Imperio Novo, houbo un renacer na actividade en Gizeh, constru\u00edndose un templo na honra de Horemakhet (durante a dinast\u00eda XVIII por parte de Amenhotep II) nas proximidades da Esfinxe. As restauraci\u00f3ns feitas \u00e1 propia Esfinxe, a reutilizaci\u00f3n da Pir\u00e1mide de Micerinos ou a transformaci\u00f3n da pir\u00e1mide meridional das ra\u00ed\u00f1as de Queops en Templo dedicado a Isis (no Terceiro Per\u00edodo Intermedio) son outros exemplos da dinamizaci\u00f3n da actividade da que foi obxecto o enclave. Seguiuse a usar como necr\u00f3pole ata a \u00e9poca da dominaci\u00f3n persa de Exipto.\nConstruci\u00f3n das pir\u00e1mides.\nA maior\u00eda das teor\u00edas sobre a construci\u00f3n das pir\u00e1mides bas\u00e9anse na idea de que foron utilizadas grandes bloque de pedra tra\u00eddos dunha canteira, arrastr\u00e1ndoas e levant\u00e1ndoas no lugar. Os desacordos c\u00e9ntranse no m\u00e9todo polo que se transportaron e colocaron as pedras, e como era posible o m\u00e9todo.\nPara constru\u00edr as pir\u00e1mides, os arquitectos deberon ter desenvolvido as s\u00faas t\u00e9cnicas ao longo do tempo. Ter\u00edan elixido un lugar nunha \u00e1rea relativamente ch\u00e1 de leito rochoso que proporcionaba unha base estable. Despois de examinar coidadosamente o sitio e colocar o primeiro nivel de pedras, constru\u00edron as pir\u00e1mides en niveis horizontais, un encima do outro.\nPara a Gran Pir\u00e1mide de Gizeh, a maior\u00eda da pedra para o interior semella ter sido extra\u00edda dunhas canteiras inmediatamente ao sur do sitio da construci\u00f3n. O liso exterior da pir\u00e1mide estaba composto por un fino grao de pedra calcaria branca que se extra\u00eda ao longo do r\u00edo Nilo. Estes bloques exteriores tiveron que ser coidadosamente cortados, transportados en barcazas polo r\u00edo ata Gizeh, e arrastrados mediante ramplas ata o lugar de construci\u00f3n. S\u00f3 uns poucos bloques exteriores permanecen no seu lugar na parte superior da Gran Pir\u00e1mide. Durante a Idade Media, desde o s\u00e9culo V ata o s\u00e9culo XV, a xente debeu coller as pedras que faltan para a construci\u00f3n de edificios na cidade do Cairo.\nPara asegurarse de que as pir\u00e1mides permaneceran sim\u00e9tricas, todas as pedras exteriores ti\u00f1an que ser iguais en altura e ancho. Os obreiros deb\u00edan ter marcados todos os bloques para indicar o \u00e1ngulo da parede da pir\u00e1mide e recortadas as superficies coidadosamente para que os bloques encaixaran. Durante a construci\u00f3n, a superficie exterior da pedra foi de pedra calcaria lisa; o exceso de pedra erosionouse co paso do tempo.\nFinalidade.\nSuponse que as pir\u00e1mides de Gizeh e outras foron constru\u00eddas para aloxar os restos dos fara\u00f3ns falecidos que gobernaron durante o Antigo Exipto. Os antigos exipcios cr\u00edan que unha parte do esp\u00edrito do fara\u00f3n, o seu \"ka\", permanecia co seu cad\u00e1ver. O coidado adecuado dos restos era necesario para que o defunto fara\u00f3n realizase as s\u00faas novas funci\u00f3ns como \"rei dos mortos\". Teor\u00edzase con que a pir\u00e1mide serv\u00eda non s\u00f3 coma unha tumba para o fara\u00f3n, sen\u00f3n tam\u00e9n coma un lugar de almacenamento dos utensilios varios que necesitar\u00eda na outra vida. Tam\u00e9n cr\u00edan que \"a morte na Terra era o comezo dunha viaxe ao seguinte mundo\". A tumba do corpo embalsamado do Rei situ\u00e1base debaixo ou dentro da pir\u00e1mide para protexelo e permitir a s\u00faa transformaci\u00f3n e ascensi\u00f3n \u00e1 outra vida.\nAstronom\u00eda.\nOs lados das tres pir\u00e1mides de Gizeh estaban astron\u00f3micamente orientados ao norte-sur e este-oeste dentro dunha pequena fracci\u00f3n de grao. Entre os recentes intentos de explicar un patr\u00f3n tan claramente deliberado est\u00e1n os de S. Haack, O. Neugebauer, K. Spence, D. Rawlins, K. Pickering, e J. Belmonte. A disposici\u00f3n das pir\u00e1mides \u00e9 unha representaci\u00f3n da constelaci\u00f3n de Ori\u00f3n segundo a controvertida teor\u00eda da correlaci\u00f3n de Ori\u00f3n.\nPoboado dos obreiros.\nOs traballos de extraer, mover, colocar e esculpir a gran cantidade de pedra usada para constru\u00edr as pir\u00e1mides, tivo que ser feito por milleiros de obreiros especializados e non especializados, ademais doutros de apoio. Panadeiros, carpinteiros, portadores de auga e outros foron necesarios para o proxecto. Non s\u00f3 se especula cos m\u00e9todos usados para contru\u00edr as pir\u00e1mides, sen\u00f3n tam\u00e9n co n\u00famero exacto de traballadores necesarios para levar a cabo un proxecto desta magnitude. Cando o historiador grego Her\u00f3doto visitou Gizeh o 450\u00a0aC, foi informado polos sacerdotes exipcios de que \"a Gran Pir\u00e1mide levou 20 anos facela, traballando nela un total de 400.000 homes en quendas de tres meses e 100.000 homes en cada quenda\". Evidencias nas tumbas indican que unha forza laboral de 10.000 obreiros traballando en quendas de tres meses, necesitar\u00edan sobre 30 anos en constru\u00edr unha pir\u00e1mide.\nO complexo de pir\u00e1mides de Gizeh est\u00e1 rodeado por un gran muro de pedra, fora do cal Mark Lehner e o seu equipo descubriron un poboado onde se aloxaban os traballadores. A poboaci\u00f3n local\u00edzase ao sueste dos complexos de Quefr\u00e9n e Micerinos. Entre os achados no poboado dos traballadores enc\u00f3ntranse dormitorios comunais, panader\u00edas, cervexer\u00edas, coci\u00f1as (con evidencias que mostran que o pan, a carne e o peixe eran elementos b\u00e1sicos da dieta), un hospital e un cemiterio (onde alg\u00fans dos esqueletos achados mostran signos de traumas asociados con accidentes no lugar de traballo). A cidade dos traballadores parece estar datada cara a metade da Dinast\u00eda IV (2520\u20132472\u00a0aC), despois do reinado de Queops e da construci\u00f3n da Gran Pir\u00e1mide. Segundo Lehner e a Asociaci\u00f3n de Investigadores do Antigo Exipto (AERA):\nSen dataci\u00f3n polo carbono, usando s\u00f3 fragmentos de cer\u00e1mica, impresi\u00f3ns de selos e estratigraf\u00eda para datar o sitio, o equipo de investigadores concl\u00fae:"}
{"id": "44532", "revid": "25871", "url": "https://gl.wikipedia.org/wiki?curid=44532", "title": "Sabuguido, Vilari\u00f1o de Conso", "text": "Santa Mar\u00eda de Sabuguido \u00e9 unha parroquia do concello de Vilari\u00f1o de Conso na comarca de Viana, na provincia de Ourense. Segundo o INE, no 2008 ti\u00f1a 144 habitantes (79 homes e 65 mulleres), o que sup\u00f3n unha dimunuci\u00f3n de 24 habitante con respecto ao ano 2000. Est\u00e1 formada por catro n\u00facleos de poboaci\u00f3n: Sabuguido, Soutogrande, Entrecinsa e Soutelo. Esta parroquia conta cun abundante, rico e variado patrimonio hist\u00f3rico-art\u00edstico, etnogr\u00e1f\u00edco e arqueol\u00f3xico."}
{"id": "44540", "revid": "65337", "url": "https://gl.wikipedia.org/wiki?curid=44540", "title": "Sampo", "text": "Na mitolox\u00eda finlandesa o sampo \u00e9 un obxecto misterioso constru\u00eddo por Ilmarinen que proporciona ao seu propietario poder e riqueza pero que pode romper durante o ardor do combate.\nO sampo interpretouse de diferentes formas, no Kalevala o sampo aparece como un mu\u00ed\u00f1o m\u00e1xico que produce fari\u00f1a, sal e ouro a partir do aire puro."}
{"id": "44541", "revid": "25871", "url": "https://gl.wikipedia.org/wiki?curid=44541", "title": "Arhippa Perttunen", "text": "Arhippa Perttunen, nado en 1769 e finado en 1841, foi un cantor popular finland\u00e9s.\nNatural do norte de Carelia, foi un dos maiores bardos de poes\u00eda popular finlandesa. Co\u00f1eceu a Elias L\u00f6nnrot en 1834, ao que lle cantou m\u00e1is dos seus 4.000 versos, o que constitu\u00eda un terzo dos poemas da primeira versi\u00f3n do Kalevala."}
{"id": "44543", "revid": "98629", "url": "https://gl.wikipedia.org/wiki?curid=44543", "title": "Maribel Verd\u00fa", "text": "Mar\u00eda Isabel Verd\u00fa Roll\u00e1n, co\u00f1ecida profesionalmente como Maribel Verd\u00fa, nada en Madrid o 2 de outubro de 1970, \u00e9 unha actriz espa\u00f1ola. \u00c9 unha das actrices espa\u00f1olas m\u00e1is populares e reco\u00f1ecidas.\nTraxectoria.\nNaceu en Madrid, sendo filla do madrile\u00f1o Gregorio Verd\u00fa e da coru\u00f1esa Maribel Roll\u00e1n Carvajal, natural do Campo de Marte.\nTraballou con moitos dos grandes directores do cine espa\u00f1ol coma Fernando Trueba, Emilio Mart\u00ednez L\u00e1zaro, Carlos Saura, Ricardo Franco, Jos\u00e9 Luis Garci, Manuel G\u00f3mez Pereira, Vicente Aranda, Montxo Armend\u00e1riz ou Bigas Luna entre outros. Tam\u00e9n realizou numerosas obras de teatro e anuncios publicitarios, e en televisi\u00f3n destaca o seu papel protagonista en Canguros, a mediados dos anos 90.\nEst\u00e1 casada con Pedro Larra\u00f1aga, fillo de Carlos Larra\u00f1aga e Mar\u00eda Luisa Merlo e irm\u00e1n de Luis Merlo e Amparo Larra\u00f1aga. Non te\u00f1en fillos."}
{"id": "44544", "revid": "25871", "url": "https://gl.wikipedia.org/wiki?curid=44544", "title": "Larin Paraske", "text": "Larin Paraske (1833 - 1904) foi unha cantora tradicional finlandesa.\nTraxectoria.\nNaceu en Lempaala, Ingria, cantora da poes\u00eda tradicional finlandesa, Adolf Neovius comezou a recoller as s\u00faas composici\u00f3ns por volta de 1880 e dela transcrib\u00edronse m\u00e1is de 32.000 versos e a\u00ednda que parte eran versi\u00f3ns dun mesmo verso, est\u00edmase en 10.000 versos diferentes o que a converten na principal fonte para o co\u00f1ecemento da poes\u00eda tradicional e a s\u00faa influencia foi enorme na literatura finlandesa."}
{"id": "44545", "revid": "98629", "url": "https://gl.wikipedia.org/wiki?curid=44545", "title": "Marisa Paredes", "text": "Marisa Paredes \u00e9 unha actriz espa\u00f1ola nada en Madrid o 3 de abril de 1946."}
{"id": "44546", "revid": "865", "url": "https://gl.wikipedia.org/wiki?curid=44546", "title": "Su-25", "text": ""}
{"id": "44548", "revid": "98629", "url": "https://gl.wikipedia.org/wiki?curid=44548", "title": "Literatura finesa", "text": "Ao falar de literatura finesa, c\u00f3mpre sinalar ao primeiro que a lingua finesa permaneceu como lingua non escrita ata o s\u00e9culo XVI pero pisto non quere dicir que durante s\u00e9culos carecese de literatura, pois o fin\u00e9s gozou dunha vizosa literatura popular que chegou a n\u00f3s grazas aos cantores populares que ao longo de xeraci\u00f3ns transmitiron eses textos, loxicamente con modificaci\u00f3ns e en m\u00faltiples versi\u00f3ns.\nLiteratura popular.\nA poes\u00eda popular finesa cons\u00e9rvase nos arquivos da Sociedade de Literatura Finesa e s\u00f3 unha parte se publicou na colecci\u00f3n \"Suomen Kansan Vanhat Runot\" en 33 volumes publicados entre 1908 e 1948 que recollen 85.000 pezas con 1\u00a0270\u00a0000 versos.\nA maior parte desa literatura popular conservouse na zona m\u00e1is oriental do dominio ling\u00fc\u00edstico da lingua finlandesa, Carelia e Ingria e en menor medida no oeste de Finlandia pero os poemas conservan trazos ling\u00fc\u00edsticos e tem\u00e1ticos propios do occidente do dominio ling\u00fc\u00edstico fin\u00e9s.\nA poes\u00eda popular finesa pode ser poes\u00eda l\u00edrica, unha poes\u00eda individual que se centra na emoci\u00f3n e o lirismo do eu do poema utilizando imaxes tiradas da natureza e das actividades da vida coti\u00e1 ou poes\u00eda \u00e9pica, poemas m\u00e1is longos e extensos, en torno aos 100 ou 200 versos, que contan unha sucesi\u00f3n de acontecementos, mitol\u00f3xicos as m\u00e1is das veces. F\u00f3ra destes dous grandes grupos quedan f\u00f3ra outro tipo de poemas como as poes\u00edas para as vodas, de caza, lamentaci\u00f3ns.\nOs encargados de conservar e cantar os poemas populares eran os cantores populares ou bardos, \u00e1s veces acompa\u00f1ados polo kantele. No norte eran dous os cantores, un que o recitaba de primeiro e outro que repet\u00eda o verso, mentres no sur o cantor era xeralmente unha muller acompa\u00f1ada por un coro. Entre os cantores populares destacaron Arhippa Perttunen e Larin Paraske.\nEn 1564 recolleuse o primeiro poema popular fin\u00e9s pero foron escasos os poemas que se recolleron en parte por considerarse un fen\u00f3meno pag\u00e1n e en parte por ser o fin\u00e9s unha lingua minorizada. No s\u00e9culo XIX o romanticismo vaise interesar pola literatura popular e Elias L\u00f6nnrot partindo de poemas recollidos por el e por outros entusiastas redactou a epopea \"Kalevala\" (1835-1849) que consagrou a literatura popular como unha das principais fontes da literatura finesa escrita.\nReforma Protestante.\nA\u00ednda que antes da Reforma xa exist\u00edan textos relixiosos en fin\u00e9s, non conservados, foi Mikael Agricola primeiro bispo protestante de Finlandia o autor dos primeiros libros en fin\u00e9s, en 1543 publicou \"Abckiria\", un pequeno abecedario e catecismo, \"Rucouskiria\" \u00e9 un libro de oraci\u00f3ns publicado en 1544, en 1548 apareceu a s\u00faa traduci\u00f3n do Novo Testamento fundamental na estandarizaci\u00f3n do fin\u00e9s.\nEp\u00edgonos de Agricola continuaron o seu labor como Jacobus Finno, autor dun libro de c\u00e1nticos en 1583, Hemmiki Maskulainen tam\u00e9n autor dun libro de c\u00e1nticos en 1605 e tradutor de \"Piae Cantiones\" en 1616, Eerik Sorolainen autor de \"Postilla\", colecci\u00f3n de serm\u00f3ns en dous volumes publicados en 1621 e 1625 e que se usou nas igrexas finesas por m\u00e1is de dous s\u00e9culos.\nAcademia de Turku.\nO s\u00e9culo XVIII estivo marcado polo establecemento da Academia de Turku que a\u00ednda que favoreceu fundamentalmente ao sueco, a lingua dos profesores tam\u00e9n exerceu influencia sobre a literatura finesa, apareceu o primeiro autor teatral, Eerik Justander que traduciu unha obra sueca ao fin\u00e9s que non se conserva. Matthias Salamnius escribiu unha descrici\u00f3n da vida de Xes\u00fas en metro kalevaliano, \"Ilo-Laulo Jesuxesta\" (1690), que viu reedici\u00f3ns nos dous s\u00e9culos seguintes. No seo da Academia de Turku comezaron a aparecer homes que se interesaron pola lingua finesa como Daniel Juslenius, autor dun dicionario triling\u00fce ou Henrik Florinus, autor dunha nomenclatura do vocabulario fin\u00e9s. \"Suomenkieliset\" (1775-1776) foi o primeiro diario en fin\u00e9s.\nS\u00e9culo XIX.\nO comezo do s\u00e9culo XIX coincidiu coa fin do dominio sueco sobre Finlandia que quedou a partir de 1809 baixo o dominio de Rusia, como un Gran Ducado aut\u00f3nomo que conservou as antigas instituci\u00f3ns suecas e no que a lingua sueca segu\u00eda a ser a oficial e no que se comezaba a crear unha conciencia nacional que chegou tam\u00e9n \u00e1 literatura, que se expresaba maioritariamente en sueco, a principios de s\u00e9culo tan s\u00f3 alg\u00fans poetas como Kallio ou Jakob Jud\u00e9n ou o dramaturgo Pietari Hannikaien escrib\u00edan en fin\u00e9s, a\u00ednda que numerosos poetas populares como Vihtapaavo elaboraban unha poes\u00eda local enraizada na tradici\u00f3n. Entre alg\u00fans intelectuais de lingua sueca comezou a estenderse a consideraci\u00f3n do fin\u00e9s como lingua nacional de Finlandia, entre eles salientou Johann Vilhelm Snellman que en 1863 conseguiu un status legal para o fin\u00e9s semellante ao sueco.\nLogo da publicaci\u00f3n do Kalevala e o seu \u00e9xito o n\u00famero de autores en finland\u00e9s aumentou considerablemente enriquec\u00e9ndose con novos x\u00e9neros e temas. Aleksis Kivi foi o creador da primeira gran novela en finland\u00e9s, \"Seitsem\u00e4n veljest\u00e4\" (\"Os sete irm\u00e1ns\") publicada en 1870. Kaarlo Kramsu introduciu na literatura finesa a balada hist\u00f3rica e a poes\u00eda social. A partir de 1880 ser\u00e1 o realismo a corrente literaria predominante con autores como Minna Canth, Juhani Aho, Arvid J\u00e4rnefelt e Teuvo Pakkala. Coa fin de s\u00e9culo aumentou na literatura a importancia do imaxinario e o sentimento e os elementos nacionais van estar omnipresentes, este novo estilo denom\u00ednase neorrealismo nacional e o seu principal representante foi Eino Leino, a\u00ednda que cultivou t\u00f3dolos x\u00e9neros a poes\u00eda \u00e9 onde destacou m\u00e1is, sobre todo na serie \"Helkavirsi\u00e4\" (1903-1916).\nS\u00e9culo XX.\nCoa entrada do novo s\u00e9culo deixouse sentir en Finlandia a influencia do simbolismo, en Otto Manninen con influencias do neorrealismo, V. A. Koskenniemi coa s\u00faa poes\u00eda pesimista e L. Onerva cunha poes\u00eda m\u00e1is experimental e intimista. Pero sobre todo o s\u00e9culo XX \u00e9 importante polo desenvolvemento da prosa finesa, que vive unha aut\u00e9ntica idade de ouro, unha prosa na que o peso da natureza \u00e9 esmagador, con protagonistas procedentes da xente do com\u00fan, individualistas que reivindican a xustiza social, un realismo \u00e1 vez combinado co humor. Os m\u00e1is grandes prosistas son Ilmaro Kianto, que describe a pobreza rural, Joel Lehtonen que deixou unha das mellores novelas finesas, \"Putkinotko\" (1919-1920), met\u00e1fora da decepci\u00f3n que leva o cami\u00f1o dos ideais \u00e1 realidade e Volter Kilpi autor cun estilo e t\u00e9cnica propia que recorda a Marcel Proust. Con gran calidade pero sen a xenialidade dos anteriores sobresaen Maiju Lassila, Maria Jotuni, Frans Emil Sillanp\u00e4\u00e4 que foi o \u00fanico fin\u00e9s en recibir o Premio Nobel (1939), Heikki Toppila, Aino Kallas, Johannes Linnankoski, Aaro Honka e Maila Talvio.\nUnha nova xeraci\u00f3n apareceu a comezos dos anos 20, co\u00f1ecidos co nome de Os Portadores do Facho (\"Tulenkantajat\"), t\u00edtulo que levaba o \u00e1lbum literario que publicaron de 1924 a 1927, cun novo esp\u00edrito de liberdade, tanto na m\u00e9trica da poes\u00eda como nos temas, dando as costas ao pasado, Katri Vala \u00e9 a autora tipo desta xeraci\u00f3n e Olavi Paavolainen como prosista, desa xeraci\u00f3n sa\u00edron grandes poetas, xa con outro estilo, como Mustap\u00e4\u00e4, co seu caracter\u00edstico estilo semierudito e que se deixaba influ\u00edr por numerosas culturas. O m\u00e1is co\u00f1ecido dos autores dos Portadores do Facho foi Mika Waltari. Nos anos trinta aband\u00f3nase a li\u00f1a rupturista e v\u00f3lvense a formas m\u00e1is cl\u00e1sicas, tan s\u00f3 destaca o grupo literario Kiila, cos poetas Viljo Kajava e Arvo Turtiainen e a prosista Elvi Sinervo. O teatro en Finlandia gozaba dunha mesta rede de salas pero o n\u00famero de autores de calidade foi escasa, destacaron Maria Jotuni, Ilmari Turja, Hella Wuolijoki, esta \u00faltima de orixe estonia.\nA segunda guerra mundial supuxo unha ruptura no panorama literario fin\u00e9s, xorde toda unha xeraci\u00f3n de autores marcados pola experiencia da guerra, o pa\u00eds viu reduciu o seu territorio e case toda a poboaci\u00f3n de Carelia pasou como refuxiada a Finlandia, cuesti\u00f3nanse os antigos valores pero tam\u00e9n aumentou a produci\u00f3n literaria e a traduci\u00f3n de obras doutras literaturas.\nXorde unha nova poes\u00eda, cunha linguaxe m\u00e1is achegada \u00e1 lingua falada, utilizando o verso libre, centrada no eu, entre os autores destacan Lauri Viita, Helvi Juvonen, Pentti Holappa, Eeva-Liisa Manner, Eila Kivikkaho e o poeta m\u00e1is orixinal, Paavo Haavikko.\nNa narrativa xorden d\u00faas concepci\u00f3ns diferentes, unha m\u00e1is tradicional marcada polo realismo agrario ou obreiro con escritores como Veikko Huovinen e sobre todo V\u00e4in\u00f6 Linna, a s\u00faa \"Tuntematon sotilas\" (1954), centrada nas relaci\u00f3ns entre oficiais e simples soldados durante a segunda guerra mundial, vendeu m\u00e1is do mill\u00f3n de exemplares e suscitou un forte debate nacional pola autocr\u00edtica \u00e1 sociedade finesa. A outra tendencia na narrativa \u00e9 a m\u00e1is experimental, na procura de novas soluci\u00f3ns de estilo e estrutura, Veijo Meri \u00e9 o autor m\u00e1is destacado desta tendencia, cun sentido do grotesco na cal se adivi\u00f1a a crise dun pobo. Outros autores, como \u00e9 o caso de Eeva Joenpelto, combinan as d\u00faas tendencias.\nNos anos sesenta a lingua coloquial entra na poes\u00eda, que se compromete coa realidade social circundante de forma contestataria, o primeiro autor que rompe coa poes\u00eda dos cincuenta \u00e9 Pentti Saarikoski. En reacci\u00f3n a esta poes\u00eda aparecen autores que centran a s\u00faa obra na vida coti\u00e1 ou na natureza, rexeitando o compromiso pol\u00edtico, \u00e9 o caso de Helena Anhava ou buscando novas formas na poes\u00eda xaponesa como Veikko Polameri.\nEn canto \u00e1 prosa durante os anos 60 e 70 destacan nomes como o de Hannu Salama, autor de novelas obreiras de car\u00e1cter \u00e9pico, o contorno obreiro tam\u00e9n se atopa nas obras de Samuli Paronen cun acento moi forte no infraproletariado. A crise da clase media e o conflito de xeraci\u00f3ns centra as obras de Kerttu-Kaarina Suosalmi e o problema da poboaci\u00f3n evacuada da Carelia est\u00e1 moi presente nas obras de Eeva Kilpi e Iiris K\u00e4h\u00e4ri. A evoluci\u00f3n da vida rural \u00e9 outro dos grandes temas da prosa, autores como Eino S\u00e4is\u00e4, Heikki Turunen ou Kalle P\u00e4\u00e4tallo.\nNos anos 80 desenv\u00f3lvese extrardinariamente o relato, con autores como Rosa Liksom, Joni Skiftesvik ou Leena Krohn. Entre os novelistas da \u00faltima xeraci\u00f3n salientan Olli Jalonen, Matti Pulkkinen e Maarit Verronen"}
{"id": "44549", "revid": "6939", "url": "https://gl.wikipedia.org/wiki?curid=44549", "title": "Literatura sueca de Finlandia", "text": "A partir do s\u00e9culo XII Finlandia caeu na esfera de influencia sueca e un n\u00famero importante de colonos suecos asentaron principalmente na costa finesa asimilando a unha parte da poboaci\u00f3n nativa e o sueco se converteu na lingua oficial e administrativa do pa\u00eds a\u00ednda que durante moito tempo o lat\u00edn permaneceu como a lingua literaria e eclesi\u00e1stica, a Reforma protestante e a fundaci\u00f3n da Universidade de Turku (1640) que trouxo a primeira imprenta (1642), o cal propiciou que apareceran escritores que non ti\u00f1an na literatura relixiosa a s\u00faa principal preocupaci\u00f3n. Os autores de \u00c5land est\u00e1n inclu\u00eddos dentro da literatura sueca de Finlandia a\u00ednda que a s\u00faa situaci\u00f3n \u00e9 diferente xa que al\u00ed o sueco \u00e9 a lingua nativa maioritaria.\nLiteratura durante o dominio sueco.\nSigfrid Aron Forsius (ca 1550-1624) foi o primeiro autor de relevo dentro dun panorama dominado polas obras relixiosas como se reflicte no primeiro autor sueco de Finlandia, J\u00f6ns Budde (1437-1491).\nA fundaci\u00f3n da Universidade de Turku en 1640 e a instaci\u00f3n na cidade dunha imprenta en 1642 modificou o panorama literario, comezaron a aparecer obras profanas, apareceu o primeiro autor teatral, Jacob Chronander, apareceu tam\u00e9n a poes\u00eda culta representada por Olof Wexionius e a m\u00e1is intimista de Jakob Frese. Henrik Gabriel Porthan foi o abandeirado da Ilustraci\u00f3n en Finlandia, e tivo un papel destacado no establecemento da primeira asociaci\u00f3n cultural de Finlandia, a Sociedade Aurora, no seo da cal xurdiu o primeiro xornal fin\u00e9s, \"Tidningar utgifvne af ett S\u00e4llskap i \u00c5bo\" (1771-1778 e 1782-1785), Gustaf Filip Creutz foi o mellor poeta da \u00e9poca autor de \"Atis och Camilla\" (1761), destacou tam\u00e9n dentro da escasa orixinalidade que ti\u00f1a a literatura sueca dos autores fineses Frans Mikael Franz\u00e9n, autor de \"Den gamle kn\u00e4kten\" (1793).\nS\u00e9culo XIX.\nO comezo do s\u00e9culo XIX coincidiu coa fin do dominio sueco sobre Finlandia que quedou a partir de 1809 baixo o dominio de Rusia, como un Gran Ducado aut\u00f3nomo que conservou as antigas instituci\u00f3ns suecas e no que a lingua sueca segu\u00eda a ser a oficial e no que se comezaba a crear unha conciencia nacional que chegou tam\u00e9n \u00e1 literatura, que se expresaba maioritariamente en sueco. Adolf Ivar Arwidsson foi o iniciador do romanticismo en Finlandia, a\u00ednda que defensor radical do principio de nacionalidade tivo que se exiliar en Suecia, outros autores da \u00e9poca foron Johan Jakob Tengstr\u00f6m e Gabriel Lins\u00e9n. En 1828 a Universidade de Turku trasladouse a Helsinqui e con ela a vida intelectual finesa, en 1831 apareceu a Sociedade de Literatura Finesa, Johan Ludvig Runeberg, considerado o poeta nacional de Finlandia, inspirouse na poes\u00eda popular finesa nas s\u00faas colecci\u00f3ns po\u00e9ticas (\"Dikter\" I-III publicadas entre 1830 e 1843), na vida do campesi\u00f1o fin\u00e9s na s\u00faa epopea \"Elgskyttarne\" (1832) e na mitolox\u00eda escandinava en \"Kung Fjalar\" (1844), popularmente o m\u00e1is co\u00f1ecido da s\u00faa obra son as baladas patri\u00f3ticas de \"F\u00e4nrik St\u00e5ls s\u00e4nger\" (1848-1860). Zacharias Topelius foi o equivalente a Runeberg na narrativa, creou a novela hist\u00f3rica en Finlandia con \"F\u00e4ltsk\u00e4rns ber\u00e4ttelser\" (1851-1866), e recolleu os seus contos infant\u00eds nas escolmas \"Sagor\" e \"L\u00e4sning f\u00f6r barn\". A fins de s\u00e9culo imponse o estilo realista de Karl August Tavaststnjerna coa novela \"H\u00e5rda tider\" e a s\u00faa meditaci\u00f3n do desarraigo e da pertenza a unha minor\u00eda ling\u00fc\u00edstica.\nS\u00e9culo XX.\nA concepci\u00f3n da identidade suecofinlandesa como unha identidade minoritaria aumentar\u00e1 o seu protagonismo no s\u00e9culo XX, Arvid M\u00f6rne conv\u00ederteo nunha especie de filosof\u00eda, convert\u00edndo a costa e os arquip\u00e9lagos no s\u00edmbolo desa identidade. Bertel Gripenberg \u00e1brese ao estilo simbolista europeo e acabar\u00e1 convertendo a s\u00faa poes\u00eda en militantemente nacionalista.\nA xeraci\u00f3n agrupada en torno \u00e1 revista \"Euterpe\" deu orixe \u00e1 xeraci\u00f3n co\u00f1ecida como Dagdrivare (os ociosos) que adoptaron unha actitude cr\u00edtica e esc\u00e9ptica ante a vida con autores como Runar Schildt e Jarl Hemmer.\nA primeira guerra mundial trouxo un cambio de estilo nos autores que adoptan por primeira vez en Escandinavia o modernismo que vi\u00f1a do sur, Edith S\u00f6dergran foi a s\u00faa primeira gran representante, a s\u00faa poes\u00eda adopta o ritmo libre, o recurso \u00e1 imaxe, a supresi\u00f3n da r\u00edxida fronteira entre a lingua popular e a literaria. Segu\u00edronlle autores como Elmer Diktonius ou Gunnar Bj\u00f6rling, o que radicalmente renovou o seu estilo po\u00e9tico. A partir dos anos trinta apareceu unha segunda xeraci\u00f3n de modernistas: Ralf Parland, Eva Wichman e Solveig von Schoultz. Entre os prosistas destacou Tito Colliander, de orixe rusa, que centrou os seus temas na relixi\u00f3n ortodoxa e os emigrantes rusos.\nA segunda guerra mundial supuxo o achegamento da literatura sueca de Finlandia \u00e1 literatura finesa, ata ent\u00f3n dous mundos diferentes, o grande autor foi Bo Carpelan autor dunha poes\u00eda sensible e pr\u00f3xima \u00e1 natureza e da novela \"Axel\" (1986). Christer Kihlman describe nas s\u00faas novelas a vida no medio finosueco. Tove Jansson \u00e9 unha autora que acadou fama internacional coa s\u00faa serie de Mumin. Walentin Chorell, co\u00f1ecido polas s\u00faas obras dram\u00e1ticas.\nNa poes\u00eda salientan os nomes de Lars Huld\u00e9n e Claes Andersson e aparece un punto de vista novo, o feminismo nas obras de M\u00e4rta Tikkanen e Tua Forsstr\u00f6m.\nNa prosa a vida da clase media e o conflito de xeraci\u00f3ns son os temas dominantes, autores como Christer Kihlman, Ralf Nordgren e Johan Bargum son os m\u00e1is co\u00f1ecidos.\nEntre os \u00faltimos autores cabe destacar a Kjell West\u00f6, Mikael B\u00e4ck e Thomas Wulff."}
{"id": "44550", "revid": "25871", "url": "https://gl.wikipedia.org/wiki?curid=44550", "title": "J\u00f6ns Budde", "text": "J\u00f6ns Budde, nado en 1435 e finado en 1495, foi un monxe da Orde de Santa Br\u00edxida en Naantali, localidade pr\u00f3xima a Turku, ent\u00f3n dominio sueco. \u00c9 o primeiro escritor fin\u00e9s de nome co\u00f1ecido, traduciu libros da Biblia do lat\u00edn ao sueco e tam\u00e9n escribiu alg\u00fans textos profanos da s\u00faa propia autor\u00eda."}
{"id": "44554", "revid": "22570", "url": "https://gl.wikipedia.org/wiki?curid=44554", "title": "Elvira Lindo", "text": "Elvira Lindo Garrido \u00e9 unha escritora e xornalista espa\u00f1ola nada en C\u00e1diz o 23 de xaneiro de 1962.\nTraxectoria.\nCon doce anos trasladouse a vivir a Madrid, onde estudar\u00eda a carreira de Xornalismo compaxin\u00e1ndoa co seu primeiro traballo como locutora de radio, en Radio Nacional de Espa\u00f1a. Non chegou a rematala, xa que optou por abandonala e dedicarse integramente \u00e1s s\u00faas facetas de locutora, actriz e guionista en radio e televisi\u00f3n.\nA s\u00faa primeira novela xurdiu a ra\u00edz dun dos seus personaxes radiof\u00f3nicos, \u00f3 que ela mesma pu\u00f1a voz, o neno Manolito Gafotas, que viv\u00eda no seo dunha familia humilde no barrio madrile\u00f1o de Carabanchel (Alto) coa s\u00faa familia: unha nai autoritaria, un pai traballador, un av\u00f3 permisivo e un irm\u00e1n demasiado pequeno e inxenuo \u00f3 que Manolito se refire como El Imb\u00e9cil. Manolito converteuse nun dos personaxes m\u00e1is populares da literatura infantil espa\u00f1ola (o que deu fama tam\u00e9n \u00e1 s\u00faa creadora) protagonizando varias novelas narradas en primeira persoa (Manolito Gafotas, Pobre Manolito, \u00a1C\u00f3mo molo!, Los trapos sucios, Manolito on the road, Yo y el Imb\u00e9cil e Manolito tiene un secreto) e escritas cun s\u00f3lido estilo literario, humor, iron\u00eda e unha aguda cr\u00edtica social. As s\u00faas historias foron levadas \u00f3 cine en d\u00faas ocasi\u00f3ns coas pel\u00edculas Manolito Gafotas (1999), de Miguel Albaladejo e Manolito Gafotas en \u00a1Mola ser jefe! (2001), de Joan Potau. Tam\u00e9n foi levado \u00e1 pequena pantalla en 2004 coa serie de Antena 3 Manolito Gafotas, que dirixiu Antonio Mercero.\nA autora escribiu as\u00ed mesmo novelas para adultos e teatro, ademais de ser guionista das pel\u00edculas \"La primera noche de mi vida\" xunto a Miguel Albaladejo, de \"Manolito Gafotas\", \"Ataque verbal\", de novo xunto \u00f3 director alacantino, \"Plenilunio\" adaptaci\u00f3n da novela do seu home, o escritor e acad\u00e9mico Antonio Mu\u00f1oz Molina. Desde que este foi nomeado director do Instituto Cervantes en Nova York, Elvira Lindo reside nesta cidade.\nColabora regularmente desde hai anos en \"El Pa\u00eds\" con artigos de opini\u00f3n, as\u00ed como en diversas revistas e diarios. As s\u00faas exitosas columnas en clave de humor, Tinto de Verano, que durante anos publicou El Pa\u00eds, foron recollidas nun libro co mesmo nome.\nRealizou alg\u00fans pequenos papeis como actriz, principalmente en pel\u00edculas das que era guionista ou baseadas en obras s\u00faas.\nEn 1998 obtivo o Premio Nacional de Literatura Infantil e Xuvenil por \"Los trapos sucios de Manolito Gafotas\" e en 2005 o XIX Premio Biblioteca Breve por \"Una palabra tuya\"."}
{"id": "44555", "revid": "98629", "url": "https://gl.wikipedia.org/wiki?curid=44555", "title": "Forges", "text": "Antonio Fraguas de Pablo, co\u00f1ecido como Forges, nado en Madrid o 17 de xaneiro de 1942 e finado na mesma cidade o 22 de febreiro de 2018, foi un humorista gr\u00e1fico espa\u00f1ol, colaborador habitual do diario \"El Pa\u00eds\".\nTraxectoria.\nFillo do galego da Fonsagrada Antonio Fraguas Saavedra e a catal\u00e1 Ascensi\u00f3n de Pablo, pasou a s\u00faa infancia nunha ampla familia na que era o segundo de nove irm\u00e1ns. Foi un mal estudante, pero un gran lector de Richmal Crompton e os seus libros sobre Charlie Brown. Cursou estudos de Enxe\u00f1er\u00eda de Telecomunicaci\u00f3n e Ciencias Sociais.\nEn 1956, con 14 anos de idade, comezou a traballar como t\u00e9cnico de telecine en Televisi\u00f3n Espa\u00f1ola e como mesturador de imaxe desde 1962. Abandonou o cadro de persoal de TVE sendo Coordinador de Estudo en 1973 para dedicarse profesionalmente \u00f3 humorismo gr\u00e1fico. Publicara o seu primeiro debuxo en 1964 no diario \"Pueblo\", da man de Jes\u00fas Hermida, e logo pasou a \"Informaciones\". Jes\u00fas de la Serna encomendoulle o chiste editorial; en 1970 comenza a colaborar en \"Diez Minutos\" e traballa nas revistas de humor \"Hermano Lobo\" e \"Por Favor\". Fixo o servizo militar como furriel de artiller\u00eda, casou e tivo tres fillas e un fillo. Publicou o chiste editorial en \"Diario 16\" e posteriormente en \"El Mundo\", pero deixou este xornal, do que fora un dos fundadores, e pasou a asinar o chiste editorial de \"El Pa\u00eds\". Ademais posu\u00eda secci\u00f3ns de humor gr\u00e1fico nas revistas \"Lecturas\", \"Jano, Intervi\u00fa\" e \"El Jueves\".\nDirixiu d\u00faas pel\u00edculas (\"Pa\u00eds S.A.\", 1975, e \"El Bengador Gusticiero y su pastelera madre\", 1977) e 4 series de humor en televisi\u00f3n, \"El Muli\u00f1andupelicascarabajo\" (1968), \"Nosotros\" (1969) e \"24 horas aqu\u00ed\" (1976), en TVE; e \"Deforme semanal\" (1991), en Telemadrid co seu irm\u00e1n Jos\u00e9 Mar\u00eda Fraguas. Na radio participou en programas como \"Protagonistas\", \"La Ventana\" e \"No es un d\u00eda cualquiera\", de RNE, con Pepa Fern\u00e1ndez, e en \"La Ventana\", de Gemma Nierga, na Cadena SER.\nEn 2012, e a proposta do claustro acad\u00e9mico da Universidade de Alcal\u00e1 de Henares, foi nomeado Director T\u00e9cnico do Instituto Quevedo do Humor, primeiro centro espec\u00edfico universitario fundado en Espa\u00f1a de estudos sobre o humor en t\u00f3dalas s\u00faas facetas. En 2014, presentou e dirixiu o programa de televisi\u00f3n \"Pecadores impequeibols\" en La 2 de TVE.\nComo humorista, utilizou uns bocadillos moi persoais de grosa li\u00f1a negra e unha refinada linguaxe extra\u00edda directamente da r\u00faa. \"Inventor\" de palabras e modismos l\u00e9xicos, (\"bocata, firulillo, esborcio, jobre\u00eddo\" etc.), \u00e9 un dos poucos humoristas cun o\u00eddo sensible \u00e1 linguaxe popular. Na s\u00faa obra ocupan un lugar fundamental o costumismo e a cr\u00edtica social. O seu forte \u00e9 a visi\u00f3n cr\u00edtica das situaci\u00f3ns da vida coti\u00e1; creou toda unha extensa iconograf\u00eda de personaxes e situaci\u00f3ns c\u00f3micas que reflicten a idiosincrasia e a sociolox\u00eda da Espa\u00f1a contempor\u00e1nea. Mariano, un burgu\u00e9s frustrado casado cunha gord\u00edsima muller chamada Concha, que representa \u00e1 represiva conciencia; os n\u00e1ufragos nunha illa aburrida que te\u00f1en que combater a soidade cunha hipertrofia da fantas\u00eda; os Blasillos que representan a Espa\u00f1a rural e eterna; as vellas que conxugan inform\u00e1tica e paletez; os oficinistas cabreados; o matrimonio sepultado nunha cama inmensa o \"yuppi\" americanizado e idiota; o ni\u00f1ato \"pijo\" e imb\u00e9cil; o alienado polo f\u00fatbol, o oficinista cabreado e subversivo, o descolgado que pecha bares, o pretensor de portela, o enclaustrado no b\u00fanker etc... En 1976, Luis Eduardo Aute e outros cantautores gravaron un disco titulado \"Forgesound\" (Ariola) no que con diversos ritmos (chotis, pasodobre, chachach\u00e1 ou xota), en cada tema, homenxean aos personaxes m\u00e1is caracter\u00edsticos de Forges empreg\u00e1ndoos como veh\u00edculos para a cr\u00edtica e a caracerizaci\u00f3n da Espa\u00f1a do momento.\nUnha parte substancial da s\u00faa obra constit\u00faena os \u00e1lbums sobre Historia de Espa\u00f1a en c\u00f3mic e sobre inform\u00e1tica para torpes. Afirmaba que en Espa\u00f1a non \u00e9 necesaria a inspiraci\u00f3n para ser humorista.\nMorreu en Madrid o 22 de febreiro de 2018 a consecuencia do cancro de p\u00e1ncreas que padec\u00eda.\nGalard\u00f3ns.\nAntonio Fraguas \u00abForges\u00bb, que nunca quixo ser membro de ning\u00fan xurado e que nunca se presentou, nin persoalmente nin por terceiros, a ning\u00fan concurso nin galard\u00f3n, pos\u00fae varios premios para os que non \u00e9 preciso postularse, como o Premio \u00e1 Liberdade de Expresi\u00f3n da Uni\u00f3n de Xornalistas de Espa\u00f1a; foi Colexiado de Honra do Colexio de Xornalistas de Catalu\u00f1a e tam\u00e9n foille concedida a Creu de Sant Jordi, m\u00e1xima condecoraci\u00f3n catal\u00e1.\nO 7 de decembro de 2007, o Consello de Ministros de Espa\u00f1a concedeulle a Medalla de Ouro ao M\u00e9rito no Traballo.\nEn novembro de 2009 a Asociaci\u00f3n de Libreiros conc\u00e9delle o Premio Lenda, pola s\u00faa defensa constante da lectura e os libros a trav\u00e9s dos seus debuxos.\nEn abril de 2011, o Consello de Ministros de Espa\u00f1a outorgoulle a Medalla de Ouro ao M\u00e9rito nas Belas Artes. As\u00ed mesmo, recibiu o galard\u00f3n Onda Mediterr\u00e1nea 2011. Foi Premio Antonio de Sancha (2001), patrocinado polos editores madrile\u00f1os, e Premio Internacional de Humor Gat Perich. En decembro do mesmo ano, recolleu o premio Emilio Castelar, na especialidade de Eficacia Comunicativa, dos xornalistas gaditanos.\nEn maio de 2012 recibiu o Premio da FAO, pola difusi\u00f3n nos seus debuxos do problema alimentario no mundo. Tam\u00e9n en 2012 recibiu o galard\u00f3n de Socio de Honra do Orfe\u00f3n burgal\u00e9s, pola reiterada aparici\u00f3n da devandita instituci\u00f3n nos seus chistes, e o Premio Notario do Humor concedido pola Universidade de Alacant.\nEn 2013, a fundaci\u00f3n Rodolfo Benito Samaniego, de Alcal\u00e1 de Henares, outorgoulle o Premio \u00e1 Convivencia, Paz e Liberdade. En outubro dese mesmo ano, recibiu a distinci\u00f3n Liber Press, xunto a Joan Manuel Serrat e Eduardo Punset, en Xirona. En decembro de 2013 recibiu o Premio Nacional de Xornalismo Pedro Antonio de Alarc\u00f3n na s\u00faa duod\u00e9cima edici\u00f3n, en reco\u00f1ecemento \u00e1 s\u00faa traxectoria.\nEn 2014 foi galardoado co Premio Artemio Precioso polo seu labor en defensa do medio ambiente. Con motivo dos seus 50 anos de profesi\u00f3n, editouse un cup\u00f3n da ONCE e unha folla de selos de Correos con debuxos seus e foi nomeado pola Universidade Miguel Hern\u00e1ndez, de Elx, doutor honoris causa. En novembro do mesmo ano conced\u00e9uselle, por unanimidade do xurado, o Premio Iberoamericano de Humor Gr\u00e1fico Quevedos.\nO 28 de xaneiro de 2016 foi nomeado doutor honoris causa pola Universidade de Alcal\u00e1."}
{"id": "44556", "revid": "5863", "url": "https://gl.wikipedia.org/wiki?curid=44556", "title": "Gemma Nierga", "text": "Gemma Nierga Barris, nada en Xirona en 1965, \u00e9 unha xornalista catal\u00e1.\nTraxectoria.\nLicenciada en Ciencias da Informaci\u00f3n pola Universidade Aut\u00f3noma de Barcelona. Deuse a co\u00f1ecer en 1984 como presentadora dun programa de cine en Radio Vilassar de Dalt. En 1985 pasa \u00e1 Cadena 13 de Barcelona, tralo cal se incorpora a TV3 para presentar o espazo \"Dit i fet\" entre 1987 e 1989.\nEn 1987, ficha pola Cadena SER. Comezou como reporteira nun programa matinal, e m\u00e1is tarde pasou \u00f3 horario nocturno onde se fixo cargo do co\u00f1ecido programa \"Hablar por hablar\", que nos seus comezos se emit\u00eda para as emisoras de Catalu\u00f1a e, desde 1994 (e ata a actualidade con distintas presentadoras), para toda Espa\u00f1a. Tam\u00e9n fixo na Cadena SER espazos culturais, de sucesos e de entrevistas, sobre todo dentro do programa informativo \"Hora 25\".\nNaquela \u00e9poca, 1993, seguiu presentando en TV3 en diferentes programas, como \"Tres senyores i un senyor\", \"Pares i fills\" e \"Tothom per tothom\". Ademais, en 1995, presentou, en TVE, o programa \"El destino en tus manos\" e, en 1997, \"Hablando con Gemma\" en Telemadrid, Euskal Telebista e Canal Sur.\nGa\u00f1ou o Premio Ondas 1997 polo programa \"Hablar por hablar\". Ademais \u00e9 autora do libro do mesmo t\u00edtulo, no que recolle experiencias vividas \u00f3 longo do espazo co que Nierga conseguiu facerse co liderado de audiencia na franxa de madrugada.\nEn 1997, trala sa\u00edda de Javier Sard\u00e0 f\u00edxose cargo do programa \"La Ventana\" da Cadena SER, l\u00edder de audiencia na s\u00faa franxa horaria. Con este programa conseguiu o Premio Ondas Internacional de radio 2000 pola tertulia de nenos.\nAsasinato de Lluch.\nA ra\u00edz do asasinato do seu contertulio e amigo Ernest Lluch o 21 de novembro de 2000, pola banda terrorista ETA, foi obxecto dunha gran pol\u00e9mica cando na manifestaci\u00f3n en repulsa polo crime fixo as seguintes declaraci\u00f3ns:\nVida persoal.\nEn xullo de 2004, casou con Jos\u00e9 Antonio Cabanillas, tenente de alcalde por Izquierda Unida (IU) na cidade de C\u00f3rdoba, onde residen. \u00c9 nai dun neno, Pau, que naceu o 28 de setembro de 2005."}
{"id": "44560", "revid": "29398", "url": "https://gl.wikipedia.org/wiki?curid=44560", "title": "Rivaldo", "text": "Rivaldo Vitor Borba Ferreira, m\u00e1is co\u00f1ecido por Rivaldo, nado en Recife o 19 de abril de 1972, \u00e9 un exfutbolista brasileiro que xogaba de dianteiro.\nTraxectoria.\nRivaldo asinou o seu primeiro contrato profesional co Paulistano aos dezaseis anos en 1989, despois de impresionar \u00f3s busca promesas locais nun torneo de xuven\u00eds. Tras pasar polo Santa Cruz, en 1991 marchou cara o Mogi Mirim da primeira divisi\u00f3n brasileira. Asinou co Corinthians en 1993 e \u00f3 pouco tempo fixo a s\u00faa estrea no combinado nacional nun encontro contra M\u00e9xico, no que o Brasil ga\u00f1ou por 1-0, cun gol seu.\nEn 1994 marchou cara o Palmeiras e ga\u00f1ou o Campionato Brasileiro ese mesmo ano. Tam\u00e9n conseguiron a vitoria no Campionato Paulista de 1996. Participou nos Xogos Ol\u00edmpicos de 1996 en Atlanta, onde o Brasil ga\u00f1ou a medalla de bronce. Ese mesmo ano fichou polo Deportivo da Coru\u00f1a, onde ficou s\u00f3 unha tempada, xa que no ver\u00e1n de 1997 o Barcelona pagou a s\u00faa cl\u00e1usula de rescisi\u00f3n e levouno para Catalu\u00f1a.\nNo Mundial de 1998 xogou co Brasil t\u00f3dolos encontros do torneo, anotando 3 goles. O Brasil quedou subcampi\u00f3n, \u00f3 perder con Francia na final por 3-0.\nEn 1999 foi elixido Xogador do ano segundo a FIFA, ga\u00f1ou o Bal\u00f3n de Ouro e amais diso, a revista World Soccer entregoulle o galard\u00f3n ao mellor xogador do ano. Este ano tam\u00e9n ga\u00f1ou a s\u00faa segunda liga co FC Barcelona.\nNo Mundial 2002 Rivaldo foi unha das grandas estrelas da verdeamarela, que conseguiu o seu quinto t\u00edtulo mundial. Nos oitavos de final contra B\u00e9lxica anotou o gol do triunfo brasileiro nos intres finais, cando xa semellaba que haber\u00eda que xogar unha pr\u00f3rroga. Nos cuartos tam\u00e9n veu porta, anotando o gol do empate contra a Inglaterra. E finalmente, na final contra a Alema\u00f1a, a\u00ednda que non marcou foi decisivo nas d\u00faas xogadas que remataron en gol. Un forte disparo seu que o porteiro xermano Oliver Kahn non puido atallar serviulle a Ronaldo para marcar o 1-0. No segundo gol deixou pasar un bal\u00f3n lanzado por Kl\u00e9berson dende a dereita, deixando sen marca a Ronaldo que puxo o definitivo 2-0 no marcador.\nUnha vez rematado o mundial o FC Barcelona deixouno marchar coa carta de liberdade, aducindo que non lle pod\u00edan seguir pagando o seu salario, e Rivaldo fichou polo AC Milan por tres anos. As cousas non lle foron moi ben no club italiano e logo dunha tempada con poucas aparici\u00f3ns no once milanista abandonou o club para probar sorte na liga grega da man do Olympiakos FC.\nTras tres tempadas triunfando co Olympiakos FC, onde conseguiu outros tantos campionatos de Liga e d\u00faas Copas de Grecia, foi contratado polo AEK Atenas FC, despois das s\u00faas recentes discrepancias cos diretivos do seu antigo club. No ano 2008 sorprendeu ao ser contratado polo club uzbeko PFC Bunyodkor.\nAnotou 35 goles en 74 partidos coa selecci\u00f3n brasileira.\nRivaldo figura na lista da FIFA 100, na que se incl\u00faen \u00f3s 125 mellores xogadores vivos segundo a opini\u00f3n de Pel\u00e9."}
{"id": "44561", "revid": "23204", "url": "https://gl.wikipedia.org/wiki?curid=44561", "title": "Lu\u00eds Figo", "text": "Lu\u00eds Filipe Madeira Caeiro Figo, nado o 4 de novembro de 1972 en Lisboa, \u00e9 un exfutbolista portugu\u00e9s considerado coma un dos mellores da historia do f\u00fatbol portugu\u00e9s e mundial. Xoga coma centrocampista. Foi nomeado \"Xogador Europeo do Ano\" no 2000, \"Xogador Mundial FIFA do ano\" no 2001 e at\u00f3pase nos FIFA 100. \u00c9 un dos poucos futbolistas que xogaron nos equipos rivais do FC Barcelona e Real Madrid.\nTraxectoria.\nFigo comezou a s\u00faa carreira no Sporting Clube de Portugal. Ga\u00f1ou o seu primeiro t\u00edtulo internacional coma profesional no ano 1991. Antes deste t\u00edtulo ga\u00f1ara o Campionato do Mundo sub-20 e o sub-16 Europeo coa selecci\u00f3n xuvenil de Portugal. Xunto ao seu compatriota Rui Costa forman parte da chamada \"Xeraci\u00f3n Dourada\" do f\u00fatbol portugu\u00e9s. En 1995, Figo foi reclamado para unirse a un dos grandes clubs de Europa, mais por unha disputa entre os clubs Italianos, a Juventus F.C. e o Parma, cos que Figo ti\u00f1a asinado ao mesmo tempo, deu como resultado a prohibici\u00f3n de fichar por dous anos en calquera club de Italia. Con todo, a situaci\u00f3n foi finalmente resolta por Figo, sendo transferido ao FC Barcelona, baixo as ordes de Johan Cruijff, convert\u00e9ndose durante catro anos nun emblema dos seguidores azulgranas, en s\u00edmbolo do equipo catal\u00e1n.\nNo ano 2000, o seu traspaso ao maior inimigo do Bar\u00e7a, o Real Madrid, foi r\u00e9cord mundial de traspaso (60 mill\u00f3ns de \u20ac + IVE), o que intensificou o enfrontamento entre os dous clubs. O traspaso foi considerado unha ofensa polos seguidores azulgranas, ao ter asegurado que endexamais mudar\u00eda cara o club madrile\u00f1o. Figo pasou de ser un dos xogadores de f\u00fatbol m\u00e1is queridos de Catalu\u00f1a a un dos m\u00e1is odiados. Durante un tempo houbo un portal web,AntiFigo.com, que o insultaba cham\u00e1ndolle \"Xudas\". Figo non participou no que ser\u00eda o seu regreso, ao Nou Camp, debido a unha lesi\u00f3n no 2002. M\u00e1is tarde o campo do Barcelona estivo a piques de ser clausurado, logo de que varios obxectos (inclu\u00edndo unha testa de porco, botellas de whisky etc.) fosen lanzadas a Figo, mentres os seareiros coreaban \"Pesetero\"; e finalmente, durante a final da Euro 2004 entre Grecia e Portugal, un fan do Bar\u00e7a co\u00f1ecido coma Jimmy Jump correu polo terreo de xogo e tiroulle unha bandeira do FC Barcelona.\nNo Real Madrid erix\u00eduse nun dos piares de xogo, canda xogadores coma Zinedine Zidane, Steve McManaman, Fernando Hierro, Roberto Carlos, Ronaldo ou Ra\u00fal Gonz\u00e1lez, consider\u00e1ndoo como 'Mellor Club do Mundo' primeiro, e m\u00e1is tarde, coroado como 'Club do S\u00e9culo' pola FIFA no ano da s\u00faa incorporaci\u00f3n. O Real Madrid acadou varios t\u00edtulos durante os tres anos seguintes baixo as ordes do adestrador Vicente Del Bosque.\nO 18 de agosto de 2004, Figo anunciou o seu retiro da Selecci\u00f3n nacional portuguesa. En abril de 2005 anunciou a s\u00faa volta \u00e1 selecci\u00f3n, sendo chamado por Scolari para o partido entre Portugal e Eslovaquia do 4 de xu\u00f1o. Os seareiros portugueses divid\u00edronse entre os que viron esta volta como algo que non ti\u00f1a raz\u00f3n de ser e os que cr\u00edan que Scolari fixera demasiadas concesi\u00f3ns para recuperalo.\nFigo capitaneou o equipo portugu\u00e9s durante o Campionato do mundo de 2006, acadando as semifinais, a onde non chegaba dende 1966. Francia eliminounos por 1-0. Ricardo Carvalho fixo un penalti dubidoso, que o capit\u00e1n franc\u00e9s Zinedine Zidane converteu no silandeiro gol que haber\u00eda de subir ao marcador. O mesmo Figo dispuxo dunha grande oportunidade de bater ao gardammalla galo Fabien Barthez, m\u00e1is o seu testarazo marchou por riba do traveseiro. Ao remate do partido, Zidane e Figo, antigos compa\u00f1eiros de equipo no Real Madrid, trocaron as camisetas. Lu\u00eds Figo non sa\u00edu de inicio no partido polo terceiro e cuarto postos; Pauleta foi o encargado de capitanear ao equipo no canto deste. As\u00ed e todo, Portugal caeu por 0-2 fronte a anfitrioa Alema\u00f1a e Figo substitu\u00edu a Pauleta no minuto 77 de xogo.\nCarreira futbol\u00edstica.\nA s\u00faa carreira con maisculas comeza coa Selecci\u00f3n xuvenil de Portugal onde Figo ga\u00f1ou o Campionato Xuvenil da FIFA no 1991, o mesmo ano que debutou coma profesional perante Luxemburgo, o 16 de outubro de 1991, nun partido amig\u00e1bel, que rematou 1-1, cando tan s\u00f3 ti\u00f1a 18 anos. Figo mantense na elite do f\u00fatbol polas s\u00faas participaci\u00f3ns nas Eurocopas do 96, 2000 e 2004 e na Copa do Mundo do 2006. Anunciou a s\u00faa retirada da competici\u00f3n internacional, logo da final da Eurocopa 2004 onde perdeu contra Grecia, tendo ga\u00f1ado 117 copas e marcado 31 goles. A\u00ednda que pola contra, en xu\u00f1o do 2005, cambiou a s\u00faa decisi\u00f3n e volveu a xogar na fase de clasificaci\u00f3n para a Copa do Mundo 2006, conseguindo vitorias perante Eslovaquiae Estonia. De novo, volveu anunciar a s\u00faa retirada do deporte internacional despois da Copa do Mundo 2006. Tan s\u00f3 fixo unha pequena aparici\u00f3n de 10 minutos no terreo de xogo no \u00faltimo partido do torneo, no cal asistiu no \u00fanico gol de Portugal a Nuno Gomes.\nFoi no FC Barcelona dende 1995 cando a s\u00faa carreira colle pulo: Figo ga\u00f1a a Copa da UEFA en 1996/97, varios t\u00edtulos ligueiros da Primeira Divisi\u00f3n espa\u00f1ola; xogou 172 veces neste equipo, marcando 30 goles. Figo incluso foi requirido por Sir Alex Ferguson, para militar no Manchester United antes da Eurocopa 2000 nun intercambio por David Beckham.\nNo ano 2000 chegou o seu controvertido traspaso (r\u00e9cord mundial monetario) ao Real Madrid CF. O traspaso causou a xenreira dos seguidores do Barcelona. Figo xustificou o investimento ga\u00f1ando para o Madrid o t\u00edtulo ligueiro e a chegada ata semifinais da UEFA Champions League, e tam\u00e9n ga\u00f1ando o premio do mellor futbolista do ano FIFA. En 2001/02, volve ao seu mellor nivel, xogando novamente tras a lesi\u00f3n fronte o Bayer Leverkusen. Figo foi un dos piares do Madrid que ga\u00f1ou a Liga no 2003, marcando dez goles. A decepci\u00f3n chegou coa eliminaci\u00f3n en semifinais da Champions contra a Juventus, na tempada seguinte, a pesar dos seus nove goles, o Madrid rematou cuarto na liga, foi eliminado en oitavos de final da Champions e perdeu a final da Copa do Rei.\nLogrou catro goles na fase de grupos da Liga de Campi\u00f3ns na tempada 2004/2005 mais foi outro ano convulso para o Madrid, Vanderlei Luxemburgo, adestrador do conxunto branco mantivo diferenzas co portugu\u00e9s logo de ser relegado \u00e1 suplencia na selecci\u00f3n de Portugal na segunda metade da tempada 2004/2005 e David Beckham comezou a ser ali\u00f1ado na banda dereita do Real Madrid. Era xeral a opini\u00f3n de que Figo deixar\u00eda o Real Madrid. Na pretempada, barallouse o seu traspaso ao Liverpool ou ao Inter de Mil\u00e1n. Cun acordo co Real Madrid, foi traspasado ao Inter o 5 de agosto de 2005 coa carta de liberdade.\nEn decembro de 2006, o equipo saudita Al-Ittihad informa do seu traslado \u00f3 club en xaneiro de 2007. Figo marcha co gallo de asinar un contrato en Arabia Saudita, mais tras das conversaci\u00f3ns co propietario e Presidente do Inter de Milan, Massimo Moratti, fica no club milan\u00e9s e renova at\u00e9 o final da tempada 2007-08. As\u00ed, na p\u00e1xina web oficial do Inter, de 3 de xaneiro de 2007, declara: \"Non hai ningunhas negociaci\u00f3ns para a transferencia de Luis Figo a outro club. As noticias recentes dunha posible transferencia do centrocampista portugu\u00e9s son, xa que logo, completamente infundadas. \"A pesar desta declaraci\u00f3n, o 5 de xaneiro de 2007, o sitio web de La Gazzetta dello Sport, informa dun contrato asinado en Arabia Saudita, para comezar o 1 de xullo de 2007.\nO d\u00eda 16 de maio de 2009 anuncia o seu retiro do f\u00fatbol profesional coincidindo coa conquista do Scudetto por parte do Inter de Mil\u00e1n.\nLonxe do f\u00fatbol.\nXunto co seu paisano, o adestrador de f\u00fatbol, Carlos Queiroz, apadri\u00f1aron o equipo automobil\u00edstico A1 Team Portugal, no campionato do ano 2005-06 do A1 Grand Prix, (O A1 Team Portugal deixou de competir despois desta temporada por falta de apoios econ\u00f3micos principalmente).\nLu\u00eds Figo \u00e9 hoxe en d\u00eda un dos principais s\u00edmbolos e embaixador de Portugal.\nVida familiar.\nLu\u00eds Figo est\u00e1 casado coa modelo sueca Helen Svedin. Co\u00f1ec\u00e9ronse nun programa de televisi\u00f3n e actualmente te\u00f1en tres fillas, Daniela (nada en marzo de 1999), Martina (nada en abril de 2002) e Stella (nada en decembro de 2004).\n\u00d3 igual que varios dos seus compa\u00f1eiros do Real Madrid como Steve McManaman e Roberto Carlos, Lu\u00eds \u00e9 practicante cat\u00f3lico romano e apost\u00f3lico, e co\u00f1eceu o Papa cos seus compa\u00f1eiros no 2002."}
{"id": "44562", "revid": "98629", "url": "https://gl.wikipedia.org/wiki?curid=44562", "title": "Francisco Lia\u00f1o", "text": "Francisco Lia\u00f1o Fern\u00e1ndez, nado en Santander o 16 de novembro de 1964, \u00e9 un exfutbolista espa\u00f1ol. Xogaba de porteiro e debutou en Primeira Divisi\u00f3n co Racing de Santander.\nBiograf\u00eda.\nRacing de Santander.\nLia\u00f1o debutou na tempada 1983\u201384 con tan s\u00f3 19 anos no Racing de Santander, de Segunda Divisi\u00f3n, da man de Jos\u00e9 Mar\u00eda Maguregui. Esa tempada tan s\u00f3 xogou 2 encontros, sendo o segundo porteiro tras Pedro Alba, na que o equipo c\u00e1ntabro logrou o ascenso a Primeira Divisi\u00f3n. O seu debut na m\u00e1xima categor\u00eda produciuse o 9 de setembro de 1984 nunha xornada de folga de futbolistas. O partido fora contra o Real Valladolid e rematou en derrota (1\u20130). Sempre \u00e1 sombra de Pedro Alba, o equipo descendeu a Segunda Divisi\u00f3n tras a tempada 1986\u201387, non logrando optar \u00e1 titularidade da porter\u00eda nin na s\u00faa derradeira campa\u00f1a no conxunto santanderino, a 1989\u201390, nesta ocasi\u00f3n como o suplente de Jos\u00e9 Mar\u00eda Ceballos, o porteiro titular.\nSestao.\nAnte a falta de ocasi\u00f3ns, na tempada 1990\u201391 fichou polo Sestao Sport de Segunda Divisi\u00f3n, sendo o porteiro titular do conxunto dirixido por Blas Ziarreta e rematando na oitava posici\u00f3n. Nesa campa\u00f1a conseguiu o Trofeo Zamora de Segunda Divisi\u00f3n, encaixando 27 goles en 38 partidos, cun coeficiente de 0,71.\nDeportivo da Coru\u00f1a.\nNa tempada 1991\u201392 foi contratado polo Deportivo da Coru\u00f1a, que ascendera ese ano a Primeira Divisi\u00f3n. Debutou co conxunto galego da man do adestrador Marco Antonio Boronat no primeiro partido de liga, nunha derrota fronte ao Valencia CF en Riazor (1\u20132). O posto de titular alternouno con Yosu, quen xogou a maior parte da segunda volta, xunto con Canales. No conxunto coru\u00f1\u00e9s viviu os seus anos m\u00e1is importantes a nivel deportivo. En d\u00faas tempadas ga\u00f1ou o Trofeo Zamora (1992\u201393 e 1993\u201394). Neste ano conseguiu un r\u00e9cord que se mant\u00e9n ata o d\u00eda de hoxe, a media m\u00e1is baixa de goles encaixados nunha tempada, cun 0,47 (18 goles en 38 encontros).\nSporting de Gij\u00f3n.\nNa pretempada 1996\u201397 coa incorporaci\u00f3n dos metas Jacques Songo'o e Petr Kouba, Lia\u00f1o abandonou o equipo coru\u00f1\u00e9s e foi contratado polo Sporting de Xix\u00f3n, equipo onde rematou a s\u00faa carreira deportiva tras a tempada 1997\u201398, sendo o porteiro suplente de Juan Carlos Ablanedo.\nNo ano 2006 estivo prensente na homenaxe do deportivo ao \"S\u00faper D\u00e9por\", onde se enfrontaron cunha selecci\u00f3n de equipo de veteranos do club entre os que figuraban xente coma Djalminha, Songo'o ou Turu Flores.\nA nivel futbol\u00edstico, estivo 8 anos na m\u00e1xima categor\u00eda encaixando s\u00f3 142 goles en 165 encontros."}
{"id": "44565", "revid": "89787", "url": "https://gl.wikipedia.org/wiki?curid=44565", "title": "Isidro Parga Pondal", "text": "Isidro Parga Pondal, nado en Laxe o 17 de decembro de 1900 e finado na Coru\u00f1a o 4 de maio de 1986, foi un qu\u00edmico galego especializado en xeolox\u00eda. Destacou polos seus estudos en diversos eidos, que foron desde os da xeoqu\u00edmica de rochas e minerais raros galegos, os areais galegos, o neovolcanismo da pen\u00ednsula Ib\u00e9rica e o cartografado xeol\u00f3xico.\nTraxectoria.\nIsidro Parga Pondal proced\u00eda de d\u00faas familias da burgues\u00eda galega de gran sona, preocupadas polo pa\u00eds. Era sobri\u00f1o neto do vate Eduardo Pondal e neto do m\u00e9dico hidr\u00f3logo Isidro Pondal Abente por parte materna, e pola outra era neto de Salvador Parga Torreiro, catedr\u00e1tico de Dereito na Universidade de Santiago de Compostela e senador, e fillo de Jos\u00e9 Parga Casal, doutor en Dereito pola USC. Logo da prematura morte do seu pai, en 1915, o seu hom\u00f3nimo av\u00f3 foi o condutor de Isidro cara as ciencias experimentais. Fixo os seus estudos de bacharelato en Santiago de Compostela e a carreira de Qu\u00edmica na Universidade de Madrid, rematando a licenciatura en 1922.\nEn 1923 obtivo praza de profesor auxiliar de Qu\u00edmica inorg\u00e1nica e Anal\u00edtica na Facultade de Ciencias na Universidade de Santiago de Compostela. Por\u00e9n, aparecen os seus primeiros traballos sobre xeoqu\u00edmica, publicados na revista do Seminario de Estudos Galegos nado recentemente e do que \u00e9 membro. Desde a Secci\u00f3n de Ciencias Naturais do Seminario de Estudos Galegos, Isidro Parga Pondal fomentou a investigaci\u00f3n sobre as riquezas do solo e o subsolo galego.\nNo ano 1925 casou con Adelina Peinador Porr\u00faa, filla do propietario do Balneario de Mondariz, Enrique Peinador L\u00ednes. Nese tempo realizou estudos de doutoramento en Z\u00fcrich, volvendo no 1933 a cidade compostel\u00e1.\nCoa creaci\u00f3n do Laboratorio de Xeoqu\u00edmica da Universidade de Santiago de Compostela, comezou as s\u00faas investigaci\u00f3ns sobre Galicia e formou os primeiros xeoqu\u00edmicos espa\u00f1ois. En 1934 rematou a s\u00faa tese de doutoramento obtendo a cualificaci\u00f3n de sobresaliente \"cum laude\" na Universidade de Madrid. No terreo do asociacionismo cient\u00edfico, Parga tivo un destacado papel na vida corporativa da Sociedad Espa\u00f1ola de F\u00edsica y Qu\u00edmica, onde acud\u00eda de cando en vez as s\u00faas sesi\u00f3ns, especialmente desde 1935. Vi\u00f1a sendo asociado desta corporaci\u00f3n desde os seus tempos de estudante en Madrid e un estreito colaborador ata a s\u00faa destituci\u00f3n como docente.\n\u00d3 comezo da guerra civil foi purgado do seu posto de profesor tras a delaci\u00f3n por Tom\u00e1s Batuecas Marug\u00e1n. Tras a expulsi\u00f3n da Universidade de Santiago non retornar\u00eda m\u00e1is \u00e1 docencia universitaria, retir\u00e1ndose a s\u00faa vila natal, Laxe, onde se fixo cargo en 1938 da direcci\u00f3n da empresa Kaolines de Lage S.A., un traballo que, ademais de mantelo, a el e \u00e1 s\u00faa familia, lle \u00eda deixar capacidade de manobra para decidir libremente no que far\u00eda da s\u00faa vida en adiante.\nM\u00e1is tarde creou o Laboratorio Xeol\u00f3xico de Laxe, onde seguir\u00eda co labor investigador compartido e coordinado co traballo empresarial que levou a cabo cos irm\u00e1ns Fern\u00e1ndez L\u00f3pez, ademais doutras iniciativas empresariais e de formaci\u00f3n cient\u00edfica con mozos investigadores e xe\u00f3logos que vi\u00f1an de todas as partes do mundo. En 1945 colaborou co Instituto Xeol\u00f3xico e Mineiro de Espa\u00f1a e en 1954 comezou a colaborar coa Universidade de Leiden, fac\u00e9ndoo despois coas de Montpellier, Estrasburgo, Z\u00fcrich, Munster e Lisboa.\nFaleceu na Coru\u00f1a o 4 de maio de 1986 a causa dun derramo cerebral. Foi enterrado no cemiterio de Laxe.\nReco\u00f1ecementos.\nFoi premio Ram\u00f3n Mourente no 1958. En 1960 ingresou na Real Academia Galega coa lectura do discurso \"Observaci\u00f3n, interpretaci\u00f3n y problemas geol\u00f3gicos de Galicia\", respondido por Lu\u00eds Iglesias Iglesias. No 1962 foi nomeado profesor agregado do Instituto Lucas Malleda, recibindo a continuaci\u00f3n diversas distinci\u00f3ns: Pedr\u00f3n de Ouro (1965), Premio de Ciencias da Deputaci\u00f3n da Coru\u00f1a (1972), Premio de Investigaci\u00f3n da Universidade de Santiago e da Universidade Men\u00e9ndez e Pelayo (1982), medalla Castelao, doutor \"honoris causa\" pola Universidade de Santiago de Compostela (1983), Presidente Honorario da Academia de Ciencias de Galicia, membro numerario da Academia de Doutores de Madrid, correspondente da Academia de Ciencias de Madrid e correspondente da A. de Ciencias e Arte de Barcelona. Conced\u00e9uselle o Premio Trasalba en 1984. A Real Academia Academia Galega de Ciencias adicoulle no 2009 o D\u00eda do Cient\u00edfico Galego,e no 2015 foi homenaxeado con ocasi\u00f3n da celebraci\u00f3n do VI D\u00eda da Ciencia en Galego.\nDiferentes instituci\u00f3ns acad\u00e9micas levan o nome de Isidro Parga Pondal, entre elas o Instituto Universitario de Xeolox\u00eda da Universidade da Coru\u00f1a.\nPublicaci\u00f3ns.\nEntre outras dispersas, \"Mapa Geol\u00f3gico de Galicia\" (1963, realizando despois os correspondentes provinciais), \"Mapa Geol\u00f3gico de la Pen\u00ednsula Ib\u00e9rica\" (1970)."}
{"id": "44566", "revid": "1576", "url": "https://gl.wikipedia.org/wiki?curid=44566", "title": "Km\u00b2", "text": ""}
{"id": "44569", "revid": "98629", "url": "https://gl.wikipedia.org/wiki?curid=44569", "title": "Orcadas", "text": "As Illas Orcadas (, en ingl\u00e9s e escoc\u00e9s Orkney) son un arquip\u00e9lago habitado do Mar do Norte, moi pr\u00f3ximo \u00e1 costa setentrional de Escocia, a tan s\u00f3 16 quil\u00f3metros, e que na actualidade constit\u00faen unha \u00e1rea municipal de seu. At\u00f3pase ao norte da costa de Caithness e comprende aproximadamente 70 illas, das cales 20 est\u00e1n habitadas. A illa m\u00e1is grande Mainland ref\u00edrese a mi\u00fado como \"o continente\". Ten unha superficie de 523\u00a0km\u00b2, polo que \u00e9 a sexta maior illa escocesa e a d\u00e9cima illa m\u00e1is grande as Illas brit\u00e1nicas. O asentamento m\u00e1is grande e o centro administrativo \u00e9 Kirkwall.\nUnha forma do nome data da \u00e9poca pre-romana, as illas habit\u00e1ronse desde hai polo menos 8500 anos, orixinalmente ocupadas por tribos do Mesol\u00edtico e neol\u00edtico e logo polos pictos. Orkney foi invadido e anexada \u00e1 forza por Noruega en 875 e colonizada polos n\u00f3rdicos. O Parlamento escoc\u00e9s re-anexionou o condado \u00e1 Coroa escocesa en 1472, trala falta de pago dunha dote a Xacobe III tralo seu matrimonio con Margarida de Dinamarca Orkney cont\u00e9n alg\u00fans dos sitios neol\u00edticos m\u00e1is antigos e mellor conservados de Europa, e o \"Coraz\u00f3n neol\u00edtico das Orcadas\" \u00e9 Patrimonio da Humanidade da UNESCO.\nOrkney \u00e9 unha das 32 \u00e1reas de consello de Escocia, unha circunscrici\u00f3n do Parlamento de Escocia, unha \u00e1rea municipal e un condado tradicional. O consello local \u00e9 Orkney Islands Council, un dos tres Consellos en Escocia cunha maior\u00eda dos membros elixidos que son independentes. Os outros son Shetland e Comhairle nan Eilean Siar. Moray est\u00e1 dirixido por unha coalici\u00f3n conservadora / Independente.\nAdemais da illa grande, a maior parte das illas at\u00f3panse en dous grupos, as illas Norte e Sur, todas as cales te\u00f1en unha base xeol\u00f3xica subxacente de arenisca vermella antiga. O clima \u00e9 t\u00e9pedo e os chans son extremadamente f\u00e9rtiles, a maior parte da terra cult\u00edvase. A agricultura \u00e9 o sector m\u00e1is importante da econom\u00eda. Os significativos recursos de enerx\u00eda e\u00f3lica e mari\u00f1a son cada vez m\u00e1is importantes, e a illa xera m\u00e1is da s\u00faa demanda total de electricidade anual utilizando enerx\u00edas renovables. Os residentes locais son co\u00f1ecidos como orcadianos e te\u00f1en un distintivo dialecto orcadian do escoc\u00e9s e unha rica herdanza de folclore. Hai abundancia de fauna mari\u00f1a e aviar.\nOrixe do nome.\nPytheas de Massilia visitou Gran Breta\u00f1a, probablemente entre o 322 e 285 antes de Cristo, e describiuna como de forma triangular, cunha punta norte chamada \"Orcas\". Isto pode que fixese referencia \u00e1 pen\u00ednsula de Dunnet Head, a cal \u00e9 visible Orkney. No s\u00e9culo I DC, o xe\u00f3grafo romano Pomponio Mela chamou das illas \"Orcades\", do mesmo xeito que T\u00e1cito no ano 98, alegando que o seu sogro Agricola descubrira e subxugado \u00e1s Orcades ata ent\u00f3n desco\u00f1ecidas\". (a\u00ednda que ambos Mela e Plinio referiranse anteriormente \u00e1s illas )\nOs etim\u00f3logos xeralmente interpretan o elemento \"orc-\" como un nome da tribo picta que significa \"porco novo\" ou \"xabaril novo\".\nFalantes de irland\u00e9s antigo se refiren \u00e1s illas como \"Insi Orc\" \"illa dos porcos\".. O arquip\u00e9lago se co\u00f1ece como \"Ynysoedd Erch\" na moderna Welsh e \"Arcaibh\" no escoc\u00e9s moderno, o \"-aibh\" representa un fosilizado caso preposicional final.\nBede ref\u00edrese \u00e1s illas como \"Orcades insulae\" no seu traballo seminal \"Historia ecclesiastica gentis Anglorum\".\nOs colonos noruegueses que chegaron desde finais do s\u00e9culo IX reinterpretaron \"orc\" como o n\u00f3rdico antigo \"orkn\" \"foca\", e engadiu \"ey\" \"illa\" ao final polo que o nome converteuse en \"Orkneyjar\" \"illas das focas\", logo abreviado a \"Orkney\" en Ingl\u00e9s. De acordo coa \"Historia Norwegi\u00e6\", Orkney foi nomeado logo como un earl chamado Orkan.\nOs n\u00f3rdicos co\u00f1ec\u00edan Mainland Orkney como \"Megenland\" \"Mainland\" ou como \"Hrossey\" \"Horse Island\". A illa e co\u00f1ecida \u00e1s veces como \"Pomona\" (ou \"Pomonia\"), un nome que deriva dunha mala traduci\u00f3n do s\u00e9culo XVI por George Buchanan, que de cando en cando se utilizou localmente.\nXeograf\u00eda e econom\u00eda.\nO arquip\u00e9lago ten por volta das 70 illas, das cales s\u00f3 20 est\u00e1n habitadas. A poboaci\u00f3n total das Orcadas \u00e9 de 20.000 persoas. A maior das illas do arquip\u00e9lago \u00e9 A \u00d3rcada (en ingl\u00e9s The Mainland), onde ademais est\u00e1 Kirkwall, a capital administrativa (uns 7.000 habitantes), e a vila de Stromness (2.000 habitantes).. Dende o punto de vista xeol\u00f3xico as Orcadas son illas continentais separadas de Europa e das restantes Illas Brit\u00e1nicas durante a subida xeral do nivel do mar que se produciu no Plioceno.\nA econom\u00eda do arquip\u00e9lago bas\u00e9ase na industria de produci\u00f3n de la, de carne, de queixo, de cervexa e de whisky. Ademais as s\u00faas augas son ricas en xacementos petrol\u00edferos, e son numerosas as plataformas que acollen nas s\u00faas proximidades.\nHistoria.\nPrehistoria.\nUnha casca carbonizada de abel\u00e1, recuperada en 2007 durante as escavaci\u00f3ns en Tankerness na illa de A \u00d3rcada datouse entre o 6820 e o 6660 antes de Cristo que indica a presenza de tribos n\u00f3mades do Mesol\u00edtico.. O asentamento permanente m\u00e1is antigo co\u00f1ecido at\u00f3pase en Knap de Howar, unha granxa neol\u00edtica na illa de Papa Westray, que data do 3500 a.C. A vila de Skara Brae, \u00e9 o asentamento neol\u00edtico mellor conservado de Europa, crese que estivo habitado desde o 3100 a.C. Outros restos desa \u00e9poca incl\u00faen as Rochas de Stenness, a Tumba de corredor de Maeshowe, o Anel de Brodgar e outras antas. Moitos dos asentamentos neol\u00edticos abando\u00e1ronse ao redor do 2500 a.C, posiblemente debido aos cambios no clima.\nDurante o Idade de Bronce constru\u00edronse un menor n\u00famero de grandes estruturas de pedra malia os grandes c\u00edrculos cerimoniais continuaron en uso. Como a metalurxia introduciuse lentamente a Escocia desde Europa durante un longo per\u00edodo. Hai relativamente poucos sitios Orcadians que daten desta \u00e9poca a\u00ednda que existe o impresionante mont\u00edculo Plumcake cerca do Anel de Brodgar e varios sitios das illas como Tofts ness en Sanday e os restos de d\u00faas casas en Holm of Faray.\nIdade de Ferro.\nAs escavaci\u00f3ns en Quanterness na \u00d3rcada puxeron de manifesto unha casa circular atl\u00e1ntica constru\u00edda ao redor do 700 d.C. e similares achados fix\u00e9ronse en Bu en A \u00d3rcada e na canteira de Pierowall en Westray. As estruturas m\u00e1is impresionantes da Idade de Ferro das Orcadas son as ru\u00ednas das \u00faltimas torres redondas chamadas \"Brochs\" e os seus asentamentos asociados, tales como o Broch de Burroughston e o Broch de Gurness. A natureza e a orixe destes edificios \u00e9 un tema de debate en curso. Outras estruturas deste per\u00edodo incl\u00faen os almac\u00e9ns subterr\u00e1neos e as Wheelhouse. Esta \u00faltima polo xeral en asociaci\u00f3n cos sitios Broch anteriores.\nDurante a invasi\u00f3n romana de Gran Breta\u00f1a, o \"Rei das Orcadas\" foi un dos 11 l\u00edderes brit\u00e1nicos que se di que se presentaron ao emperador Claudio no ano 43 en Colchester. Logo a frota de Agricola foi e veu, posiblemente ancorando en Shapinsay, a influencia romana directa parece ser limitouse ao comercio en lugar da conquista.\nNa Idade de Pedra tard\u00eda, as Orcadas eran parte do reino picto, e a\u00ednda que os restos arqueol\u00f3xicos que quedan deste per\u00edodo son menos impresionantes e hai moitas raz\u00f3ns para supo\u00f1er que os chans f\u00e9rtiles e os mares ricos das Orcadas fornecian aos pictos dunha vida c\u00f3moda O gaels da Dalriada comezaron a influ\u00edr nas illas cara ao final da \u00e9ra picta, quizais principalmente a trav\u00e9s da funci\u00f3n dos misioneiros celtas, como se evidencia por varias illas que levan o ep\u00edteto \"Papa\" en conmemoraci\u00f3n destes predicadores. Con todo, antes da presenza do ga\u00e9lico poder\u00eda establecerse os pictos foran despose\u00eddos aos poucos polos escandinavos desde finais do s\u00e9culo VIII en diante. A natureza desta transici\u00f3n \u00e9 obxecto de controversia, e as teor\u00edas van desde a integraci\u00f3n pac\u00edfica a escravitude e o xenocidio.\nDominio noruegu\u00e9s.\nContra o ano 800, as illas Orcadas foron invadidas polos viquingos que someteron a poboaci\u00f3n local de pictos. O arquip\u00e9lago est\u00e1 ben pr\u00f3ximo tanto de Noruega como de Escocia e representaba no seu tempo unha base de inverno ideal para as pillaxes viquingas nas Illas Brit\u00e1nicas. Co que apa\u00f1aban dos saqueos e m\u00e1is tarde co establecemento dunha colonia de labregos e pastores de ovellas, as Orcadas progresaron. As illas eran, segundo os par\u00e1metros desta cultura, ideais para a vida campestre polo seu clima (relativamente) suave, bosques e solos f\u00e9rtiles.\nDurante alg\u00fans anos as Orcadas conformaron un reino n\u00f3rdico independente que lle declarou vasalaxe a Noruega durante o s\u00e9culo X. A riqueza das illas manifestouse na construci\u00f3n da catedral de San Magno no s\u00e9culo XI, inspirada na inglesa catedral de Durham.\nEn 1472, o arquip\u00e9lago pasou de mans dinamarquesas a escocesas, como dote na voda da princesa Margarida de Dinamarca co rei Xacobe II de Escocia. O rei Cristi\u00e1n I, quen as entregou, era naquel momento soberano dun amplo territorio que se estend\u00eda por toda Escandinavia e que inclu\u00eda a vella coroa norueguesa. Pero a cultura n\u00f3rdica sobreviviu durante anos e o orcad\u00e9s (\"norn\") mant\u00edvose vivo cando menos ata o s\u00e9culo XVIII. Na actualidade f\u00e1lanse o escoc\u00e9s e o ingl\u00e9s.\nXeograf\u00eda.\nAs Orcadas est\u00e1n separadas do continente de Escocia pola Enseada de Pentland, unha ampla enseada de 10 km de ancho entre Brough Ness na illa de South Ronaldsay e Duncansby Head en Caithness. Orcadas at\u00f3pase entre os 58\u00b041\u2032 e 59\u00b024\u2032 norte, e os 2\u00b022\u2032 e 3\u00b026\u2032 oeste, medindo 80 km. de nordeste a suroeste e 47 km. de leste a oeste e abrangue 975 km\u00b2.\nOrcadas est\u00e1 separada das Illas Shetland, un grupo m\u00e1is afastado, por un corpo de auga chamado Canle da illa Fair.\nAs illas son principalmente de baixa altitude, ag\u00e1s alg\u00fans outeiros de pedra arenisca que se elevan abruptamente na \u00d3rcada, Rousay e Hoy (onde se pode atopar o punto m\u00e1is alto das Orcadas, Ward Hill) e escarpados cant\u00eds nalg\u00fanhas zonas da costa oeste. Case todas as illas te\u00f1en lochs, pero os cursos de auga son s\u00f3 regatos que drenan a terra alta. As costas est\u00e1n recuadas, e as illas est\u00e1n divididas entre si por estreitos xeralmente chamados \"sons\" ou \"firths\". \nAs correntes de marea, ou \"roosts\" como alg\u00fans deles se denominan localmente, de moitas das illas son r\u00e1pidas, con frecuentes remu\u00ed\u00f1os. As illas destacan pola ausencia de \u00e1rbores, que en parte se explica polos fortes ventos.\nIllas.\nMainland (O Continente, ou A \u00d3rcada).\nMainland (O Continente ou A \u00d3rcada) \u00e9 a illa m\u00e1is grande das Orcadas. As d\u00faas burgh (vilas), das Orcadas Kirkwall e Stromness, est\u00e1n nesta illa, tam\u00e9n son o coraz\u00f3n do sistema de transporte das Orcadas, con ferrys e conexi\u00f3ns a\u00e9reas \u00e1s outras illas e ao mundo exterior. A illa \u00e9 a m\u00e1is poboada (o 75% da poboaci\u00f3n das Orcadas) das illas e ten granxas con terras f\u00e9rtiles. A \u00d3rcada div\u00eddese en \u00e1reas chamadas oriental e occidental. Estas \u00e1reas est\u00e1n determinadas por se est\u00e1n ao leste ou ao oeste de Kirkwall. A maior parte do continente at\u00f3pase ao oeste de Kirkwall, con relativamente pouca terra ao leste de Kirkwall.\nAs parroquias de West Mainland son:\nStromness, Sandwick, Birsay, Harray, Stenness, Orphir, Evie, Rendall e Firth.\nAs parroquias de East Mainland son:\nSt Ola, Tankerness, St Andrews, Holm e Deerness.\nA illa \u00e9 na s\u00faa maior\u00eda baixa (sobre todo na parte leste) pero con cant\u00eds costeiros ao norte e oeste e con dous grandes lagos: o Loch of Harray e o Loch of Stenness. O continente cont\u00e9n os restos de numerosas construci\u00f3ns neol\u00edticas, pictas e viquingas. Catro dos principais xacementos neol\u00edticos est\u00e1n inclu\u00eddos no Coraz\u00f3n neol\u00edtico das Orcadas Patrimonio da Humanidade, inscrito en 1999.\nAs outras illas do grupo clasif\u00edcanse como norte ou sur do Continente. Except\u00faanse os illotes remotos de Sule Skerry e Sule Stack, que se atopan a 60 km. ao oeste do arquip\u00e9lago, pero forman parte das Orcadas para fins do goberno local. Nos nomes das illas, o sufixo \"a\" ou \"ay\" representa o n\u00f3rdico \"ey\", que significa \"illa\". As descritas como \"holms\" son moi pequenas.\nAs Illas do Norte.\nO grupo de illas do norte \u00e9 o m\u00e1is extenso e est\u00e1 formado por un gran n\u00famero de illas de mediano tama\u00f1o, ligadas \u00e1 \u00d3rcada por transbordadores e servizos a\u00e9reos. A agricultura, a pesca e o turismo son as principais fontes de ingresos para a maior\u00eda das illas.\nA m\u00e1is ao norte \u00e9 North Ronaldsay, que est\u00e1 a 4 km. m\u00e1is al\u00e1 da s\u00faa veci\u00f1a m\u00e1is pr\u00f3xima, Sanday. Ao oeste sit\u00faase Westray, que ten unha poboaci\u00f3n de 550 habitantes. Est\u00e1 conectada por transbordador e v\u00eda a\u00e9rea con Papa Westray, tam\u00e9n co\u00f1ecido como \"Papay\". Eday est\u00e1 no centro das Illas do Norte. O centro da illa \u00e9 Moorland e as principais industrias da illa foron a extracci\u00f3n de turba e a canteira de pedra calcaria.\nRousay, Egilsay e Gairsay at\u00f3panse ao norte da \u00d3rcadae oeste a trav\u00e9s do Estreito de Eynhallow. Rousay \u00e9 moi co\u00f1ecida polos seus antigos monumentos, inclu\u00eddo o Quoyness cairn con c\u00e1mara e Egilsay ten as ru\u00ednas da \u00fanica igrexa de torre redonda nas Orcadas. Wyre ao sueste cont\u00e9n o sitio do castelo de Cubbie Roo. Stronsay e Papa Stronsay at\u00f3panse moito m\u00e1is ao leste a trav\u00e9s do esteiro de Stronsay. Auskerry est\u00e1 ao sur de Stronsay e ten unha poboaci\u00f3n de s\u00f3 cinco habitantes. Shapinsay e o seu castelo de Balfour est\u00e1n a pouca distancia ao norte de Kirkwall.\nOutras pequenas illas deshabitadas do grupo das Illas do Norte incl\u00faen: Calf of Eday, Damsay, Eynhallow, Faray, Helliar Holm, Holm of Faray, Holm of Huip, Holm of Papa, Holm of Scockness, Kili Holm, Linga Holm, Muckle Green Holm, Rusk Holm e Sweyn Holm.\nAs Illas do Sur.\nO grupo sur de illas rodea Scapa Flow. Hoy, ao oeste, \u00e9 a segunda m\u00e1is grande das illas Orcadas e Ward Hill no seu extremo norte \u00e9 a elevaci\u00f3n m\u00e1is alta do arquip\u00e9lago. O Old Man of Hoy \u00e9 un co\u00f1ecido farall\u00f3n. Graemsay e Flotta est\u00e1n unidos por transbordador \u00e1 \u00d3rcada e Hoy, e este \u00faltimo \u00e9 co\u00f1ecido pola s\u00faa gran terminal petrol\u00edfera. South Walls ten unha torre Martello do s\u00e9culo XIX e est\u00e1 conectada a Hoy polo Ayre.\nBurray at\u00f3pase ao leste de Scapa Flow e est\u00e1 unido por etrada a South Ronaldsay, que acolle os eventos culturais, o Festival do Cabalo e o Partido de arado dos nenos o terceiro s\u00e1bado de agosto. Tam\u00e9n \u00e9 a localizaci\u00f3n da Neol\u00edtica Tomb of the Eagles. South Ronaldsay, Burray, Glimps Holm e Lamb Holm est\u00e1n conectados por estrada ao Continente polas Churchill Barriers.\nAs illas do Sur deshabitadas incl\u00faen: Calf de Flotta, Cava, Copinsay, Corn Holm, Fara, Glimps Holm, Hunda, Lamb Holm, Rysa Little, Switha e Swona. O Pentland Skerries at\u00f3pase m\u00e1is ao sur, m\u00e1is preto do continente escoc\u00e9s."}
{"id": "44578", "revid": "1093", "url": "https://gl.wikipedia.org/wiki?curid=44578", "title": "Ryszard Kapuscinski", "text": ""}
{"id": "44579", "revid": "27249", "url": "https://gl.wikipedia.org/wiki?curid=44579", "title": "Enne\u00e1gono", "text": "En xeometr\u00eda, un enne\u00e1gono \u00e9 un pol\u00edgono de nove lados e nove v\u00e9rtices.\nUn enne\u00e1gono regular ten un \u00e1ngulo interno de 140\u00b0. A \u00e1rea dun enne\u00e1gono regular de lado \"a\" v\u00e9n dada por\nNon \u00e9 posible constru\u00edr un enne\u00e1gono regular con regra e comp\u00e1s."}
{"id": "44580", "revid": "17467", "url": "https://gl.wikipedia.org/wiki?curid=44580", "title": "Pentacont\u00e1gono", "text": "En xeometr\u00eda, un pentacont\u00e1gono \u00e9 un pol\u00edgono de 50 lados, a\u00ednda que se asemella a unha circunferencia. Cada \u00e1ngulo interior dun pentacont\u00e1gono regular \u00e9 172,8\u00b0, e a \u00e1rea dun pentacont\u00e1gono regular de lado \"a\" v\u00e9n dada por:"}
{"id": "44583", "revid": "12452", "url": "https://gl.wikipedia.org/wiki?curid=44583", "title": "11-S", "text": ""}
{"id": "44584", "revid": "98629", "url": "https://gl.wikipedia.org/wiki?curid=44584", "title": "Per\u00f3xido de hidr\u00f3xeno", "text": "O per\u00f3xido de hidr\u00f3xeno que, en soluci\u00f3n acuosa, \u00e9 co\u00f1ecido comercialmente como auga osixenada, \u00e9 un l\u00edquido claro de f\u00f3rmula qu\u00edmica H2O2. \u00c9 un pouco m\u00e1is viscoso que a auga, ten propiedades oxidantes fortes, \u00e9 incoloro \u00e1 temperatura ambiente e ten un caracter\u00edstico sabor amargo. Ten propiedades oxidantes fortes, polo que \u00e9 un axente branqueador moi poderoso. Empr\u00e9gase como desinfectante, oxidante e como propelente en foguetes.\nO per\u00f3xido de hidr\u00f3xeno \u00e9 unha especie reactiva de os\u00edxeno e \u00e9 o per\u00f3xido m\u00e1is simple, xa que ten un \u00fanico enlace os\u00edxeno-os\u00edxeno. Decomponse a modo cando se exp\u00f3n \u00e1 luz, e rapidamente na presenza de compostos org\u00e1nicos ou reactivos. G\u00e1rdase normalmente cun estabilizador nunha soluci\u00f3n lixeiramente ac\u00eddica nunha botella escura que impide o paso da luz. O per\u00f3xido de hidr\u00f3xeno se atopa en sistemas biol\u00f3xicos, inclu\u00eddo o corpo humano. Enzimas que usan ou descompo\u00f1en o per\u00f3xido de hidr\u00f3xeno se clasifican como peroxidasas.\nEstrutura.\nO per\u00f3xido de hidr\u00f3xeno e unha mol\u00e9cula non planar cunha simetr\u00eda (retorta) C2; isto foi mostrado por primeira vez por Paul-Antoine Guigu\u00e8re en 1950 usando espectroscop\u00eda de infravermellos. A\u00ednda que o enlace O-O \u00e9 un enlace sinxelo, esta mol\u00e9cula ten unha barreira de rotaci\u00f3n entre enanti\u00f3meros relativamente alta, de 386cm-1 (4.62 kJ/mol) mediante a configuraci\u00f3n trans, e 2460 cm\u22121 (29.4 kJ/mol) mediante a configuraci\u00f3n cis. Crese que estas barreiras son causadas pola repulsi\u00f3n entre os pares solitarios de electr\u00f3ns dos \u00e1tomos de os\u00edxeno adxacentes e os efectos dipolares entre os enlaces O-H. Para comparar, a barreira rotacional do etano (C2H6) \u00e9 1040 cm\u22121 (12.4 kJ/mol).\nO \u00e1ngulo dihedral de aproximadamente 100\u00b0 entre os dous enlaces O-H fai que esta mol\u00e9cula sexa quiral. Tr\u00e1tase do enanti\u00f3mero m\u00e1is pequeno e simple. Relacionado con isto, prop\u00faxose que as interacci\u00f3ns enantioespec\u00edficas dun enanti\u00f3mero en vez doutro puideran levar a amplificaci\u00f3n dunha forma enantiom\u00e9rica dos \u00e1cidos ribonucleicos, dando as\u00ed \u00e1 orixe da homoquiralidade no mundo do ARN.\nComparaci\u00f3n con compostos an\u00e1logos.\nO per\u00f3xido de hidr\u00f3xeno ten varios an\u00e1logos estruturais con tipos de enlace Hm-X-X-Hn (na t\u00e1boa inferior se incl\u00fae a auga para comparaci\u00f3n). Ten o m\u00e1is alto punto te\u00f3rico de ebulici\u00f3n desta serie (X = O, N, S). O seu punto de fusi\u00f3n \u00e9 tam\u00e9n bastante alto, comparable ao da hidracina e auga: soamente hidroxilamina cristaliza m\u00e1is r\u00e1pido de forma significativa, indicando a gran forza das pontes de hidr\u00f3xeno do per\u00f3xido de hidr\u00f3xeno. Difosfano e disulfuro de hidr\u00f3xeno pos\u00faen d\u00e9biles pontes de hidr\u00f3xeno e te\u00f1en pouca similitude qu\u00edmica co per\u00f3xido de hidr\u00f3xeno. Estruturalmente falando, estes an\u00e1logos todos adoptan estruturas tortas similares, debido \u00e1 repulsi\u00f3n entre os adxacentes pares solitarios de electr\u00f3ns.\nDescubrimento.\nFoi descuberto por Louis Jacques Th\u00e9nard en 1818 como resultado da mestura de per\u00f3xido de bario con \u00e1cido n\u00edtrico (tam\u00e9n descubriu que, substitu\u00edndo o \u00e1cido n\u00edtrico con \u00e1cido clorh\u00eddrico, o proceso melloraba). O per\u00f3xido de hidr\u00f3xeno f\u00f3rmase conxuntamente co cloruro de bario, sendo ambos solubles en auga. O cloruro de bario p\u00f3dese eliminar precipit\u00e1ndoo mediante o uso de \u00e1cido sulf\u00farico. \nA determinaci\u00f3n da estrutura molecular do per\u00f3xido de hidr\u00f3xeno resultou ser moi dif\u00edcil. En 1892, o f\u00edsico-qu\u00edmico italiano Giacomo Carrara (1864-1925) determinou o seu peso molecular por descenso criosc\u00f3pico, o cal confirmou que a s\u00faa f\u00f3rmula molecular era H2O2 . Como m\u00ednimo media ducia de hipot\u00e9ticas estruturas moleculares parec\u00edan consistentes coa evidencia dispo\u00f1ible. En 1934, o matem\u00e1tico ingl\u00e9s William Penny e o f\u00edsico escoc\u00e9s Gordon Sutherland propuxeron a estrutura molecular do per\u00f3xido de hidr\u00f3xeno que era moi similar \u00e1 actualmente aceptada, .\nProduci\u00f3n industrial.\nA d\u00eda de hoxe, o per\u00f3xido de hidr\u00f3xeno manufact\u00farase case de forma exclusiva polo proceso da antraquinona, que foi orixinalmente desenvolvido por BASF en 1939. Este proceso comeza pola reduci\u00f3n dunha antraquinona (como a 2-etilantraquinona ou o 2-amil derivativo) \u00e1 correspondente antrahidroquinona, t\u00edpicamente por hidroxenaci\u00f3n sobre un catalizador de paladio. Na presenza de os\u00edxeno, a antrahidroquinona se autoxida: os \u00e1tomos febles de hidr\u00f3xeno dos grupos hidroxi transf\u00edrense \u00e1 mol\u00e9cula de os\u00edxeno, para dar lugar ao per\u00f3xido de hidr\u00f3xeno, rexenerando \u00e1 antraquinona neste proceso. A maior\u00eda dos procesos comerciais conseguen esta oxidaci\u00f3n burbulleando aire comprimido a trav\u00e9s dunha soluci\u00f3n de antrahydroquinona. O per\u00f3xido de hidr\u00f3xeno se extrae da soluci\u00f3n e a antraquinona se recicla para repetir os ciclos de hidroxenaci\u00f3n e oxidaci\u00f3n.\nA reacci\u00f3n neta do proceso catalizado pola antraquinona \u00e9:\nO prezo do proceso depende moito da reciclaxe efectiva dos solventes de extracci\u00f3n, do catalista hidroxenador e da quinona, que adoita ser cara.\nDispo\u00f1ibilidade.\nO per\u00f3xido de hidr\u00f3xeno est\u00e1 normalmente dispo\u00f1ible como unha soluci\u00f3n en auga. Est\u00e1 normalmente dispo\u00f1ible en farmacia a unha concentraci\u00f3n 3 e 6% (peso/peso). Para o seu uso en laboratorio, as soluci\u00f3ns m\u00e1is com\u00fans son de 30% (peso/peso, equivalente a 9.8M). Soluci\u00f3ns de per\u00f3xido de hidr\u00f3xeno con concentraci\u00f3ns m\u00e1is altas tam\u00e9n est\u00e1n dispo\u00f1ibles, pero dado o potencial de soluci\u00f3ns maiores de 68% de convertirse en vapor de auga e ox\u00edxeno, e a temperatura deste vapor incrementando canto m\u00e1is alta sexa a concentraci\u00f3n, estas soluci\u00f3ns son moito m\u00e1is perigosas de manipular e precisan de coidados especiais e do seu almacenamento en \u00e1reas dedicadas.\nProduci\u00f3n e metabolismo do per\u00f3xido de hidr\u00f3xeno celular.\nO per\u00f3xido de hidr\u00f3xeno prod\u00facese en humanos e outros animais como un produto de relativa curta vida en procesos bioqu\u00edmicos. A concentraci\u00f3ns elevadas (&gt;0.1\u03bcM) \u00e9 t\u00f3xico para as c\u00e9lulas . Isto d\u00e9bese \u00e1 oxidaci\u00f3n de prote\u00ednas, membranas lip\u00eddicas e ADN. Este dano pode deberse \u00e1 reacci\u00f3n directa do per\u00f3xido de hidr\u00f3xeno ou a s\u00faa decomposici\u00f3n (en presenza de metales) no radical hidroxilo (OH\u00b7), un composto altamente oxidante que oxida case calquera mol\u00e9cula que se atope arredor .\nA principal fonte do per\u00f3xido de hidr\u00f3xeno celular prov\u00e9n da dismutaci\u00f3n do ani\u00f3n super\u00f3xido (O2\u2013\u00b7), ben de forma espont\u00e1nea ou catalizada pola enzima super\u00f3xido dismutasa (SOD).\n2 + 2 \u2192 + \nAs principais fontes de produci\u00f3n do ani\u00f3n super\u00f3xido en humanos e outros animais son: (i) as NADPH oxidasas, presentes nas membranas celulares, e (ii) os complexos I e III da cadea de transporte de electr\u00f3ns mitocondrial. Ademais, existe produci\u00f3n directa de per\u00f3xido de hidr\u00f3xeno no peroxisoma, que pos\u00fae enzimas que producen per\u00f3xido de hidr\u00f3xeno a partir da oxidaci\u00f3n de \u00e1cidos graxos, D-amino \u00e1cidos e xantina, entre outros compostos.\nHai dous grupos principais de enzimas que descompo\u00f1en o per\u00f3xido de hidr\u00f3xeno:\n(i) A catalasa, que descomp\u00f3n 2 mol\u00e9culas de per\u00f3xido de hidr\u00f3xeno en auga e os\u00edxeno, grazas ao seu grupo hemo no sitio activo.\n(ii) A tiol peroxidasa, que descomp\u00f3n 1 mol\u00e9cula de per\u00f3xido de hidr\u00f3xeno en auga, grazas a un extremadamente reactivo grupo tiol do amino\u00e1cido ciste\u00edna no seu sitio activo (citaci\u00f3n requirida). Neste proceso un dos \u00e1tomos de ox\u00edxeno se transfire ao grupo tiol (R-SH), xerando un intermediario co\u00f1ecido como \u00e1cido sulf\u00e9nico (R-SOH) (citaci\u00f3n requirida). Este intermediario \u00e9 de vida curta e tende a reaccionar cun grupo tiol veci\u00f1o (outra ciste\u00edna da mesma prote\u00edna ou dunha prote\u00edna veci\u00f1a), xerando un disulfuro (R-S-S-R') e liberando unha mol\u00e9cula de auga..\n(iii) A glutati\u00f3n peroxidasa, que descomp\u00f3n 1 mol\u00e9cula de per\u00f3xido de hidr\u00f3xeno en auga. O mecanismo \u00e9 similar ao da tiol peroxidasa pero emprega un grupo selenol, do amino\u00e1cido non can\u00f3nico selenociste\u00edna.\nInformaci\u00f3n xeral.\nO per\u00f3xido de hidr\u00f3xeno gasoso aparece naturalmente en cantidades pequenas no aire. \u00c9 inest\u00e1bel e descomponse rapidamente en os\u00edxeno e auga con liberaci\u00f3n de calor. A\u00ednda que non sexa inflam\u00e1bel, \u00e9 un axente oxidante poderoso que pode causar a combusti\u00f3n espont\u00e1nea en contacto con materia org\u00e1nica ou alg\u00fans metais como o cobre ou o bronce.\nAt\u00f3pase en concentraci\u00f3ns baixas (3-9%) en moitos produtos dom\u00e9sticos de uso medicinal e como clarexador da roupa e o cabelo. Na industria, o per\u00f3xido de hidr\u00f3xeno empr\u00e9gase en concentraci\u00f3ns m\u00e1is elevadas para clarexar tecidos e pasta de papel, como combust\u00edbel para axuste e correcci\u00f3n nas traxectorias de naves espaciais. Na medicina util\u00edzase como desinfectante ou axente esterilizante en autoclaves de plasma. Na \u00e1rea qu\u00edmica \u00fasase como compo\u00f1ente da espuma de goma org\u00e1nica e outras substancias qu\u00edmicas. Tam\u00e9n se utiliza para medir a actividade dalgunhas enzimas, como a catalase.\nTam\u00e9n se lle fai actuar en diversos mecanismos de degradaci\u00f3n de amino\u00e1cidos (en asociaci\u00f3n con amino-oxidases), por causa do seu poder oxidante elevado. Pode actuar tam\u00e9n na fotos\u00edntese (ciclo do glioxilato) e na s\u00edntese de glicosa a partir de fontes que non conte\u00f1an carbohidratos (gliconeox\u00e9nese).\nA auga osixenada util\u00edzase tam\u00e9n nos branqueamentos dentarios. Col\u00f3case na superficie dos dentes e act\u00edvase mediante un LED que facilita a penetraci\u00f3n no esmalte dentario, actuando sobre os compostos crom\u00f3foros (confiren cor), quer da dentina, quer do esmalte, alter\u00e1ndoos ou elimin\u00e1ndoos.\nO control do ASSET para probar veh\u00edculos non tripulados de reentrada atmosf\u00e9rica subescalados levaba propulsores de reacci\u00f3n de per\u00f3xido de hidr\u00f3xeno."}
{"id": "44585", "revid": "114", "url": "https://gl.wikipedia.org/wiki?curid=44585", "title": "Auga osixenada", "text": ""}
{"id": "44587", "revid": "23204", "url": "https://gl.wikipedia.org/wiki?curid=44587", "title": "Stonehaven", "text": "Stonehaven (\"Steenhive\" no dialecto d\u00f3rico do escoc\u00e9s e \"Cala na Creige\" en ga\u00e9lico), \u00e9 unha pequena vila costeira do nordeste de Escocia, na \u00e1rea municipal de Aberdeenshire. Ti\u00f1a 9.577 habitantes no censo de 2001. A cidade m\u00e1is pr\u00f3xima \u00e9 Aberdeen, a uns 25\u00a0km ao norte.\nHistoria.\nStonehaven tivo poboamento prehist\u00f3rico como o demostran os achados do Castelo de Fetteresso e a cer\u00e1mica neol\u00edtica atopada nas escavaci\u00f3ns da \u00e1rea de Spurryhillock. A aldea debeu de ser unha vila de pescadores na Idade de Ferro, pero debeu de medrar ao abeiro da estrada de Causey Mounth, que xungu\u00eda os poboados medievais ao sur de Aberdeen. Este cami\u00f1o antigo conectaba Bridge of Dee co Castelo de Cowie pasando por Portlethen Moss e polo medio de Stonehaven.\nEsta foi a ruta que fixo precisamente o ex\u00e9rcito dos 9.000 Aliados, guiados polo duque de Mariscal e marqu\u00e9s de Montrose, para combateren na primeira das batallas da Guerra Civil Escocesa, en 1639. Os aliados perderon e foron presos no Castelo de Dunottar, onde moitos deles morreron. Outros castelos pr\u00f3ximos son o de Fetteresso e o de Muchalls, que na actualidade pertencen a familias privadas e non est\u00e1n abertos \u00f3 p\u00fablico. A \u00fanica estrutura antiga que queda na vila de Stonehaven \u00e9 o posto de peaxe, pr\u00f3ximo ao porto, que logo foi usado como prisi\u00f3n e que agora funciona como museo.\nStonehaven foi a capital do antigo condado de Kincardineshire.\nEconom\u00eda.\nAs principais fontes de recursos econ\u00f3micos de Stonehaven son a pesca e o turismo, co castelo de Dunnottar como grande atracci\u00f3n. Durante os \u00faltimos tempos, o boom do petr\u00f3leo no Mar do Norte fixo que aumentase tam\u00e9n a poboaci\u00f3n de Stonehaven como residencia tranquila da pr\u00f3xima Aberdeen.\nVida e cultura.\nA vila ten unha grande praia ao Mar do Norte nunha costa chea de cant\u00eds, cons, enseadas e pequenas pozas de mar. Na metade da praia, separ\u00e1ndoa en dous anacos, \u00e1brese o porto de Stonehaven, con dous peiraos, que serve de entrada \u00e1 parte m\u00e1is antiga e concorrida da cidade. Ao parecer, un dos av\u00f3s do escritor Robert Louis Stevenson participou no dese\u00f1o do porto moderno.\nUnha das s\u00faas peculiaridades son as d\u00faas piscinas ao aire libre, unha moderna e outra de 1934, constru\u00edda en estilo modernista, e que funciona con auga quente mesturando a tra\u00edda con auga mari\u00f1a depurada.\nAs d\u00faas festas principais de Stonehaven son a noite de fin de ano, cun desfile de b\u00f3las de lume que re\u00fane milleiros de persoas, e os Xogos da Terra Alta, que se celebran todos os meses de xullo. Os participantes te\u00f1en que vestir o traxe tradicional escoc\u00e9s e defrontar probas coma o martelo, o levantamento de pedras ou o guindamento de troncos.\nTam\u00e9n te\u00f1en o seu festival folk, a s\u00faa feira tradicional (o primeiro s\u00e1bado de xu\u00f1o) e unha carreira de coches cl\u00e1sicos en honra do inventor do pneum\u00e1tico."}
{"id": "44588", "revid": "51526", "url": "https://gl.wikipedia.org/wiki?curid=44588", "title": "B\u00f3las de lume de Stonehaven", "text": "O festival das b\u00f3las de lume de Stonehaven \u00e9 unha antiga celebraci\u00f3n que ten lugar na noite de fin de ano nesta vili\u00f1a do nordeste de Escocia.\nCaracter\u00edsticas b\u00e1sicas.\nAs celebraci\u00f3ns de Hogmanay, a festa de fin de ano escocesa, adquiren unhas caracter\u00edsticas peculiares en Stonehaven, unha pequena vila costeira situada 25 kms. ao sur de Aberdeen. O festival das b\u00f3las de lume consiste no paseo, durante os primeiros minutos do ano novo, dunhas pesadas b\u00f3las de tramo e arame, enchoupadas de combust\u00edbel, que os performantes fan virar por riba da s\u00faa cabeza. Logo de percorrer varias veces a r\u00faa principal de Stonehaven dir\u00edxense ao porto, onde as guindan, a\u00ednda acesas, ao mar.\nParticipan nesta marcha 60 persoas, entre homes e mulleres, todos residentes en Stonehaven. As s\u00faas idades var\u00edan dende a vintena ata ben entrados os setenta. Visten tanto formal, con kilt e chaqueta tradicional, como informal, con roupas descoidadas que poidan verse afectadas polo lume sen gran dano.\nAs b\u00f3las de lume son unhas estruturas semellantes ao martelo do atletismo, \u00e9 dicir, un peso nun extremo, un arame longo (1.5 metros) e no outro extremo unha argola de forma triangular, cunha parte m\u00e1is resistente para asir mellor o trebello. Este sistema d\u00e1lle unha gran mobilidade, e ao igual ca no atletismo, permite que os paseadores das b\u00f3las as fagan virar ao seu redor sen facer pausas, pero tam\u00e9n a custa dun grande exercicio f\u00edsico. Os pesos dos extremos consisten nunhas mallas de arame, de formas e tama\u00f1os diversos (entre un bal\u00f3n de f\u00fatbol e unha roda dun coche), cheas no seu interior de trapos, madeiras, pi\u00f1as, carb\u00f3n, parafina, cart\u00f3ns e outros materiais de restroballo. Estas b\u00f3las ou paquetes ench\u00f3upanse en gasolina e pr\u00e9ndeselles lume antes de comezar o paseo. Pesan entre 3 e 7 kgs.\nO acendido prod\u00facese no cruzamento entre a r\u00faa principal (High Street) e o porto, e a continuaci\u00f3n os participantes despr\u00e9ganse polos primeiros metros da r\u00faa, deixando unha distancia prudencial cos seguintes e cos anteriores. Coas b\u00f3las acesas e no chan agardan uns segundos, ata que se produce o cambio de ano, que \u00e9 cantado polos espectadores. Nese intre os paseadores e as b\u00f3las comezan a moverse cara ao interior de Stonehaven, subindo a High Street durante uns 150 metros. Ao chegar ao remate dan volta e viran as\u00ed d\u00faas, tres ou incluso m\u00e1is veces, todo o que lles d\u00e1 a forza, ata que rematan de novo no porto. Nese punto descenden ata unha pequena pra\u00ed\u00f1a interior e dende al\u00ed arrebolan os trebellos, a\u00ednda acesos, ao mar, canto m\u00e1is lonxe mellor. Este proceso dura uns 20 minutos, a\u00ednda que se lembra que no pasado pod\u00eda estenderse durante d\u00faas horas.\nCongr\u00e9gase unha boa cantidade de p\u00fablico, ao redor dos 10.000 ou 15.000 espectadores, todo ao longo da High Street, para ver este festival.\nHistoria.\nAs primeiras noticias deste festival de b\u00f3las de lume rem\u00f3ntanse ao s\u00e9culo XIX, pero crese que \u00e9 moito anterior. Durante os primeiros anos do s\u00e9culo XX viviu unha \u00e9poca de esplendor, pero na posguerra entrou en decadencia. S\u00f3 a existencia de premios \u00e1s mellores b\u00f3las de lume fixo que a poboaci\u00f3n recuperase o interese nos \u00faltimos anos do s\u00e9culo pasado.\nEn Escocia, o d\u00eda de fin de ano ou Hogmanay dest\u00ednase a limpar as casas en profundidade, as\u00ed como os faiados, os pendellos e os garaxes, guindando con roupa, madeiras e outros restos ao lume. \u00c9 frecuente que nas distintas celebraci\u00f3ns desta festa por toda Escocia se queimen bonecos ou se fagan laradas, como no noso Entroido ou na nosa noite de San Xo\u00e1n. \u00c9 pois un ritual de purificaci\u00f3n, que Stonehaven acaba por ter esta forma de paseo.\nCon todo, hai quen sinala que en tempos antigos un cometa debeu aparecer sobre os ceos de Stonehaven, coincidindo cunha \u00e9poca de especial fartura. As\u00ed pois, o ritual das b\u00f3las de lume ser\u00eda un chamamento \u00e1 fertilidade dos agros e das costas.\nAdemais.\nNese d\u00eda, en Stonehaven faise unha pequena festa ao aire libre, que se estende dende o ser\u00e1n do 31 ata a madrugada do d\u00eda 1. Durante ese tempo funcionan atracci\u00f3ns de feira, hai un palco onde act\u00faan grupos locais e os bares e pubs abren ata tarde. Na casa do concello tam\u00e9n se celebra unha tradicional ceilidh, para a que \u00e9 necesario mercar entradas varios d\u00edas antes.\nO propio festival das b\u00f3las \u00e9 precedido por dous conxuntos, un de gaiteiros tradicionais, vestidos totalmente de negro, e un de tambores e bombos modernos."}
{"id": "44591", "revid": "5863", "url": "https://gl.wikipedia.org/wiki?curid=44591", "title": "Illas \u00d3rcadas", "text": ""}
{"id": "44592", "revid": "98629", "url": "https://gl.wikipedia.org/wiki?curid=44592", "title": "Howard Hughes", "text": "Howard Robard Hughes, Jr., nado o 24 de decembro de 1905 e finado o 5 de abril de 1976, foi un famoso aviador, enxe\u00f1eiro, empresario e produtor cinematogr\u00e1fico estadounidense. Foi tam\u00e9n co\u00f1ecido como un \"playboy\" e como unha das persoas m\u00e1is ricas do mundo. \u00c9 famoso por bater m\u00faltiples r\u00e9cords do mundo de velocidade, por constru\u00edr os avi\u00f3ns Hughes H-1 Racer e H-4 Hercules, por producir as pel\u00edculas \"Hell's Angels\" e \"The Outlaw\", posu\u00edr e expandir a aeroli\u00f1a TWA, e polo seu exc\u00e9ntrico comportamento, que foi incrementando coa idade.\nTraxectoria.\nHughes naceu o 24 de decembro de 1905 en Houston, Texas. Seu pai, procedente dunha familia de clase media de Missouri, f\u00edxose millonario cos pozos de petr\u00f3leo de Texas no cambio de s\u00e9culo. Tam\u00e9n mercou os dereitos dunha fresadora-barrenadora xiratoria e sobre ela levantou a multimillonaria Hughes Tool Company.\nHughes educouse nun colexio privado en Nova Inglaterra antes de asistir ao Instituto de Tecnolox\u00eda de California (Caltech). Sobresa\u00edu en matem\u00e1ticas e sempre estivo fascinado polas m\u00e1quinas.\nCando morreu seu pai el ti\u00f1a 19 anos e quedou co 75% da compa\u00f1\u00eda familiar. A lexislaci\u00f3n de Texas deixouno f\u00f3ra da direcci\u00f3n da mesma ao ser a\u00ednda menor de idade. Deixou os estudos no Caltech sen graduarse, persuadiu \u00e1 xustiza de Texas para poder encargarse dos asuntos da direcci\u00f3n da compa\u00f1\u00eda, e incluso se fixo coas participaci\u00f3ns restantes, en mans dos seus av\u00f3s. Asegurado o seu futuro, Howard deixou a compa\u00f1\u00eda en mans dos seus directivos e comezou a centrarse nas s\u00faas paix\u00f3ns, empezando polo negocio das pel\u00edculas mudas.\nA s\u00faa faceta como produtor de cinema.\nO seu t\u00edo, Rupert Hughes, era un guionista de Hollywood, onde traballaba para Samuel Goldwyn. Howard trasladouse e creou o seu propio estudio a mediados dos anos 20. A s\u00faa primeira produci\u00f3n foi un fracaso, e el mesmo destru\u00edu todas as copias da pel\u00edcula, titulada \"Sweel Hogan\".\nEn 1927 Hughes uniu as s\u00faas paix\u00f3ns pola aviaci\u00f3n e o cinema nunha ambiciosa produci\u00f3n. Comezou a traballar no argumento dunha historia que se centraba en dous pilotos en Francia durante a primeira guerra mundial e que levaba o t\u00edtulo de \"Hell's Angels\" (\"Anxos do inferno\").\nUnha vez os guionistas puliron a historia, Hughes enviou a Europa a un equipo de contables e pilotos para mercaren todos os avi\u00f3ns de guerra aut\u00e9nticos da primeira guerra mundial que puidesen. Gastaron uns 500.000 d\u00f3lares en 87 aparatos e reuniunos todos en Mines Field, California. Para voalos contratou a 137 pilotos especialistas, encabezados polo famoso Roscoe Turner e gastou outro medio mill\u00f3n de d\u00f3lares para mercar un autentico Zeppelin que ser\u00eda derrubado e incendiado diante das c\u00e1maras.\nA rodaxe iniciouse no val de San Fernando e o propio Hughes dirixiu e voou nalgunhas escenas. O \u00fanico avi\u00f3n que non se puidera conseguir fora un bombardeiro alem\u00e1n Gotha. Roscoe Turner posu\u00eda un bimotor Sikrsky que Hughes mercou e o reformou para que parecese o devandito bombardeiro.\nHughes rexeitou o uso de maquetas e trucos, levando os pilotos e os avi\u00f3ns ao l\u00edmite das s\u00faas posibilidades en moitas ocasi\u00f3ns, a\u00ednda que nunca esix\u00eda m\u00e1is do que el mesmo pod\u00eda facer. O mesmo Hughes sufriu un accidente durante a rodaxe ao engalar cun Thomas Morse Scout, do que sa\u00edu s\u00f3 cunhas poucas mancadelas. Malia isto, en toda a rodaxe s\u00f3 houbo unha morte, a dun mec\u00e1nico na escena final da pel\u00edcula, onde o Sikorsky deb\u00eda ser destru\u00eddo. O avi\u00f3n foi levado deliberadamente a unha barrena para que se estrelase e os dous tripulantes estaban equipados con paraca\u00eddas para abandonaren o aparato cando empezase a caer, pero un deles non saltou e morreu cando o avi\u00f3n se estrelou contra o chan.\nA pel\u00edcula, que custou 3,8 mill\u00f3ns de d\u00f3lares, rematouse en 1929, cando xa aparecera o cinema sonoro, pero Hughes fixo que se captase son para estrear unha nova versi\u00f3n en 1930. \"Hell's Angels\" converteu a Hughes nun dos m\u00e1is importantes produtores de Hollywood e el persoalmente supervisar\u00eda d\u00faas pel\u00edculas moi recadadoras dos anos 30, \"Scarface\" e \"The Front Page\". Anos despois, en 1948 mercou un paquete maioritario de acci\u00f3ns da RKO Pictures a trav\u00e9s da cal lanzou a moitas actrices \u00e1 fama.\nAviador e dese\u00f1ador de avi\u00f3ns.\nEn 1930, cando \"Hell's Angels\" comezaba a exhibirse nos cinemas, Hughes comezou a pasar horas con Glenn Odekirk, enxe\u00f1eiro que contratara ao final da pel\u00edcula e que se convertera no seu home de confianza. Xunto con outros enxe\u00f1eiros ocupou o seu tempo en hangares, rodeado de avi\u00f3ns, reparando motores e esbozando as s\u00faas ideas para novos dese\u00f1os. Incluso chegou a pasar dous meses desaparecido, voando como copiloto dun Fokker da aeroli\u00f1a American Airlines so o pseud\u00f3nimo de Charles Howard. En 1935 fixo outra cousa semellante, traballando de copiloto en voos transcontinentais da TWA debido \u00e1 s\u00faa obsesi\u00f3n por co\u00f1ecer todos os aspectos da aeron\u00e1utica.\nDespezou o seu biplano Waco e mercou dous novos avi\u00f3ns. O primeiro foi un anfibio Sikorsky S.38 para viaxar, que entregou a Odekirk para que o puxese a punto e ao que lle instalou un transmisor-receptor de radio, algo raro nun avi\u00f3n privado da \u00e9poca. O segundo avi\u00f3n que mercou foi un Boeing 100-A, a versi\u00f3n civil dun biplano constru\u00eddo para a persecuci\u00f3n militar, que conseguiu despois dun acordo con Boeing e a USAAF por 45.000 d\u00f3lares. Hughes ordenou aos seus enxe\u00f1eiros que lle adaptasen un motor rotativo Pratt &amp; Whitney Wasp, que aumentaba a s\u00faa potencia considerablemente. A\u00ednda que respectou o formato b\u00e1sico do avi\u00f3n, converteuno en monopraza, atrasando a cabina e modificou lixeiramente a cola, as \u00e1s e o tren de aterraxe. Todo isto ti\u00f1a un prop\u00f3sito especial.\nCando rematou co Boeing centrouse no Sikorsky. En febreiro de 1933 iniciou, xunto con Odekirk, unha viaxe ao redor dos Estados Unidos, pasando por Houston para revisar a Hughes Tool Company e por Nova Orle\u00e1ns, onde tivo que amarar ao fallar o motor do avi\u00f3n. Ap\u00f3s o incidente partiu cara a Nova Inglaterra onde participou en varios torneos de golf (outra das s\u00faas paix\u00f3ns) e posteriormente viaxou a Europa para mercar o \"Southern Cross\", o quinto maior iate privado do mundo.\nCarreiras a\u00e9reas.\nNo Nadal de 1933 o Boeing 100-A foi embarcado cara a Miami, para o prop\u00f3sito polo que se preparara tan minuciosamente, as \"Carreiras A\u00e9reas Panamericanas de Miami\". Al\u00ed comezou a probar o aparato, superando a velocidade das versi\u00f3ns que ti\u00f1an a Armada e m\u00e1is o Ex\u00e9rcito.\nO 14 de xaneiro de 1934 Hughes converteuse no home m\u00e1is r\u00e1pido dos Estados Unidos nunha carreira libre sobre un circu\u00edto de 20 millas. Recibiu por iso o prestixioso trofeo Trujillo, o primeiro de moitos outros. Esta vitoria, cando s\u00f3 ti\u00f1a 29 anos, fixo que se vise a Hughes con outros ollos no mundo aeron\u00e1utico, que ata ent\u00f3n era visto como un produtor multimillonario afeccionado \u00e1s mulleres que ti\u00f1a \u00e1 aviaci\u00f3n como pasatempo.\nA pesar de ga\u00f1ar a competici\u00f3n, Hughes pensaba que o avi\u00f3n non era o suficientemente bo. Falou con Odekirk e este d\u00edxolle que a \u00fanica forma de que estivese totalmente satisfeito era que el mesmo dese\u00f1ase un avi\u00f3n partindo de cero.\nHughes H-1.\nSeguindo o consello de Odekirk Hughes pasou os seguintes anos dese\u00f1ando o seu propio avi\u00f3n. Alugou un hangar no aeroporto dos \u00c1nxeles a finais da primavera de 1934 e reuniu a un equipo de 18 homes que se converter\u00edan no n\u00facleo da Hughes Aircraft Company. Entre eses homes estaba Odekirk, que xunto con Dick Palmer, un enxe\u00f1eiro graduado no Caltech que xa traballara con Douglas e Fokker, encargar\u00edanse da produci\u00f3n. Outro membro foi Robert W. Rummel, que ser\u00eda posteriormente enxe\u00f1eiro xefe da TWA cando Hughes mercou a maior\u00eda das s\u00faas acci\u00f3ns.\nEn agosto de 1935 presentouse o Hughes H-1, que a prensa chamar\u00eda a \"Misteriosa Aeronave Hughes\". Era un avi\u00f3n de \u00e1 baixa, co corpo de aluminio e as \u00e1s de madeira que incorporaba moitas innovaci\u00f3ns.\nR\u00e9cords a\u00e9reos.\nHughes decidiu realizar as probas de voo el mesmo, e as\u00ed continuar\u00eda facendo cos seus futuros avi\u00f3ns. Cando estivo satisfeito coas probas do H-1 decidiu bater o r\u00e9cord de velocidade de avi\u00f3ns terrestres, que estaba en mans do franc\u00e9s Raymond Delmotte dende 1934. O 13 de setembro de 1935, supervisado por membros da Asociaci\u00f3n Aeron\u00e1utica Nacional e a Federaci\u00f3n Internacional Aeron\u00e1utica, Hughes voou no seu H-1 a 352,39 millas/hora, case 40 millas/h m\u00e1is que Delmotte. Ao rematar a proba, xusto despois de rematada a \u00faltima volta, sufrir\u00eda un accidente. O avi\u00f3n levaba o combustible xusto para que pesase menos e quedou sen el xusto ao rematar. Tivo que facer unha aterraxe de emerxencia pero o avi\u00f3n apenas sufrir\u00eda danos e en pouco tempo estar\u00eda reparado.\nO seguinte r\u00e9cord de Hughes foi o de velocidade de costa a costa dos Estados Unidos. A marca t\u00ed\u00f1aa dende o ano anterior Roscoe Turner, que traballara con Hughes en \"Hell's Angels\". Turner fixera o percorrido de 2480 millas entre Burbank (California) e Newark (Nova Jersey) en 10 horas.\nMentres o H-1 era reparado e modificado cunha \u00e1 maior para longos percorridos, Hughes alugou un Northrop Gamm ao que lle instalou un novo motor. O 13 de xaneiro de 1936 engalou en Burbank e aterrou en Newark 9 horas e 27 minutos despois, batendo as\u00ed o r\u00e9cord de Turner. No regreso a California establecer\u00eda outros r\u00e9cords interurbanos entre Nova York e Miami e entre Chicago e Os \u00c1nxeles.\nEstes logros report\u00e1ronlle o prestixioso trofeo Harmon, a na s\u00faa viaxe cara a Nova York para a cerimonia no reformado H-1 tardou 7 horas e 28 minutos, batendo novamente o r\u00e9cord que permaneceu as\u00ed durante 10 anos.\nO derradeiro r\u00e9cord que bateu Hughes, en parte por satisfacci\u00f3n persoal e en parte para darlle publicidade \u00e1 TWA, a aeroli\u00f1a que estaba adquirindo, foi a volta ao mundo. A TWA durante os anos 30 estaba dedicada principalmente ao transporte de carga dentro dos Estados Unidos e necesitaba expandirse, e \u00e1 parte moi pouca xente usaba as aeroli\u00f1as con regularidade por non considerar os voos nin c\u00f3modos nin seguros. Un dos obxectivos de Hughes era demostrar a seguridade e a velocidade da viaxe en avi\u00f3n.\nA primeira volta ao mundo realiz\u00e1raa en 1933 o piloto torto Wiley Post e Hughes quer\u00eda realizar unha faza\u00f1a semellante insistindo nas vantaxes dos avi\u00f3ns. Comezar\u00eda a preparar a viaxe en 1936 e tardar\u00eda dous anos en levar a cabo o voo. O avi\u00f3n elixido foi un Lockheed 14 Lodestar que foi dotado cos \u00faltimos sistemas de comunicaci\u00f3ns e navegaci\u00f3n.\nO 13 de xullo de 1938 Hughes e os seus catro tripulantes aterraron en Nova York despois de sobrevoaren Europa, a Uni\u00f3n Sovi\u00e9tica e Alasca, tardando 3 d\u00edas, 19 horas e 9 minutos en completaren o percorrido. A idea de Hughes ap\u00f3s bater este r\u00e9cord era completalo en solitario co novo modelo civil de Boeing, o 307 Stratoliner, pero o estoupido da segunda guerra mundial rematou cos seus plans. No seu lugar dedicar\u00eda os seus esforzos a intentar constru\u00edr un caza para venderllo \u00e1 USAAF.\nXF-11.\nHughes dese\u00f1ou un caza bimotor e bifuselaxe coa cabina nunha g\u00f3ndola central e denominouno D-2, pero a USAAF decantar\u00edase polo Lockheed P-38 Lightning, que ti\u00f1a unha configuraci\u00f3n semellante pero cunha construci\u00f3n totalmente met\u00e1lica. Despois desa decisi\u00f3n, cando o comandante supremo da USAAF visitou o hangar do D-2, Hughes impediulle a entrada con gardas armados. Estaba convencido de que os militares o odiaban e cada vez se volv\u00eda m\u00e1is paranoico.\nA pesar de non ser elixido continuou co seu dese\u00f1o e fabricou un prototipo do D-2 nun complexo especial constru\u00eddo a prop\u00f3sito para o novo avi\u00f3n. Un oficial de adquisici\u00f3n da Forza A\u00e9rea avaliou o prototipo e non deu a s\u00faa aprobaci\u00f3n. O mesmo Hughes non estaba satisfeito co modelo cando fixo o seu primeiro voo o 20 de xu\u00f1o de 1943, polo que decidiu facer modificaci\u00f3ns no dese\u00f1o. Por\u00e9n o aparato ficar\u00eda destru\u00eddo nun incendio no seu hangar ese ano.\nHughes ent\u00f3n comezar\u00eda a traballar inmediatamente nunha versi\u00f3n mellorada ao que denominar\u00eda D-5. A s\u00faa idea era que mantivese a velocidade dun caza e tivese o alcance dun bombardeiro. Desta vez o proxecto foi aprobado polo coronel Elliot Roosevelt, fillo do presidente estadounidense e experto en fotoreco\u00f1ecemento, que recomendou a s\u00faa fabricaci\u00f3n en metal. O avi\u00f3n foi redenominado XF-11 e en xullo de 1944 asinar\u00edase un contrato por tres prototipos e 95 aparatos de serie como avi\u00f3n de reco\u00f1ecemento.\nPero o XF-11 nunca chegar\u00eda a ser operativo. Durante eses anos, Hughes centrouse noutros proxectos. Produciu e dirixiu a pel\u00edcula \"The Outlaw\", dese\u00f1ou un sistema de alimentaci\u00f3n para metralladoras de bombardeiros, remodelou o panelado dos bombardeiros B-25 e B-26, e supervisou a Dikinson Gun Plant, que fabricaba tubos de can\u00f3ns. En 1944 desapareceu novamente, e durante nove meses viaxou polo pa\u00eds nun hidroavi\u00f3n. Nese tempo tam\u00e9n se atopaba traballando no que ser\u00eda o seu maior proxecto, o HK-1.\nAccidente fatal.\nO XF-11 realizar\u00eda o seu primeiro voo o 7 de xullo de 1946. Despois de pasar toda a ma\u00f1\u00e1 dese d\u00eda facendo carreiras de rodaxe, pola tarde preparouse para engalar. Despois de realizar diversas probas co avi\u00f3n sen ning\u00fan tipo de problemas, cando se aproximaba ao aer\u00f3dromo para rematar ese primeiro voo, o XF-11 escorregou cara a dereita e comezou a perder altura. Hughes non pod\u00eda ver nada anormal no panel de control nin a trav\u00e9s da cabina. Conseguiu facerse co mando do avi\u00f3n, mais este continuaba perdendo altitude polo que decidiu aterrar na pista m\u00e1is pr\u00f3xima, a do Club de campo dos \u00c1nxeles. Antes de poder chegar o avi\u00f3n acabar\u00eda estrel\u00e1ndose contra unha casa en Beverly Hills e incendiouse decontado. Un sarxento da infanter\u00eda de mari\u00f1a atinxiu sacar a Hughes inconsciente da cabina.\nHughes ti\u00f1a unha parada card\u00edaca, a caixa tor\u00e1cica afundida, un pulm\u00f3n enchoupado, o nariz e unha clav\u00edcula rotos, bastantes contusi\u00f3ns e queimaduras de segundo grao. Cando chegou ao hospital os m\u00e9dicos prognostic\u00e1ronlle poucas horas de vida, pero cinco semanas m\u00e1is tarde estaba xa na r\u00faa.\nUnha vez recuperado comezou a investigar as causas do accidente, e os seus enxe\u00f1eiros descubriron que unha xunta hidr\u00e1ulica do mando de paso das h\u00e9lices de estribor rompera, facendo que unha das h\u00e9lices corrotativas se colocase en paso inverso, facendo que as d\u00faas xirasen no mesmo sentido e que o avi\u00f3n caese cara a dereita. Hughes non volver\u00eda a usar h\u00e9lices corrotativas nunca m\u00e1is, e o seguinte prototipo do XF-11 levar\u00edaas normais.\nEn abril de 1947 realizar\u00edanse con \u00e9xito as probas do XF-11, pero nunca entrar\u00eda en produci\u00f3n ao non interesar xa ese tipo de avi\u00f3n. Dende ese momento Hughes centrar\u00edase no seu novo avi\u00f3n, o famoso \"Spruce Goose\", o avi\u00f3n m\u00e1is grande do mundo.\nHughes H-4 Hercules.\nA idea do Hughes H-4 Hercules, alcumado \"Spruce Goose\" e inicialmente denominado HK-1, remont\u00e1base ao ver\u00e1n de 1942. No mes de xu\u00f1o dese ano, os submarinos U-Boat alem\u00e1ns afundiran 800 000 toneladas de subministraci\u00f3ns estadounidenses no oc\u00e9ano Atl\u00e1ntico, durante o seu cami\u00f1o a Gran Breta\u00f1a. A maior\u00eda dos barcos afundidos eran buques do tipo \"Liberty\", uns nav\u00edos pequenos e doados de constru\u00edr ideados polo navieiro Henry J. Kaiser.\nA Kaiser ocorr\u00e9uselle a idea de crear unha frota de grandes hidroavi\u00f3ns que puidesen realizar as tarefas dos \"Liberty\" con m\u00e1is eficacia, e sorteando as\u00ed o perigo dos submarinos alem\u00e1ns. Cando Kaiser lle propuxo a idea ao goberno estadounidense este comunicoulle que o aceiro e o aluminio para a construci\u00f3n deses hidroavi\u00f3ns escaseaban e se precisaban para outras cousas.\nKaiser lembrou ent\u00f3n o proceso Duramold, que usaba l\u00e1minas de madeira e resina para moldear partes dos avi\u00f3ns, que perfeccionara a Hughes Corporation. Nun principio falou con Glenn Odekirk, enxe\u00f1eiro xefe da compa\u00f1\u00eda, quen llo comentou a Hughes. Howard non se amosou moi entusiasmado coa idea, pero cando comprendeu que Kaiser lle propo\u00f1\u00eda a construci\u00f3n do maior hidroavi\u00f3n do mundo a s\u00faa actitude cambiou.\nPouco despois creouse a Kaiser-Hughes Corporation e seis meses m\u00e1is tarde, en novembro de 1942, conseguiron unha subvenci\u00f3n do goberno de 18 mill\u00f3ns de d\u00f3lares para a construci\u00f3n de tres hidroavi\u00f3ns. No entanto impux\u00e9ronlle moitas restrici\u00f3ns, como a de que nin Kaiser nin Hughes poder\u00edan sacar beneficio ning\u00fan do proxecto ou que non poder\u00eda usarse aceiro e aluminio na construci\u00f3n da c\u00e9lula e do revestimento.\nCando se revelaron os plans de Hughes foron unha enorme sorpresa para todo o mundo. O denominado HK-1 ter\u00eda unha envergadura de 97 metros e unha lonxitude de 73, preto de 6 veces m\u00e1is que calquera avi\u00f3n da \u00e9poca; pesar\u00eda unhas 200 toneladas e poder\u00eda levar 750 soldados ou dous tanques de 30 toneladas. O avi\u00f3n estar\u00eda impulsado por oito motores Pratt &amp; Whitney Wasp Major R-4360, o motor de aviaci\u00f3n m\u00e1is potente constru\u00eddo ata ent\u00f3n.\nO proxecto tivo moitos problemas dende o principio: problemas cos materiais, xa que non era unha prioridade para o goberno; tiv\u00e9ronse que dese\u00f1ar e constru\u00edr padr\u00f3ns espaciais para o proceso Duramold antes de comezar coa construci\u00f3n do avi\u00f3n; e o cada vez m\u00e1is estra\u00f1o comportamento de Hughes tam\u00e9n influ\u00edu na marcha do proxecto, que \u00e1 parte diso divid\u00eda o seu tempo en distintos proxectos.\nA finais de 1942 Hughes obsesionouse coa hidrodin\u00e1mica do aparato e experimentou co seu Sikorsky S-43 para achar a posici\u00f3n correcta dos motores, xogando co centro de gravidade do avi\u00f3n. Durante meses realizou unhas 6.000 engalaxes e amaraxes en Lake Mead, Nevada, mais en maio de 1943 sufrir\u00eda un accidente. Durante unha das amaraxes o avi\u00f3n inclinouse lateralmente e o flotador e a \u00e1 dereita estrel\u00e1ronse contra a auga asemade que a h\u00e9lice esquerda sa\u00edu despedida contra a fuselaxe. Morreron dous enxe\u00f1eiros, outros dous quedaron gravemente feridos e Hughes quedou inconsciente polo golpe.\nA comezos de 1944 a guerra inclin\u00e1base cara ao lado aliado e o goberno tentou rescindir o contrato porque o hidroavi\u00f3n xa non era preciso. Hughes insistiu na importancia do proxecto para a investigaci\u00f3n e permit\u00edronlle continuar cun s\u00f3 prototipo (o contrato asin\u00e1rase por tres). Pero os 18 mill\u00f3ns do goberno remat\u00e1ronse e Hughes puxo sete m\u00e1is do seu peto.\nEn 1946 o proxecto estaba bastante avanzado e Hughes alugou un hangar no porto de Long Beach, onde constru\u00edu un dique seco de 88 metros para a montaxe final do hidroavi\u00f3n. En xu\u00f1o trasladouse o avi\u00f3n en tres partes ata o dique, operaci\u00f3n que lle custar\u00eda a Hughes 80.000 d\u00f3lares para pagar os equipos que tiveron que quitar e volver a colocar os postes telegr\u00e1ficos, farois e valados para que as partes do avi\u00f3n puidesen pasar pola estrada.\nInvestigaci\u00f3n.\nEse ano sufrir\u00eda o gravisimo accidente co XF-11, e cando sa\u00edu do hospital tivo que enfrontarse a unha investigaci\u00f3n do Senado ao ser acusado de beneficiarse co HK-1. Durante o proceso foi onde o avi\u00f3n ga\u00f1ou o nome de \"Spruce Goose\" (que poder\u00eda traducirse como ganso de picea). Un senador, refer\u00edndose ao feito de que gran parte do avi\u00f3n estaba constru\u00eddo de madeira de picea acusou a Hughes de estar constru\u00edndo un \"ganso de picea\", e usando o xogo de palabras (spruce en ingl\u00e9s tam\u00e9n significa elegante), insinuou que o avi\u00f3n nunca chegar\u00eda a voar.\nPrimeiro e \u00fanico voo.\nO d\u00eda 1 de novembro de 1947 o Hughes H-4 Hercules exhibiuse en Long Beach e anunciouse que as probas comezar\u00edan ao d\u00eda seguinte. Convid\u00e1ronse a oficiais da compa\u00f1\u00eda e a xornalistas para as probas, e Hughes, vestido cun traxe de paseo e co seu xa habitual sombreiro, sentou no posto do piloto. Long Beach estaba ateigado de espectadores agardando ver o enorme avi\u00f3n voar.\nO aparato comezar\u00eda a realizar as primeiras probas chegando a acadar as 90 millas/hora e parou a descansar. Hughes anunciou que ter\u00edan que realizarse m\u00e1is probas antes de facelo voar e desembarcaron todos os xornalistas menos un. Ante a sorpresa do seu copiloto, Hughes ordenou colocar o avi\u00f3n en posici\u00f3n de engalaxe, empurrou as pancas dos motores e o \"Spruce Goose\" separouse da auga. O que ser\u00eda o seu primeiro e \u00fanico voo durar\u00eda menos dun minuto e cubrir\u00eda unha milla, levant\u00e1ndose s\u00f3 uns 20 metros da auga, mais para Hughes foi dabondo. As voces cr\u00edticas calaron e foi aclamado como un her\u00f3e. A investigaci\u00f3n do Senado rematar\u00eda o 22 de novembro dese ano.\nAp\u00f3s o voo constru\u00edu un hangar de temperatura controlada para manter o avi\u00f3n en perfectas condici\u00f3ns, gast\u00e1ndose mill\u00f3n e medio de d\u00f3lares cada ano. Incluso pensou constru\u00edr unha versi\u00f3n maior totalmente met\u00e1lica, pero a \u00e9poca dos grandes hidroavi\u00f3ns pasara e abandonou o proxecto. Con 42 anos Hughes continuou voando, pero comezou a centrarse noutro tipo de proxectos.\nTWA.\nEn 1939 Hughes mercou un paquete maioritario de acci\u00f3ns da aeroli\u00f1a TWA e tomar\u00eda o control da aeroli\u00f1a. Unha das primeiras cousas que fixo foi equipala cos novos Boeing 309 Stratoliner, o primeiro cuadrimotor de pasaxeiros do mundo. As\u00ed e todo, Hughes non estaba moi convencido das posibilidades do avi\u00f3n, e o accidente dun exemplar demostrou os defectos que ti\u00f1a. Foi ent\u00f3n cando decidiu crear as s\u00faas propias especificaci\u00f3ns para un novo avi\u00f3n de pasaxeiros.\nPensou nun avi\u00f3n que puidese voar sen escalas entre Os \u00c1nxeles e Nova York, e con suficiente combustible para que puidese chegar despois ata Chicago por se as condici\u00f3ns climatol\u00f3xicas imped\u00edan a s\u00faa aterraxe en Nova York. Deber\u00eda voar a un m\u00ednimo de 300 millas/hora e por riba dos 25.000 p\u00e9s. Debido \u00e1s enormes esixencias da idea moitas construtoras declinaron o proxecto, pero o xefe de dese\u00f1o de Lockheed pensou que era posible levalo adiante se Hughes apoiaba financeiramente o seu desenvolvemento. Este aceptou e nacer\u00eda as\u00ed o Constellation.\nConstellation.\nO Constellation cumpr\u00eda as esixencias de Hughes. Pod\u00eda voar a unha altura m\u00e1xima de 35.000 p\u00e9s e a 8.000 en voo de cruceiro con s\u00f3 dous motores funcionando. A s\u00faa deriva tripla d\u00e1balle m\u00e1is estabilidade e reduc\u00eda a s\u00faa altura, o que permit\u00eda que se puidesen usar os hangares xa existentes nos aeroportos da \u00e9poca. Ti\u00f1a corredores nas \u00e1s que permit\u00edan o acceso aos motores en pleno voo, e ti\u00f1a extintores de di\u00f3xido de carbono nos mesmos, conectados a un sistema de detecci\u00f3n de incendios. As g\u00f3ndolas dos motores estaban tam\u00e9n dese\u00f1adas para que puidesen arder media hora sen afectaren seriamente o avi\u00f3n.\nEn abril de 1944 realizouse un voo cun Constellation dende Burbank ata Washington, D.C. con inspectores do goberno e Hughes aos mandos. O voo bateu o r\u00e9cord transcontinental que conseguira anos antes co seu H-1, ao tardar 6 horas e 55 minutos en cubrir a distancia. A impresi\u00f3n para os inspectores foi tal que decidiron requisar todos os exemplares para o seu uso militar. Ata rematada a guerra a TWA non poder\u00eda operar con eles.\nOs \"Connie\", como foi alcumado, voaron na TWA ata 1956, cando Hughes introduciu \u00e1 aeroli\u00f1a na era dos reactores mercando 33 Boeing 707 e 30 Convair 880, \u00e1 parte de motores e repostos. Hughes gastou uns 400 mill\u00f3ns de d\u00f3lares e foi a primeira vez que pasou apuros financeiros. Isto converteuse en preitos con accionistas da aeroli\u00f1a e presi\u00f3ns por parte do goberno. A principios dos anos 60 vender\u00eda todas as s\u00faas acci\u00f3ns da TWA."}
{"id": "44594", "revid": "23204", "url": "https://gl.wikipedia.org/wiki?curid=44594", "title": "Lockheed Corporation", "text": "A Lockheed Corporation (orixinalmente Loughead Aircraft Manufacturing Company) foi unha compa\u00f1\u00eda aeroespacial estadounidense fundada en 1912 que se fusionou con Martin Marietta en 1995 para formar Lockheed Martin.\nLigaz\u00f3ns externas.\nLockheed Martin"}
{"id": "44601", "revid": "15490", "url": "https://gl.wikipedia.org/wiki?curid=44601", "title": "Pisidia", "text": "Pisidia ou Psidia (lat\u00edn \"Psidia\" ou \"Pisidia\", grego Pisidik\u00e9) foi unha rexi\u00f3n de Asia Menor cara o sur-suroeste. Parte historicamente de Panfilia, estaba poboada pola mesma xente.\nL\u00edmites.\nOs seus l\u00edmites ser\u00edan: ao leste a rexi\u00f3n monta\u00f1osa de Isauria; ao sur, Panfilia; ao oeste, Licia, Caria e Frixia; e ao norte Frixia (a Frixia Parorios).\nMonta\u00f1as.\nO pa\u00eds era monta\u00f1oso atravesado por ramificaci\u00f3ns das monta\u00f1as do Tauro, pero con alg\u00fans vales f\u00e9rtiles e chairas extensamente cultivadas, especialmente con oliveiras.\nOs montes que vi\u00f1an de Frixia (do \"Cadmo\") coll\u00edan o nome de \"Sardemiso\" na beira de Termiso e no distrito de Milias ou de \"Climax\".\nR\u00edos e lagos.\nNestas monta\u00f1as nac\u00edan os r\u00edos \"Catarrhactes\" e \"Cestrus\", que regaban Psidia e Panfilia e desaugaban no mar Mediterr\u00e1neo polo chamado golfo de Panfilia. Os lagos principais eran o \"Coralis\", o \"Troxitis\" (ambos \u00e1s veces mencionados como parte de Frixia e de Licaonia), o \"Pusgusa\" ou \"Pungusa\" (mencionado s\u00f3 en fontes bizantinas) e o gran lago de sal de Ascania (Gran Lago Salgado).\nEconom\u00eda.\nOs principais produtos do pa\u00eds eran o sal, as ra\u00edces de iris das que se fac\u00edan perfumes, e vi\u00f1o, sendo famoso na \u00e9poca cl\u00e1sica o vi\u00f1o de Amblada.\nCidades e distritos.\nAs principais cidades ser\u00edan Antioqu\u00eda de Pisidia, Sagalassos, Etenna, Termissos, Philomelium, Neapolis, Selge, Tyaricum, Pednelissos, Cibira, Oenoanda, Bubon, Laodicea e Katakekaumene.\nDivid\u00edase en diversos distritos dos que se co\u00f1ecen:\nPoboaci\u00f3n e lingua.\nA s\u00faa poboaci\u00f3n foi de etnia frixia indoeuropea (ver Pisidios). A lingua pisidia crese que era de orixe frixia e, polo tanto, ser\u00eda unha lingua indoeuropea dentro da rama anat\u00f3lica.\nHistoria.\nBaixo dominio persa (s\u00e9culo -VI), participaron cun continxente na invasi\u00f3n de Grecia por Xerxes; Alexandre o Grande conquistou Sagalassos na s\u00faa marcha cara a Persia, pero Termessos f\u00edxolle fronte. Nominalmente parte de Macedonia, despois da morte de Alexandre vai quedar dentro nos dominios de P\u00e9rdicas e foi concedida a Eumenes, que nunca a ocupou. Pasou a Ant\u00edgono o chosco. (-321) ao ser considerada unha parte da satrap\u00eda de Frixia, se ben probabelmente s\u00f3 formaban parte dela o norte e noroeste, onde formaba a chamada Frixia Pis\u00eddica, mentres que o resto do pa\u00eds deb\u00eda permanecer independente, e consta que se emit\u00eda moeda.\nO -301 o pa\u00eds, que segu\u00eda de feito independente, pasou aos sel\u00e9ucidas que estableceron algunhas cidades como Seleucia S\u00eddera e dominaron mellor o pa\u00eds, pero s\u00f3 parcialmente, a pesar de que o helenismo fixo moito cami\u00f1o. Durante a \u00e9poca sel\u00e9ucida os pisidios dedic\u00e1ronse a faceren correr\u00edas polas rexi\u00f3ns veci\u00f1as.\nDerrotado Ant\u00edoco III o grande, coa paz de Apamea o pa\u00eds foi asignado ao Reino de P\u00e9rgamo (-188), pero permaneceu independente de feito; o -133 o Reino de P\u00e9rgamo pasou por testamento en Roma e Psidia quedou dentro da provincia de Asia, e sobre o -125 foi entregada ao reino de Capadocia, que non puido manter o control sobre ela, volvendo pronto a Roma (-102); os romanos tiv\u00e9rona que conquistar e o -88 foi inclu\u00eddo en Cilicia xunto con tres distritos de Frixia (Laodicea, Apamea, e Synnada); outra vez parte da provincia de Asia na metade do s\u00e9culo I a.C., sobre o -39 foi doada por Marco Antonio ao seu aliado o tetrarca Amintas de Galacia, ao que encargou de someter aos bandidos co\u00f1ecidos como \"homonadenses\", que dominaban a zona monta\u00f1osa e controlaban as comunicaci\u00f3ns entre Psidia e Panfilia, pero Amintas morreu na loita e Galacia converteuse en provincia romana inclu\u00edndo Psidia; finalmente os \"homonadenses\" ser\u00edan exterminados o ano -3, pero os romanos a\u00ednda non puideran establecer ningunha colonia ou manter gornici\u00f3ns e as cidades sometidas simplemente pagaban un imposto, pero conservaban a independencia. Baixo Augusto d\u00e9ronse terras aos veteranos do ex\u00e9rcito e establec\u00e9ronse oito colonias, salientando as de Antioqu\u00eda, Sagalassus, Olbasa, Cremna e Comama.\nProgresivamente a rexi\u00f3n latinizouse. Antioqu\u00eda foi visitada por Paulo de Tarso e despois do 311 foi a sede metropolitana de Psidia.\nFoi constitu\u00edda en provincia sobre o 294 na reorganizaci\u00f3n de Diocleciano con Antioqu\u00eda como capital, formada basicamente pola Pisidia e parte da Licaonia, dentro da diocese asi\u00e1tica. No s\u00e9culo IV incorpor\u00f3uselle parte de Frixia, pero perdeu a parte de Licaonia. En per\u00edodo cristi\u00e1n tivo 25 sedes episcopais. A provincia subsist\u00eda en tempo do emperador bizantino Xustiniano.\nO 518 a rexi\u00f3n sufriu un devastador terremoto e o 541-543 sufriu unha praga (unha peste); despois houbo outros terremotos e nos s\u00e9culos VII, VIII e IX sufriu incursi\u00f3ns dos \u00e1rabes. Pasou aos turcos selx\u00facidas despois do 1071, pero foi obxecto de disputa cos bizantinos ata o 1176 cando, despois da batalla de Mirioc\u00e9falon o control turco se impuxo definitivamente."}
{"id": "44602", "revid": "624", "url": "https://gl.wikipedia.org/wiki?curid=44602", "title": "Psidia", "text": ""}
{"id": "44603", "revid": "5863", "url": "https://gl.wikipedia.org/wiki?curid=44603", "title": "Guerra anglo-b\u00f3er", "text": "A guerra anglo-b\u00f3er enfrontou o Imperio Brit\u00e1nico coas d\u00faas rep\u00fablicas b\u00f3ers independentes do territorio da actual Sur\u00e1frica. Na historiograf\u00eda inglesa co\u00f1\u00e9cese tam\u00e9n como segunda guerra b\u00f3er, na historiograf\u00eda surafricana actual como guerra surafricana e en afrikaans co\u00f1\u00e9cese con frecuencia como segunda guerra de Independencia. A guerra declarouse o 11 de outubro de 1899 e rematou o 31 de maio de 1902 e como consecuencias as d\u00faas rep\u00fablicas perderon a s\u00faa independencia absorbidas polo Imperio Brit\u00e1nico.\nContexto.\nCo descubrimento de ouro no Transvaal, milleiros de forasteiros (\"uitlander\" en afrikaans), na s\u00faa maior\u00eda de orixe inglesa, acudiron desde a colonia do Cabo, e en pouco tempo superaron os b\u00f3ers no Witwatersrand pero permaneceron como unha minor\u00eda no conxunto do Transvaal sent\u00edndose discriminados por sufrir unha maior presi\u00f3n fiscal, pola falta de dereitos, non pod\u00edan votar os membros do Parlamento xa que desde 1886 eran precisos catorce anos de residencia para obter a cidadan\u00eda e por outorgar certos monopolios, como a dinamita a non brit\u00e1nicos. Desde 1890 era primeiro ministro da colonia do Cabo Cecil Rhodes, partidario unha \u00c1frica brit\u00e1nica do Cabo ao Cairo, pero nun principio a s\u00faa xesti\u00f3n estivera encami\u00f1ada a crear unha uni\u00f3n aduaneira cos b\u00f3ers, por mor da oposici\u00f3n destes decidiu fomentar as protestas dos uitlander para desestabilizar o Transvaal e anexionalo ao Imperio. En 1895 produciuse unha revolta fracasada dos uitlander en Xohanesburgo, \u00e1 que Rhodes non era alleo e que provocou o seu cesamento como primeiro ministro. Como consecuencia o presidente do Transvaal, Paul Kruger asinou unha alianza militar co presidente do Estado Libre de Orange, Martinus Theunis Steyn en 1897.\nOs uitlander pasaron a pedir a intervenci\u00f3n da coroa brit\u00e1nica e no Reino Unido, moitos brit\u00e1nicos eran accionistas das minas do Transvall, comezou unha campa\u00f1a dos medios para pedir a intervenci\u00f3n brit\u00e1nica. En setembro de 1899 Chamberlain enviou un ultimato demandando a igualdade de dereitos para os brit\u00e1nicos residentes no Transvaal, tras ordenar previamente o env\u00edo tropas de reforzo a Natal procedentes da India. Como reacci\u00f3n o 9 de outubro Kruger envioulle aos brit\u00e1nicos o seu propio ultimato esixindo a retirada en 48 horas das tropas brit\u00e1nicas acantonadas na fronteira.\nOfensiva b\u00f3er.\nTransvaal declarou a guerra o 11 de outubro de 1899 e o d\u00eda seguinte fixo o propio o Estado de Orange, en total as tropas b\u00f3ers contaban con 30.000 homes armados dirixidos polo xeneral Petrus Jacobus Joubert mentres os brit\u00e1nicos contaban con 22.000 militares e 10.000 milicianos pero agardaban un reforzo de 40.000 homes comandados polo xeneral Redvers Buller.\nOs b\u00f3ers nunha acci\u00f3n r\u00e1pida e por sorpresa cruzaron a fronteira e entraron na colonia brit\u00e1nica de Natal sitiando os ingleses na localidade de Ladysmith mentres no oeste os b\u00f3ers sitiaban as cidades de Mafeking e Kimberley e polo sur os b\u00f3ers chegaban ata preto de Colesbarg.\nA fins de outubro chegaron as tropas comandadas por Buller, este pretend\u00eda dirixir unha ofensiva contra Bloemfontein seguindo a li\u00f1a do ferrocaril pero o co\u00f1ecer a situaci\u00f3n das tropas brit\u00e1nicas dividiu o seu ex\u00e9rcito para auxiliar as localidades sitiadas. Na batalla de Magersfontein (11 de decembro) o corpo dirixido por lord Methuen foi derrotado cando intentaba socorrer Kimberley e o 15 de decembro o groso das tropas de reforzo dirixidas por Buller foron derrotadas en Colenso cando tentaban chegar a Ladysmith. E na batalla de Spion Kop (23-24 de xaneiro de 1900) as tropas brit\u00e1nicas foron derrotadas novamente cando unha vez m\u00e1is intentaban socorrer Ladysmith.\nOfensiva brit\u00e1nica.\nAs novas que chegaban ao Reino Unido das derrotas brit\u00e1nicas abraiou a Europa que esperaba unha vitoria r\u00e1pida e doada para os brit\u00e1nicos, estes enviaron a Frederick Roberts como xefe de todas as forzas brit\u00e1nicas en \u00c1frica do sur, desde a s\u00faa chegada comezou a contraofensiva brit\u00e1nica liberando as gornici\u00f3ns de Kimberley o 15 de febreiro e na batalla de Paardeberg (18-27 de febreiro) Roberts conseguiu a rendici\u00f3n de Piet Cronje e 4000 dos seus homes mentres Buller consegu\u00eda que se levantase o sitio de Makefing o 17 de maio e antes o 13 de marzo Roberts entraba en Bloemfontein a capital de Orange pero nun golpe sorpresa os b\u00f3ers contaron as pontes da cidade e fix\u00e9ronse cos dep\u00f3sitos da auga provocando a morte de 1000 soldados brit\u00e1nicos nas seguintes semanas, o 31 de maio os brit\u00e1nicos entraron en Xohanesburgo e o 5 de xu\u00f1o en Pretoria.\nGuerra de guerrillas.\nLogo da ca\u00edda das principais cidades b\u00f3ers a guerra os b\u00f3ers continuaron a guerra por medio de comandos que desenvolveron unha guerra de guerrillas ao longo dos dous anos seguintes. O ex\u00e9rcito brit\u00e1nico avanzou seguindo as li\u00f1as do ferrocarril para conquistar o resto do territorio sufrindo numerosas baixas, o presidente Kruguer e o que quedaba da estrutura administrativa do goberno retir\u00e1ronse o leste do Transvaal antes de pedir asilo na \u00c1frica Oriental Portuguesa. En setembro de 1900 os brit\u00e1nicos controlaban formalmente as d\u00faas rep\u00fablicas pero o control era s\u00f3 efectivo mentres permanec\u00edan no territorio as s\u00faas tropas, estimadas en 250.000 efectivos. Axi\u00f1a como o seu ex\u00e9rcito se retiraba dunha zona o control volv\u00eda aos comandos b\u00f3ers. En marzo de 1901, o xeneral Kitchener adoptou unha pol\u00edtica de terra queimada, privando as \u00e1reas rurais de calquera artigo \u00fatil aos guerrilleiros, confiscou gando, envelenou pozos, queimou colleitas e granxas e desprazou a poboaci\u00f3n rural a campos de concentraci\u00f3n. Finalmente o 31 de maio de 1902 asinouse o Tratado de Vereeniging, era o final da guerra. Un total de 75.000 persoas morreron nela: 22.000 soldados brit\u00e1nicos, 7.000 soldados b\u00f3ers, 20-28.000 civ\u00eds b\u00f3ers e 20.000 africanos."}
{"id": "44614", "revid": "1131", "url": "https://gl.wikipedia.org/wiki?curid=44614", "title": "Cruceiro do Adro de Tarago\u00f1a", "text": "O cruceiro do Adro de Tarago\u00f1a \u00e9 un monumento relixioso situado a car\u00f3n da igrexa de San Salvador de Tarago\u00f1a (Rianxo).\nDescrici\u00f3n.\nO cruceiro, situado no adro, pos\u00fae un altar. Ten plataforma dun grao e pedestal moi moldurado e con grande escocia. O fuste \u00e9 de secci\u00f3n octogonal, cadrada nos extremos. O capitel, de formig\u00f3n moi decorado, ten volutas, follas de acanto, querub\u00edns e orlas vexetais. A cruz, tam\u00e9n de formig\u00f3n, \u00f3 igual c\u00e1s imaxes, de secci\u00f3n cuadrangular ruda. O Cristo ten as mans abertas e coroa de espi\u00f1os. A Virxe Mar\u00eda est\u00e1 orando cos dedos entrelazados sobre nubes."}
{"id": "44620", "revid": "23204", "url": "https://gl.wikipedia.org/wiki?curid=44620", "title": "Skalariak", "text": "Skalariak \u00e9 unha banda de ska fundada en 1994 en Navarra. As s\u00faas letras son en castel\u00e1n e \u00e9uscaro, e no seu traballo p\u00f3dese atopar tam\u00e9n sons punk, reggae e outros ritmos.\nHistoria.\nSkalariak naceu en Pamplona, da man dos irm\u00e1ns Juantxo (voz) e Peio Skalari (bater\u00eda). Grandes afeccionados ao ska e ao reggae, editaron un fanzine e fixeron intervenci\u00f3ns en radios como DJs. Por fin, deciden po\u00f1er en marcha un proxecto musical ao que chaman Skalariak. Conseguen establecer a primeira formaci\u00f3n da banda, composta por Javier Etxeberria (guitarra), Mario Memola (saxof\u00f3n), Zara (teclados), Naiara Krutxaga (baixo), Marco Bellizzi (tromb\u00f3n) e David Ordu\u00f1a (trompeta).\nXusto cando empezan a tocar en directo entran en contacto coa discogr\u00e1fica pamplonica Gor, que lles ofrece gravar un disco. Ademais, esta toma de contacto permite \u00e1 banda introducir o tema \"Txapeldunak\" no recompilatorio \"Latin Ska Vol. II\" (1996), que editou o prestixioso selo de ska Moon Ska Records.\nEn 1997 entran nos \"Estudios XXI\", dos irm\u00e1ns Javier e Juan Antonio San Mart\u00edn (t\u00e9cnicos de son), para gravar o que ser\u00eda o seu primeiro disco: \"Skalariak\" (Gor), producido por Mario Go\u00f1i. O disco incl\u00fae \"Txapeldunak\" e \"Ou neure herri\", que tam\u00e9n ser\u00e1 o primeiro sinxelo do grupo. Os dous temas, xunto a \"Agur euskal herriari\", est\u00e1n cantados en \u00e9uscaro, pero o resto dos temas do disco son en castel\u00e1n. Juantxo e Peio toman as rendas do grupo, compo\u00f1endo todos os temas, excepto as letras dos temas en \u00e9uscaro.\nComezan a tocar por diversas cidades de Espa\u00f1a, e comezan a tocar por Europa nunha mini-xira de dez d\u00edas que lles leva a tocar nos estados franc\u00e9s e italiano. Durante estas xiras estabel\u00e9cese a actual formaci\u00f3n, entrando Hiart Leitza no posto de Zara e Luisillo Kalandraka no de Naiara. Na secci\u00f3n de ventos o \u00fanico membro orixinal que queda \u00e9 Mario Memola, pero en todos os seus concertos a partir de agora utilizar\u00e1n en directo a diferentes m\u00fasicos \u00e1 trompeta e o tromb\u00f3n.\nEn 1999 aparece o seu segundo traballo, \"Klub Ska\" (Gor), que ser\u00e1 o primeiro dunha trilox\u00eda de \u00e1lbums conceptuais: \"En la Kalle\" (Gor, 2000) e \"Radio Ghetto\" (BoaCor, 2003). Neste caso a banda (xa coa s\u00faa ali\u00f1aci\u00f3n actual) inv\u00e9ntase un \"Klub Ska\" multicultural e multirracial, en que os \"rude boys\" pamplonicas \u00fanense para falar de pol\u00edtica e f\u00fatbol e para escoitar os seus temas xamaicanos preferidos. O son do grupo presenta unha l\u00f3xica evoluci\u00f3n, debido sobre todo \u00e1 experiencia que como banda acumularon en case dous anos de viras. No disco aparece un dos seus temas m\u00e1is co\u00f1ecidos, \"S\u00f3lo vivir\", que tam\u00e9n foi o single de presentaci\u00f3n. Repiten para gravar nos \"Estudos XXI\" cos irm\u00e1ns San Mart\u00edn e Mario Go\u00f1i. Aparecen, como en todos os seus discos, temas en \u00e9uscaro, os \u00fanicos que non comp\u00f3n a parella Juantxo/Peio.\nEntre os anos 1999 e 2000 a banda inicia a presentaci\u00f3n do disco. Viran por Madrid, Barcelona, Galiza e todo o Pa\u00eds Vasco. Inician unha segunda xira internacional pasando de novo por Francia e Italia, as\u00ed como por Su\u00edza e M\u00e9xico, pa\u00eds que percorren tocando durante tres semanas.\nEn 2001 aparece o seu terceiro traballo \"En la Kalle\", segundo dos discos conceptuais no que a banda rompe o cerco do \"Klub Ska\" e achega a s\u00faa proposta \u00e1 r\u00faa. Para esta ocasi\u00f3n optan por gravar nos \"Estudios Garate\" da man de Kaki Arkarazo \u00e1 produci\u00f3n. O son \u00e9 moi similar ao conseguido no seu anterior traballo, o que o propio grupo define como \"son Skalariak\".\nFacendo realidade o t\u00edtulo do disco e a s\u00faa proposta conceptual, o grupo d\u00e1 os seus primeiros concertos de presentaci\u00f3n en actuaci\u00f3ns espont\u00e1neas nas r\u00faas de Pamplona (tocaron polas r\u00faas en Sanfermines), Barcelona ou Bilbao. Volven virar por Espa\u00f1a, Francia e Su\u00edza (onde tocaron nos actos preparados para protestar polo cumio do G8) e Italia. Aparecen edici\u00f3ns europeas de \"Klub Ska\" (que se edita en Alema\u00f1a por Mad Butcher Records) e \"En la Kalle\" (editado no mercado italiano por Gridalo Forte Records, a discogr\u00e1fica da Banda Bassotti). As actuaci\u00f3ns espont\u00e1neas e diferentes reportaxes, entrevistas e tomas en directo aparecer\u00e1n recollidas no v\u00eddeo \"Skalariak: Street's Ska\" (Gor, 2002).\nEn marzo de 2003 inician a gravaci\u00f3n do que ser\u00e1 o seu cuarto traballo, \"Radio Ghetto\", co que se pecha a trilox\u00eda composta por \"Klub Ska\" e \"En la Kalle\". Pero esta vez o traballo v\u00e9n da man da discogr\u00e1fica-distribuidora madrile\u00f1a BOA. Repiten nos Estudios Garate e con Kaki Arkarazo. Esta vez os temas en \u00e9uscaro tam\u00e9n son obra de Juantxo e Peio, como o resto de temas do \u00e1lbum. Neste caso o disco xira en torno a \"Radio Ghetto\", desde a que os \"rude boys\" expo\u00f1en as s\u00faas inquietudes. Esta vez o radio de acci\u00f3n da m\u00fasica se expande todo o posible: empezou no \"Klub Ska\", sacaron a s\u00faa proposta \"En la kalle\" e agora toca expandirla a todos os lugares do mundo desde a \"Radio Ghetto\", a radio da xente e do pobo. O propio grupo pon en marcha unha nova experiencia comunicativa: nace Radio Guetto, desde a que o grupo pretende levar a todas partes as culturas vasca e xamaicana, tendo cada membro do grupo un programa particular. Chegaron a emitir varios concertos de Skalariak e programas en directo. Logo de ano e medio de emisi\u00f3ns, debido a diferentes problemas legais tiveron que parar, pero o grupo est\u00e1 po\u00f1endo o proxecto de novo en marcha.\nA banda presenta o novo disco por toda Espa\u00f1a, pasando por Madrid, Barcelona, Bilbao, Vigo, Zaragoza ou Alacant. Asentan definitivamente a s\u00faa presenza en Europa, en pa\u00edses onde xa tocaron como Su\u00edza (tocan ante 30.000 persoas no \"Open Air St. Gallen Festival\"), en Francia e outros como a Rep\u00fablica Checa ou Alema\u00f1a (onde tocan no \"Gurten Festival\" ante 10.000 persoas). As\u00ed mesmo, volven a M\u00e9xico, onde realizan unha vira na que atraen m\u00e1is p\u00fablico que na anterior. De feito, desde M\u00e9xico \u00e9 de onde se reciben m\u00e1is visitas a Radio Ghetto e \u00e1 s\u00faa p\u00e1xina web.\nUnha vez finalizada a trilox\u00eda, e con motivo de pechar a etapa protagonizada por esta, a banda pon en marcha en 2005 o \"Klub Street Ghetto Tour\", unha xira na que presentan unicamente material da s\u00faa trilog\u00eda. Tocan entre marzo e agosto, momento no que empezan a preparar o seu seguinte traballo.\nCon \"Luz Rebelde\" (BoaCor, 2005), o grupo abre unha nova etapa. As\u00ed aparecen novos sons cos que Skalariak ampl\u00eda o seu paleta estil\u00edstica, desde ritmos celtas (\"Luz Rebelde\"), soul e funk (\"Hartu\") a ritmos caribe\u00f1os (\"Segapotoen lurraldea\" ou \"Ale\"), pero sen renunciar ao pouso xamaicano que sempre lles acompa\u00f1ou. Por primeira vez aparece unha versi\u00f3n: \"Rude control\" (de \"Total control\" de The Clash) e Hiartz canta como solista no tema \"Hartu\" por primeira vez.\nAs xiras de presentaci\u00f3n l\u00e9vanos a circu\u00edtos xa consolidados como o alem\u00e1n ou o su\u00edzo, pero tam\u00e9n ampl\u00edan horizontes tocando en Chile por primeira vez. Tocan no estadio \"V\u00edctor Jara\" con bandas latinoamericanas nun acto organizado pola ONG chilena \"CIASPO\".\nEn agosto de 2006 Hiart comunicou que abandonaba o grupo. O 15 de outubro dese ano celebrouse o Nafarroa Oinez, para o cal Skalariak por primeira vez compuxo o tema principal.\nMembros.\nMembros anteriores\nDiscograf\u00eda.\n\u00c1lbums\nSinxelos\nV\u00eddeos\nParticipaci\u00f3ns en recompilatorios"}
{"id": "44629", "revid": "5863", "url": "https://gl.wikipedia.org/wiki?curid=44629", "title": "V\u00edctor Casas", "text": "V\u00edctor Casas Rey, nado na Coru\u00f1a o 31 de xullo de 1900 e finado na Caeira (Poio) o 12 de novembro de 1936, foi un xornalista, actor e pol\u00edtico galego que desenvolveu a s\u00faa actividade en Galicia.\nTraxectoria.\nFoi fillo de F\u00e9lix Casas e Cinita Rey. En 1916 ingresou na Irmandade da Fala da Coru\u00f1a. Tras abandonar o seu emprego como viaxante vendedor de calzado, en 1918 participou na I Asemblea Nacionalista de Lugo, da que sa\u00edu o \u00abManifiesto Nazonalista\u00bb, que constituir\u00eda a base com\u00fan de todos os programas do nacionalismo galego at\u00e9 a Guerra Civil, e combateu a ditadura de Primo de Rivera. Cabo de Federico Zamora percorreu o pa\u00eds para levar a mensaxe do nacionalismo galego.\nActivo colaborador das Irmandades da Fala, e director d' \"A Nosa Terra\" desde 1922, foi un dos impulsores da Organizaci\u00f3n Republicana Gallega Aut\u00f3noma (ORGA), participando nas reuni\u00f3ns constitu\u00edntes do partido durante setembro de 1929. Aceptou o Pacto de Lestrobe (26 de marzo de 1930), pero non o Compromiso de Barrantes (25 de setembro de 1930) organizado polo Partido Autonomista Galego, e asinado por Vicente Risco, Ram\u00f3n Otero Pedrayo, Castelao, Florentino L\u00f3pez Cuevillas, Valent\u00edn Paz-Andrade e Portela Valladares.\nNon obstante, desencantado coa ORGA, pola s\u00faa deriva estatalista, participou, en 1931 na fundaci\u00f3n do Partido Galeguista, do que foi presidente na provincia de Pontevedra e da Coru\u00f1a. Partidario da alianza na Fronte Popular, tralo intento de golpe de Estado que deu lugar \u00e1 Guerra Civil, foi detido, condenado por un consello de guerra e fusilado polas tropas franquistas no monte da Caeira, en Poio, a catro quil\u00f3metros de Pontevedra, xunto a outros dez republicanos."}
{"id": "44630", "revid": "736", "url": "https://gl.wikipedia.org/wiki?curid=44630", "title": "V\u00edctor Casas Rey", "text": ""}
{"id": "44631", "revid": "127505", "url": "https://gl.wikipedia.org/wiki?curid=44631", "title": "Ragtime", "text": "O ragtime \u00e9 un estilo musical norteamericano que tivo o seu m\u00e1ximo auxe entre 1899 e 1918. Houbo varios per\u00edodos de rexurdimento da s\u00faa popularidade e a\u00ednda se comp\u00f3n hoxe en d\u00eda. O ragtime foi a primeiro x\u00e9nero verdadeiramente afro-norteamericano e precedeu \u00f3 jazz. Comezou coma m\u00fasica de baile das bandas populares anos antes de ser publicado en partituras de m\u00fasica popular para piano. Sendo unha modificaci\u00f3n da marcha, moi popular daquela, ad\u00f3itase escribir en 2/4 ou 4/4, decote cun padr\u00f3n predominante de baixo na man esquerda nos tempos impares e acordes nos pares acompa\u00f1ando unha melod\u00eda asincopada na man dereita. A unha composici\u00f3n neste estilo ch\u00e1maselle \"rag\". Un rag escrito en 3/4 \u00e9 un \"ragtime waltz\".\nO ragtime non \u00e9 un comp\u00e1s (tempo) no mesmo sentido no que a marcha \u00e9 2/4 e o waltz \u00e9 3/4, sen\u00f3n que emprega un efecto aplicable \u00e1 m\u00fasica en calquera comp\u00e1s. A caracter\u00edstica m\u00e1is salientable do ragtime \u00e9 un tipo espec\u00edfico de s\u00edncope na que os acentos mel\u00f3dicos caen entre os tempos do comp\u00e1s. Isto crea melod\u00edas que semellan fuxir dalg\u00fans tempos do acompa\u00f1amento enfatizando notas que preceden ou seguen \u00f3 tempo. O efecto pretendido sobre o o\u00ednte \u00e9 acentuar os tempos, induc\u00edndoo a moverse cara a m\u00fasica. Scott Joplin, o compositor e pianista co\u00f1ecido coma o \"Rei do Ragtime\", calificou este efecto coma \"estra\u00f1o e intoxicante\". Tam\u00e9n empregou o termo swing para describir como tocar o ragtime: \"Toca a modo ata que collas o swing ...\". (Joplin, School of Ragtime, 1908). O nome swing aplicar\u00edase despois a un x\u00e9nero primixenio de jazz desenvolvido dende o ragtime. En ingl\u00e9s, o feito de converter unha peza musical nun ragtime trocado os valores dos tempos das notas da melod\u00eda co\u00f1\u00e9cese coma \"ragging\" a peza. Os ragtimes orixinais adoitan conter varios temas diferentes, sendo o m\u00e1is com\u00fan catro.\nDe acordo co \"New Grove Dictionary of Jazz\", a forma musical foi orixinalmente chamada \"ragged time\" e logo derivar\u00eda a \"ragtime\"."}
{"id": "44632", "revid": "1131", "url": "https://gl.wikipedia.org/wiki?curid=44632", "title": "Tridec\u00e1gono", "text": "En Xeometr\u00eda, un tridec\u00e1gono \u00e9 un pol\u00edgono de 13 lados. Nun tridec\u00e1gono regular cada \u00e1ngulo interno mide aproximadamente 152.308\u00ba, e a \u00e1rea dun tridec\u00e1gono regular de lado \"a\" v\u00e9n dada por:\nUn tridec\u00e1gono regular non se pode constru\u00edr con regra e comp\u00e1s, a\u00ednda que si se pode empregando unha construci\u00f3n Neusis."}
{"id": "44633", "revid": "85894", "url": "https://gl.wikipedia.org/wiki?curid=44633", "title": "Chorente, Tarago\u00f1a, Rianxo", "text": "Chorente \u00e9 un lugar da parroquia de Tarago\u00f1a no concello coru\u00f1\u00e9s de Rianxo, na comarca da Barbanza. Segundo o padr\u00f3n municipal (INE 2013) ten 145 habitantes (68 homes e 77 mulleres).\nPatrimonio.\nO cruceiro de Bra\u00f1as ten plataforma e pedestal cuadrangular, rematado en roda con bocel e con paramentos recadrados. O seu fuste \u00e9 cuadrangular con paramentos recadrados na base. O capitel cuadrangular co \u00e1baco de lados curvos e v\u00e9rtices chafranados, decorado con follas e con cabeza de anxo con \u00e1s. A cruz basta cuadrangular. O seu Cristo crucificado, mans abertas e coroa de espi\u00f1as. A Virxe at\u00f3pase orando sobre nubes con dedos das mans entrelazados.\nNo ver\u00e1n do ano 2006 o cruceiro quedou desfeito por mor dun accidente de tr\u00e1fico, mais restaurouse no ver\u00e1n de 2007."}
{"id": "44634", "revid": "1131", "url": "https://gl.wikipedia.org/wiki?curid=44634", "title": "A gali\u00f1a azul (escolas)", "text": "A gali\u00f1a azul, rede de escolas infant\u00eds de Galicia, primeiro co\u00f1ecida como rede de galescolas, \u00e9 a rede de escolas de educaci\u00f3n infantil dependentes da Xunta de Galicia dirixida a nenos e nenas de 3 meses a 3 anos.\nA rede de escolas infant\u00eds est\u00e1 xestionada polo Consorcio Galego de Servizos de Igualdade e Benestar, e do que forman parte a Vicepresidencia da Xunta de Galicia, e distintos concellos urbanos e rurais, onde se atopan os centros. As galescolas comezaron a funcionar a partir do curso 2007-2008, mais foi a partir do curso 2009-2010 que mudaron o nome.\n\u00c9 necesario nomear que tanto o concepto, como o nome, o proxecto e a iniciativa das galescolas partiu desde a internet por parte da Asociaci\u00f3n Vogal (Viveiro e Observat\u00f3rio das Galescolas) xa a finais do ano 2004.\nO proxecto educativo das Galescolas di fomentar o desenvolvemento integral das nenas e dos nenos e favorecer a conciliaci\u00f3n da vida laboral e familiar dos proxenitores. Cada grupo de nenas e nenos \u00e9 atendido por dous ou d\u00faas profesionais da educaci\u00f3n, no que se denomina \"parella educativa\". Ao funcionaren en rede, as escolas infant\u00eds comparten entre elas recursos, servizos e elementos de coordinaci\u00f3n e apoio pedag\u00f3xico.\nOs sectores que conforman a comunidade educativa est\u00e1n representados en \u00f3rganos colexiados coma o consello de participaci\u00f3n.\nPara o curso 2008-2009 est\u00e1 previsto que funcionen 58 Galescolas cunha oferta de 2733 prazas atendidas por 472 traballadores.\nLingua.\nAs galescolas son un proxecto que potencia a educaci\u00f3n en galego e na tolerancia e no respecto, e co obxectivo de superar o concepto de garda e custodia."}
{"id": "44635", "revid": "98629", "url": "https://gl.wikipedia.org/wiki?curid=44635", "title": "Tolueno", "text": "O tolueno ou metilbenceno, (C6H5CH3) \u00e9 a materia prima a partir da cal se obte\u00f1en derivados do benceno, o \u00e1cido benzoico, o fenol, a caprolactama, a sacarina, medicamentos, colorantes, perfumes, TNT e deterxentes.\nO seu nome deriva do b\u00e1lsamo da \u00e1rbore \"Myroxylon balsamum\" (B\u00e1lsamo Tolu ou B\u00e1lsamo do Per\u00fa) do cal Henri Etienne Sainte-Claire Deville obt\u00edvoo por primeira vez en 1844 mediante destilaci\u00f3n seca.\nDatos xerais.\nO tolueno \u00e9 un l\u00edquido incoloro cun olor semellante \u00f3s disolventes de pintura. \u00c9 miscible na maior\u00eda de disolventes org\u00e1nicos apolares pero case inmiscible na auga (0,52 g/l).\nO seu punto de inflamaci\u00f3n \u00e9 de 4\u00a0\u00b0C (temperatura a partir da cal hai bastante vapor coma para poder inflamar o l\u00edquido) e o seu punto de ignici\u00f3n \u00e9 de 535\u00a0\u00b0C. En mesturas co aire os vapores son explosivos no rango de 1,2-7%.\nA s\u00faa viscosidade din\u00e1mica es de 0,6 mPas, sendo menos viscoso c\u00e1 auga.\nDatos fisicoqu\u00edmicos.\nF\u00f3rmula: C7H8\nMasa molecular: 92,14 g/mol\nPunto de ebulici\u00f3n: 110,8\u00a0\u00b0C\nPunto de fusi\u00f3n: -95\u00a0\u00b0C\nDensidade: 0,8669 g/ml\nDensidade \u00f3ptica nD20: 1,4961\nRelaci\u00f3n Rayleigh: 1.3522 x 10\u20135\u00a0cm\u22121\nN\u00famero CAS: 108-88-3\nS\u00edntese.\nExiste en forma natural no petr\u00f3leo cru e na \u00e1rbore tol\u00fa. Tam\u00e9n se produce durante a manufactura da gasolina e doutros combust\u00edbeis a partir do petr\u00f3leo cru e na manufactura do coque a partir do carb\u00f3n.\nQuimicamente x\u00e9rase na ciclodehidrogenaci\u00f3n do \"n\"-heptano na presenza de catalizadores e pasando polo metilheptano. Ademais, obtense coma subproduto na xeraci\u00f3n do etileno e do propeno.\nA produci\u00f3n anual mundial do tolueno \u00e9 de 5 a 10 mill\u00f3ns de toneladas.\nAplicaci\u00f3ns.\nO tolueno eng\u00e1dese \u00f3s combust\u00edbeis (coma antidetonante) e coma disolvente para pinturas, revestimentos, caucho, resinas, dilu\u00ednte en lacas nitrocelul\u00f3sicas e en adhesivos.\nO tolueno \u00e9 o produto de partida na s\u00edntese do TNT (2,4,6-trinitrotolueno), un co\u00f1ecido explosivo.\nToxicidade.\nO tolueno \u00e9 unha substancia nociva a\u00ednda que a s\u00faa toxicidade \u00e9 moi inferior \u00e1 do benceno. A raz\u00f3n radica en que o citocromo P450, responsable da metabolizaci\u00f3n do benceno e do tolueno, oxida preferentemente o grupo metilo. Os ep\u00f3xidos xerados na oxidaci\u00f3n do anel arom\u00e1tico (e ao que se atrib\u00fae o poder cancer\u00edxeno do benceno) s\u00f3 se forman nunha proporci\u00f3n inferior \u00f3 5 %.\nO corpo elimina o tolueno desta maneira, sobre todo en forma de \u00e1cido benzoico e \u00e1cido hip\u00farico.\nO tolueno pode afectar \u00f3 sistema nervioso. Niveis baixos ou moderados poden producir cansazo, confusi\u00f3n, debilidade, perda da memoria, n\u00e1useas, perda do apetito e perda da audici\u00f3n e a vista. Estes s\u00edntomas xeralmente desaparecen cando a exposici\u00f3n remata.\nOs vapores do tolueno presentan un lixeiro efecto narc\u00f3tico e irritan os ollos. Inhalar niveis altos de tolueno durante un per\u00edodo breve pode facer que un se sinta mareado ou con sono. Pode causar, ademais, perda do co\u00f1ecemento e, en casos extremos, a morte.\nA concentraci\u00f3n m\u00e1xima permitida dos vapores do tolueno nos lugares de traballo \u00e9 de 50 ppm (partes por mill\u00f3n) (190\u00a0mg/m\u00b3).\nO tolueno \u00e9 biodegradable, feito que se aproveita por exemplo nos biofiltros para a eliminaci\u00f3n dos seus vapores. Non obstante presenta unha certa toxicidade sobre a vida acu\u00e1tica e polo tanto est\u00e1 catalogado coma substancia perigosa para estes ecosistemas.\nReactividade.\nEn condici\u00f3ns normais \u00e9 estable. Con oxidantes fortes, por exemplo, unha disoluci\u00f3n \u00e1cida de permanganato pot\u00e1sico, (KMnO4) o grupo metilo \u00e9 oxidado pasando por produtos intermedios coma o alcohol benc\u00edlico e o benzaldeh\u00eddo para dar, finalmente, \u00e1cido benzoico. A mesma reacci\u00f3n p\u00f3dese levar a cabo de forma catal\u00edtica con os\u00edxeno coma oxidante ou mediante \u00f3xidos de nitr\u00f3xeno en fase de vapor.\nAdemais, o grupo metilo pode ser atacado por reactivos coma o bromo. Esta substituci\u00f3n no grupo alqu\u00edlico est\u00e1 favorecida por irradiaci\u00f3n ou elevadas temperaturas. Xeralmente esta reacci\u00f3n real\u00edzase no laboratorio quentando a refluxo ao lado dunha l\u00e1mpada de potencia suficiente e engadindo lentamente bromo elemental. Nesta reacci\u00f3n lib\u00e9rase ademais \u00e1cido bromh\u00eddrico coma subproduto. Segundo a cantidade de bromo empregado p\u00f3dese obter o bromuro de bencilo, o dibromometilbenceno ou o tribromometilbenceno.\nO anel fen\u00edlico \u00e9 atacado preferentemente por electr\u00f3filos, preferentemente en posici\u00f3n 2 e 4 \u00f3 grupo metilo. As\u00ed obtense cunha mestura de \u00e1cido n\u00edtrico e \u00e1cido sulf\u00farico, segundo as condici\u00f3ns, o 4-nitrotolueno, o 2,4-dinitrotolueno ou o 2,4,6-trinitrotolueno (TNT).\nCo bromo cons\u00e9guese unha substituci\u00f3n do anel fen\u00edlico en fr\u00edo e en presenza dun catalizador."}
{"id": "44636", "revid": "12452", "url": "https://gl.wikipedia.org/wiki?curid=44636", "title": "Milan AC", "text": ""}
{"id": "44638", "revid": "22570", "url": "https://gl.wikipedia.org/wiki?curid=44638", "title": "Mudelos, O Carballi\u00f1o", "text": "Mudelos \u00e9 unha parroquia do concello do Carballi\u00f1o, sita a 2\u00a0km da capital. Est\u00e1 formada polos lugares de Mudelos, A Bubela, Xesteira, Barreira e Paci\u00f1os. En 2011 ti\u00f1a 125 habitantes (49 homes e 76 mulleres).\nFestas.\nAs festas na honra de Santiago e Santa Ana cel\u00e9branse os d\u00edas 25 e 26 de xullo. Foron festas reco\u00f1ecidas por ser de romar\u00eda, a\u00ednda que na actualidade non mante\u00f1en nada dos seus inicios, non chegando a pasar de ser festas de Pote."}
{"id": "44639", "revid": "55340", "url": "https://gl.wikipedia.org/wiki?curid=44639", "title": "Hendec\u00e1gono", "text": "En xeometr\u00eda, un hendec\u00e1gono \u00e9 un pol\u00edgono de once lados. Os \u00e1ngulos internos dun hendec\u00e1gono regular miden 147.27\u00ba cada un aproximadamente.\nA \u00e1rea dun hendec\u00e1gono regular de lado \"a\" \u00e9:\nNon \u00e9 posible constru\u00edr un hendec\u00e1gono regular con regra e comp\u00e1s."}
{"id": "44640", "revid": "23204", "url": "https://gl.wikipedia.org/wiki?curid=44640", "title": "Funk", "text": "O funk \u00e9 un estilo musical afroamericano. Naceu nos 60 con int\u00e9rpretes coma James Brown, Sly and the Family Stone e The Meters, e emerxeu coma x\u00e9nero a finais desa d\u00e9cada. O funk caracter\u00edzase por ter ritmos bailables moi sincopados que enfatizan o primeiro tempo de cada comp\u00e1s, li\u00f1as de baixo prominentes, unha guitarra r\u00edtmica moi distintiva cun son afiado, voces \u00f3 estilo da m\u00fasica soul, secci\u00f3ns de vento poderosas e orientadas \u00f3 ritmo, unha grande \u00e9nfase na percusi\u00f3n, inclu\u00edndo adoito diversos tambores ademais da bater\u00eda, e influencias africanas e do jazz. O funky \u00e9, xunto co rock e o hip hop unha das m\u00e1is grandes influencias da m\u00fasica moderna.\nO funk foi a principal influencia no desenvolvemento da m\u00fasica disco e, m\u00e1is tarde, do hip hop."}
{"id": "44641", "revid": "56817", "url": "https://gl.wikipedia.org/wiki?curid=44641", "title": "Isodec\u00e1gono", "text": "En xeometr\u00eda, un isodec\u00e1gono \u00e9 un pol\u00edgono de vinte lados. Cada \u00e1ngulo interior dun isodec\u00e1gono regular mide 162\u00ba, e a \u00e1rea dun isodec\u00e1gono regular de lado \"a\" \u00e9:"}
{"id": "44642", "revid": "1505", "url": "https://gl.wikipedia.org/wiki?curid=44642", "title": "Apertium", "text": "Apertium \u00e9 un sistema de traduci\u00f3n autom\u00e1tica que foi desenvolvido co financiamento conxunto do goberno espa\u00f1ol e do goberno catal\u00e1n na Universidade de Alacant. Apertium estaba orixinalmente dese\u00f1ado para traducir entre linguas relacionadas, a\u00ednda que recentemente se lle engadiu m\u00e1is potencia sint\u00e1ctica para poder tratar pares de linguas m\u00e1is afastadas. \u00c9 un software libre liberado baixo os termos da licenza GNU GPL."}
{"id": "44643", "revid": "15490", "url": "https://gl.wikipedia.org/wiki?curid=44643", "title": "Panfilia", "text": "Panfilia foi unha rexi\u00f3n da costa suroeste de Asia Menor, ao leste de Licia. Limitaba con Licia (ao oeste), Pisidia (ao norte), Cilicia (ao leste) e o mar Mediterr\u00e1neo (ao sur). A zona da costa formaba un golfo co\u00f1ecido como \"Pamphylius Sinus\" ou \"Pamphylium Mare\". Ti\u00f1a unha costa extensa pero cara ao interior non se prolongaba demasiado, pero os romanos \u00e1s veces consideraron a Panfilia inclu\u00edndo Psidia.\nPanfilia non foi provincia romana ata a divisi\u00f3n de Constantino I o Grande no s\u00e9culo IV, e antes formou parte da provincia chamada Licia e Panfilia con fronteira entre ambas rexi\u00f3ns nos montes Cl\u00edmax e fronteira con Cilicia no r\u00edo Melas, pero os l\u00edmites non eran moi estritos xa que Olbia e Perge, ao leste dos montes Cl\u00edmax, ser\u00edan consideradas a mi\u00fado como parte de Licia e, en cambio, Perge, al\u00e9n do r\u00edo Melas, sempre foi considerada cidade de Panfilia.\nO pa\u00eds era en xeral monta\u00f1oso polas estibaci\u00f3ns das montes do Tauro que se achegaban ata a mesma costa. O promontorio principal da costa era o \"Leucotheum\" ou \"Leucolla\".\nOs r\u00edos principais eran o \"Catarrhactes\", o \"Cestrus\", o Eur\u00edmed\u00f3n e o Melas, todos naveg\u00e1beis. Hab\u00eda un lago, chamado Capria, entre o Cestro e o Eur\u00edmed\u00f3n.\nA s\u00faa lingua presentaba influencias gregas. As s\u00faas moedas tam\u00e9n mostran unha forte influencia art\u00edstica grega. Os seus deuses eran os deuses gregos, especialmente Zeus, Artemisa e Dioniso.\nAs principais cidades ser\u00edan Lirnas ou Lirnessos, T\u00e9nedos, Olbia, C\u00f3rico, Aspendo, Perge, Silion, Side, Cibira e Ptolemais.\nSegundo Plinio o Vello o pa\u00eds chamouse antes Mopsopsia, de Mopso, o xefe dun grupo de gregos que se estableceron al\u00ed despois da guerra de Troia.\nSometido o pa\u00eds por Persia, os panfilios ser\u00edan un pobo pouco importante que s\u00f3 achegou 30 barcos \u00e1 guerra contra Atenas ao comezo do s\u00e9culo -V. (os licios achegaron 50 e os cilicios 100). Sometidos facilmente a Alexandre o Grande, \u00e1 s\u00faa morte quedaron no poder de Ant\u00edgono e, despois do -301 dos sel\u00e9ucidas. Despois da paz de Apamea pasou a Roma (-188) e a rexi\u00f3n foi incorporada ao reino de P\u00e9rgamo co que pasou a Roma o -133, formando parte da provincia de Asia. Os panfilios participaron a mi\u00fado nas pirater\u00edas dos seus veci\u00f1os cilicios e os seus portos ser\u00edan unha especie de refuxio de seguridade para os cilicios. Cando se creou a provincia de Cilicia foi inclu\u00edda nela, pero retornou a Asia o -43; o -31 foi incorporada a Galacia e o ano 70 creouse unha provincia que se chamou Licia e Panfilia, da que formou parte. Baixo Constantino I o Grande, antes do 325, a provincia dividiuse nas de Licia e de Panfilia.\nAs colonias gregas de Aspendo e Side ficaron como estados independentes en alianza con Persia, e despois con Macedonia e cos sel\u00e9ucidas, e ser\u00edan cidades libres baixo os romanos ata o tempo de Vespasiano."}
{"id": "44644", "revid": "56817", "url": "https://gl.wikipedia.org/wiki?curid=44644", "title": "Pamphylius Sinus", "text": "Pamphylius Sinus \u00e9 o nome que os romanos lle deron a unha gran ba\u00eda da costa suroeste de Anatolia, entre Licia e Panfilia, que comezaba no cabo \"Quelidonia\" e acababa no cabo \"Anemurio\". \u00c9 a moderna ba\u00eda de Adalia ou Antalya."}
{"id": "44646", "revid": "23204", "url": "https://gl.wikipedia.org/wiki?curid=44646", "title": "Las Vegas, Nevada", "text": "Las Vegas (en ingl\u00e9s pronunciado [l\u0251\u02d0s \u02c8ve\u026a\u0261\u0259s]) \u00e9 a maior das cidades do estado de Nevada nos Estados Unidos de Am\u00e9rica, as\u00ed como a maior cidade fundada no s\u00e9culo XX. Converteuse nun dos principais destinos tur\u00edsticos do pa\u00eds grazas \u00e1s s\u00faas zonas comerciais e de vacaci\u00f3ns, pero sobre todo grazas \u00f3s seus casinos. De acordo co censo de 2000 a cidade ti\u00f1a unha poboaci\u00f3n de 478.434 habitantes. A oficina do censo estima unha poboaci\u00f3n de 518.313 habitantes en 2003. Las Vegas foi a capital do condado de Clark desde o nacemento deste en 1909. Estudos recentes (ano 2005) cifran a poboaci\u00f3n da \u00e1rea metropolitana en torno a 1\u00a0950\u00a0000 persoas. Calc\u00falase que \u00e9 habitual que haxa en torno \u00e1 mesma cifra de turistas durante a tempada de vacaci\u00f3ns que de habitantes: xa sexa por viaxes de estadounidenses que van pasar unha fin de semana ou polo turismo mundial.\nO nome de Las Vegas apl\u00edcase frecuentemente \u00e1s \u00e1reas do condado de Clark que rodean a cidade, especialmente as \u00e1reas residenciais situadas dentro ou preto de Las Vegas Strip. A maior parte dos 7,25 quil\u00f3metros de Las Vegas Boulevard est\u00e1n situados f\u00f3ra dos l\u00edmites da cidade de Las Vegas, concretamente na area do condado chamado Paradise. Las Vegas \u00e9 co\u00f1ecida en ocasi\u00f3ns como a \"Cidade do pecado\" (en ingl\u00e9s: \"Sin City\") debido \u00e1 popularidade do xogo e apostas legais, a dispo\u00f1ibilidade de bebidas alcoh\u00f3licas a calquera hora do d\u00eda (como en toda Nevada), ou a legalidade da prostituci\u00f3n nos condados veci\u00f1os (as leis de Nevada prohiben a prostituci\u00f3n nos condados de m\u00e1is de 400.000 habitantes). O goberno local e os promotores tur\u00edsticos da cidade prefiren o alcume de \"o que pasou en Las Vegas, quedou en Las Vegas\". A imaxe glamurosa da cidade f\u00edxoa escenario de diversas pel\u00edculas e series televisivas.\nHistoria.\nO nome de Las Vegas deullo o espa\u00f1ol Antonio Armijo quen chegou a\u00ed mentres segu\u00eda un vello cami\u00f1o espa\u00f1ol desde Texas. Nesa \u00e9poca, nalgunhas \u00e1reas baixas do Val de Las Vegas, exist\u00edan mananciais que creaban extensas \u00e1reas verdes que contrastaban co deserto que as rodeaba; de a\u00ed o nome de \"Las Vegas\".\nO oficial e explorador do ex\u00e9rcito estadounidense John C. Fr\u00e9mont viaxou ao val de Las Vegas o 3 de maio de 1844, cando este territorio formaba parte a\u00ednda de M\u00e9xico; lideraba un grupo de exploradores do corpo de enxe\u00f1eiros do ex\u00e9rcito estadounidense. O 10 de maio de 1855, despois da anexi\u00f3n de Las Vegas aos Estados Unidos, Brigham Young enviou un grupo de 30 misioneiros morm\u00f3ns para converter a poboaci\u00f3n ind\u00edxena. Os morm\u00f3ns abandonaron a zona en 1857 xa que os nativos rexeitaron os seus ensinos. En 1864 o ex\u00e9rcito constru\u00edu o Forte Baker. En 1900, os mananciais foron canalizados cara \u00e1 cidade que quedou as\u00ed provista dunha fonte de auga corrente. Isto permitiu a Las Vegas converterse nunha parada na que encher auga para os trens que viaxaban entre Os \u00c1nxeles (California) e Albuquerque (Novo M\u00e9xico).\nLegalizaron o xogo en 1931, Las Vegas iniciou a s\u00faa fama mundial. En 1941 empez\u00e1ronse a constru\u00edr grandes hoteis que incorporaban casinos de xogo. Moitos dos primeiros investidores da cidade foron acusados de traer a Las Vegas di\u00f1eiro procedente dos sindicatos do crime da costa Leste. De feito o primeiro hotel de caracter\u00edsticas da cidade moderna (Flamingo) foi constru\u00eddo baixo a supervisi\u00f3n do g\u00e1ngster Benjamin \"Bugsy\" Siegel.\nDesde os anos 50, est\u00e9ndese a actividade musical na cidade, maiormente como complemento \u00e1s salas de xogo. Estrelas como Elvis Presley, Frank Sinatra, Tom Jones, gozan dunha actividade privilexiada, cobrando elevados cach\u00e9s polos seus shows nun local estable, sen necesidade de facer fatigosas xiras. En tempos recentes, seguiron esta tradici\u00f3n outras estrelas como Cher, C\u00e9line Dion, e Sheena Easton.\nRenacemento da cidade.\nCando o hotel The Mirage abriu as s\u00faas portas en 1989 iniciouse unha etapa de construci\u00f3n que se afastaba do centro da cidade cara \u00e1 zona co\u00f1ecida como \"Las Vegas Strip\". Isto resultou nunha ca\u00edda do turismo da cal a zona do \"downtown\" (zona centro) a\u00ednda se est\u00e1 recuperando.\nFix\u00e9ronse moitos esforzos por parte dos dirixentes da cidade para diversificar a econom\u00eda de Las Vegas, tentando atraer empresas de manufacturas, bancos e outras actividades comerciais. A ausencia de imposto sobre a renda tanto individual como corporativo e os sinxelos tr\u00e1mites burocr\u00e1ticos necesarios para crear unha corporaci\u00f3n fomentaron o \u00e9xito dos esforzos realizados.\nO desenvolver relativamente tarde un n\u00facleo urbano ha feito que Las Vegas mante\u00f1a un prezo bastante alcanzable dos inmobles en comparaci\u00f3n cos n\u00facleos urbanos pr\u00f3ximos. Como consecuencia a cidade experimentou recentemente un \"boom\" tanto en poboaci\u00f3n como en turismo. Deste xeito en 2001 a \u00e1rea metropolitana de Las Vegas foi o centro de poboaci\u00f3n de maior crecemento en todos os Estados Unidos. A poboaci\u00f3n incorporada a Las Vegas foi de 478.434 persoas. A \u00e1rea metropolitana de \"Las Vegas Valley\" \u00e9 o fogar de 1\u00a0583\u00a0172 residentes segundo a estimaci\u00f3n do condado en 2003.\nComo reflexo do r\u00e1pido crecemento da poboaci\u00f3n at\u00f3pase a construci\u00f3n a principios dos 90 do novo Barrio Chin\u00e9s (\"Chinatown\" en ingl\u00e9s) en \"Spring Mountain Road\". Inicialmente consist\u00eda unicamente nun enorme complexo comercial, a\u00ednda que recentemente a \u00e1rea ampliouse con novos centros comerciais.\nCoa expansi\u00f3n da zona de \"Las Vegas Strip\" nos 90, a zona de \"Las Vegas Downtown\" comezou a sufrir. O \"Fremont Street Experience\" constru\u00eduse nun esforzo de arrastrar turistas \u00e1 zona do \"downtown\". A\u00ednda que freou o declive non detivo a ca\u00edda de turismo e ingresos. O \"Neonopolis\" con restaurantes e teatros constru\u00eduse para ofrecer m\u00e1is servizos \u00e1 zona centro. \"Neonopolis\" sufriu diversos cambios na propiedade e a xesti\u00f3n de tal forma que non puido alugar todo o espazo dispo\u00f1ible. En marzo de 2005 atop\u00e1base en venda.\nA cidade comprou 247.000 m2 propiedade da compa\u00f1\u00eda ferroviaria \"Union Pacific Railroad\" nos anos 90 co obxectivo de crear algo que atraese turistas cara ao centro da cidade. Despois de varias propostas, virtualmente toda esa parcela non ten ning\u00fan plan de desenvolvemento firme. O concello acordou realizar cambios na zona de Fremont Street permitindo que as barras estean m\u00e1is xuntas duplicando as que existen noutras cidades. Estes cambios te\u00f1en a\u00ednda que mostrar o seu impacto.\nNos primeiros anos 2000 produc\u00edronse alg\u00fans signos prometedores; anunci\u00e1ronse varios proxectos de condominio ou multipropiedade. A cidade convenceu \u00e1 axencia tributaria estatal para que desprazase a s\u00faa sede desde as aforas da cidade a un novo e c\u00e9ntrico edificio aberto en abril de 2005. Esp\u00e9rase que os proxectos de multipropiedade acheguen poboaci\u00f3n nova a esta zona da cidade. Esp\u00e9rase tam\u00e9n que a axencia tributaria xere unha demanda adicional de negocios nesta zona, especialmente nas horas di\u00farnas.\nXeograf\u00eda e demograf\u00eda.\nA cidade de Las Vegas ocupa unha \u00e1rea de 293,6\u00a0km2. A cidade est\u00e1 localizada nunha zona \u00e1rida, rodeada de monta\u00f1as con cores que van do rosa ao gris no Condado de Clark. Ao estar situada no deserto, a maior parte do terreo \u00e9 rochoso e poeirento. A poboaci\u00f3n \u00e9 un crisol de cubanos, latinos, estadounidenses e turistas de t\u00f3dalas nacionalidades.\nClima.\nLas Vegas ten un clima des\u00e9rtico con moi pouca choiva e extremadamente c\u00e1lido no ver\u00e1n. Temperaturas de 40\u00a0\u00b0C son habituais entre os meses de maio a setembro. Non \u00e9 estra\u00f1o que durante varios d\u00edas ao ano estas temperaturas superen o 45\u00a0\u00b0C. Os habitantes da cidade prefiren utilizar t\u00faneles, pasadizos, coches ou monorra\u00eds con tal de evitar as altas temperaturas. Tam\u00e9n \u00e9 frecuente atopar ventiladores que disparan chorros de vento e auga pola r\u00faa. Os invernos son fr\u00edos e ventosos. Poden producirse chuvieiras, pero menos frecuentemente, na primavera e o outono. De xullo a setembro, o monz\u00f3n mexicano trae a mi\u00fado bastante humidade do golfo de M\u00e9xico causando tempestades de tronos durante a tarde. A\u00ednda que as monta\u00f1as que rodean a cidade poden verse nevadas de novembro a marzo, non \u00e9 com\u00fan que isto suceda na zona urbana, pero sucede alg\u00fans anos como a nevada que caeu o 17 de decembro de 2008.\nEdificaci\u00f3ns, puntos tur\u00edsticos e espect\u00e1culo.\nPrincipais edificios.\nEntre as edificaci\u00f3ns de Las Vegas podemos atopar o centro da cidade, composto por casinos de todo tipo e a periferia, unha masa de chal\u00e9s que se estende polo ermo deserto. Os casinos est\u00e1n conectados moi frecuentemente entre eles por monorra\u00eds ou pasadizos subterr\u00e1neos con aire acondicionado que repele as atafegantes temperaturas da cidade. O espect\u00e1culo, as exposici\u00f3ns, as galer\u00edas de arte e os museos xeran tantos ingresos como os casinos. A tematizaci\u00f3n fai \u00fanicos a cada hotel, alg\u00fans deles con categor\u00eda de cinco diamantes. Por exemplo:"}
{"id": "44647", "revid": "89787", "url": "https://gl.wikipedia.org/wiki?curid=44647", "title": "Borsod-Aba\u00faj-Zempl\u00e9n", "text": "Borsod-Aba\u00faj-Zempl\u00e9n \u00e9 o nome do condado administrativo h\u00fangaro (\"megye\") no noroeste de Hungr\u00eda, na fronteira con Eslovaquia. O condado fai fronteira cos condados de N\u00f3gr\u00e1d, Heves, Hajd\u00fa-Bihar e Szabolcs-Szatm\u00e1r-Bereg. A capital do condado Borsod-Aba\u00faj-Zempl\u00e9n \u00e9 Miskolc. O condado pertence \u00e1 rexi\u00f3n de Hungr\u00eda do norte.\nBorsod-Aba\u00faj-Zempl\u00e9n \u00e9 o segundo condado h\u00fangaro en poboaci\u00f3n e superficie."}
{"id": "44648", "revid": "624", "url": "https://gl.wikipedia.org/wiki?curid=44648", "title": "Pamphylium Mare", "text": ""}
{"id": "44649", "revid": "15490", "url": "https://gl.wikipedia.org/wiki?curid=44649", "title": "Cilicia", "text": "Cilicia foi unha rexi\u00f3n do sueste da Asia Menor. Foi satrap\u00eda persa e sel\u00e9ucida, e despois provincia romana e bizantina.\nXeograf\u00eda.\nA rexi\u00f3n est\u00e1 dividida en d\u00faas partes: a de f\u00f3ra do Tauro e a Cilicia do Tauro. A Cilicia do Tauro pertenceu en xeral a Capadocia.\nA Cilicia propia limitaba ao sur co mar Mediterr\u00e1neo, ao oeste con Panfilia, ao norte con Licaonia e Capadocia e o leste cos montes Amano, que chegaban ata o golfo de Issos. Estaba dividida en d\u00faas subrexi\u00f3ns, a parte occidental monta\u00f1osa, chamada Cilicia Traquea (e m\u00e1is tarde Isauria) e a Cilicia oriental, chamada Cilicia Campestris (a ch\u00e1).\nA fronteira entre a Cilicia Traquea e Panfilia estaba en Coracesium (Alaya), segundo Estrab\u00f3n, e ao r\u00edo Melas (case 50\u00a0km ao oeste de Coracesium), segundo Plinio. Para Mela o cabo Anemurio, no extremo sur de Anatolia, era o que marcaba o l\u00edmite. As d\u00faas Cilicias estaban separadas segundo Estrab\u00f3n polo r\u00edo Lamos.\nA Cilicia Campestris chegaba ata Solos e despois para o leste-sueste ata o Cabo Karadash (antigo Magarso). O r\u00edo Cidno desemboca m\u00e1is al\u00e1 de Tarso.\nAo norte de Tarso as monta\u00f1as do Tauro pechaban o pa\u00eds. O paso de G\u00f6lek B\u00f3gh\u00e1z, foi que usou Ciro II o grande para ir de Capadocia a Tarso, o que usou Alexandre o grande para entrar a Cilicia e o que Pescenio N\u00edxer fortificou contra Septimio Severo, que marchaba contra el dende Capadocia. Pero o paso principal, entre Laranda e as Portas Cilicias, que \u00e9 mencionado por Xenofonte foi usado noutras ocasi\u00f3ns: Ciro o Novo utilizouno cando foi de Iconium a Licaonia por este paso acompa\u00f1ado da ra\u00ed\u00f1a de Cilicia, Epiaxa, \u00e1 que enviou por este paso cunha escolta; e \u00e9 o paso de mellor acceso para Solos, Pompei\u00f3polis e Tarso. A parte m\u00e1is cha \u00e9 a rexi\u00f3n entre o Saros e o P\u00edramo e cham\u00e1base Aleion en grego. Os r\u00edos principais ser\u00edan o Cidno, o Saro (hoxe Sihun) e o Piramo (Jihun). \u00c9 preciso mencionar as cidades de Adana, Mopsuestia e Anazarbe.\nHistoria.\nHer\u00f3doto di que a rexi\u00f3n foi poboada polos Hipakeis que colleron o nome de cilicios por Cilix, fillo de Axenor o fenicio. En realidade a rexi\u00f3n foi habitada desde moi antigamente e sobre o -2000 o reino de Kizzuwatna era un dominio hitita. Xa exist\u00edan Tarso (Tar\u0161a) e Adana (Adanija). Pr\u00edncipes hititas da casa real gobernaron o pa\u00eds co t\u00edtulo de sacerdotes. Ent\u00f3n a rexi\u00f3n estaba poboada por xente de fala luvita. Sobre o final do imperio Hitita, a finais do s\u00e9culo -XIII, formouse un reino chamado Tarhuntassa, cuxa capital estaba na rexi\u00f3n de Panfilia.\nAo final do s\u00e9culo -XIII o debilitamento de Hatti obrigou a facer concesi\u00f3ns ao rei de Tarhuntassa que se atribu\u00edu o t\u00edtulo de Rei de Hattusa. o rei hitita Suppiluliumas II afirma nunha inscrici\u00f3n ter devolto o reino de Tarhuntassa \u00e1 obediencia, pero o reino sobreviviu e os seus reis continu\u00e1ronse titulando reis de Hattusa ao igual que o fixeron os reis de Karkemish.\nNo s\u00e9culo -X os asirios chamaron \u00e1 rexi\u00f3n Que (Qu'e) ou Awariku (polo nome do seu rei), e ti\u00f1a os seus propios reis dos que se co\u00f1ece a Kateh (sobre a metade do s\u00e9culo IX a.C.) e Kirri a\u00ednda dentro do mesmo s\u00e9culo; m\u00e1is ao oeste estaba o pa\u00eds de Hilakku, do que derivou Cilicia. Tiglatpileser III (-744--727) someteu Que e nomeou gobernadores, que residiron en Adana, pero \u00e1 morte de Sarg\u00f3n II, como outros moitos territorios, recuperou a independencia coa anterior dinast\u00eda real (a dinast\u00eda Muksa, nas fontes fenicias Mp\u0161, posibelmente o mitol\u00f3xico cilicio grego Mopsos). A rexi\u00f3n foi reconquistada por Asarhaddon (-680 - -669), pero Hilakku mant\u00edvose independente, e sobre finais do s\u00e9culo VIII a.C. aparece como rei Ambarish e m\u00e1is tarde, ao comezo do s\u00e9culo seguinte, Sanduarris; ata que, debido aos ataques dos cimerios durante o reinado de Asurbanipal (-668 - -631), o reino pediu a protecci\u00f3n asiria (sobre 670 a.C.), e baixo os asirios aparece como rei (metade do s\u00e9culo -VII) Sanasarris.\nO -612 os babilonios sublevados aliados aos medos ocuparon N\u00ednive, e puxeron fin ao Imperio asirio que s\u00f3 subsistiu nalg\u00fans lugares da parte occidental. \u00c9 nesta \u00e9poca cando Que e Hilakku quedaron unidas baixo un mesmo poder real; os gregos chamaron ao t\u00edtulo dos reis Syennesis e ao pa\u00eds Cilicia, derivado de Hilakku. Herodoto menciona a mediaci\u00f3n do rei de Cilicia nun tratado de paz entre Aliates II de Lidia e Ciaxares de Media.\n\u00c9poca persa.\nO -547 ou -546 Ciro II o grande fixo campa\u00f1a nas rexi\u00f3ns pr\u00f3ximas e someteu Lidia e seguramente tam\u00e9n Cilicia. \u00c9 pos\u00edbel que o rei (\"syennesis\") de Cilicia, que se chamaba Appuwa\u0161ou, quedase sometido a Persia na mesma campa\u00f1a. O seguinte nome que se menciona como rei \u00e9 Oromedonte (s\u00e1bese s\u00f3 que foi o pai do seguinte rei). Sucedeuno o seu fillo, un rei mencionado como Syennesis II (xa que non se sabe o seu nome) que participou o -481 ao ataque persa a Atenas \u00e1 fronte dalgunhas naves, e que a filla casou con Pixodaro, o l\u00edder de Caria. A s\u00faa capital era Tarso. Outro Syennesis (identificado como o III dos reis dos que s\u00f3 se co\u00f1ece o t\u00edtulo ) aparece no final do s\u00e9culo V a.C. e participou na guerra civil entre Artaxerxes II de Persia e o seu irm\u00e1n Ciro o mozo, que ti\u00f1a a axuda dos mercenarios gregos, entre os que estaba Xenofonte. O \"syennesis\" foi forzado a aliarse con Ciro o mozo pola presenza das s\u00faas forzas no pa\u00eds, pero ao ser derrotado en Cunaxa o rei foi destronado e os seus territorios convertidos en satrap\u00eda. Xenofonte fala da ra\u00ed\u00f1a Epiaxa, pero non aclara se era a muller do rei, unha co-ra\u00ed\u00f1a, ou a rexente dun menor. Seguramente o rei deposto (como antes os seus antecesores) ti\u00f1a Tarso como residencia, e al\u00ed hab\u00eda unha forza militar persa. Herodoto fala da IV satrap\u00eda (Cilicia) e di que o imposto que pagaba o reino era de 360 cabalos e 500 talentos de prata ao ano, dos que 140 talentos ser\u00edan utilizados na cabaler\u00eda de gornici\u00f3n no pa\u00eds e o resto \u00edan ao tesouro real. Herodoto define os l\u00edmites da satrap\u00eda e di que se estend\u00eda ao norte do Tauro ata o leste de Capadocia (o \u00c9ufrates era o l\u00edmite entre Cilicia e Armenia), \u00e9 dicir que a parte oriental de Capadocia pertenc\u00eda \u00e1 satrap\u00eda.\nS\u00e1bese pouca cousa dos s\u00e1trapas de Cilicia, pero na satrap\u00eda hab\u00eda lugares aut\u00f3nomos como Artemis Perasia (nome dado polos gregos) ou Cibela, que ti\u00f1a por centro Castabala ao nordeste. Esta rexi\u00f3n precisamente sublevouse durante o reinado de Artaxerxes II de Persia, pero ser\u00edan sometidos por Datames. Outro santuario foi Mazaca onde se adoraba ao lume.\nO primeiro s\u00e1trapa co\u00f1ecido \u00e9 Tirabazos que o foi do -384 ao -380; seguiu Farnabaces e despois Datames (a satrap\u00eda de Cilicia estend\u00edase para Capadocia). O babilonio Mazeos (Mazdai) foi s\u00e1trapa do -361 ao -336, un longo per\u00edodo para un s\u00e1trapa. O -336 foi nomeado gobernador de Babilonia, onde estaba cando chegou Alexandre o grande. O seu sucesor en Cilicia foi Arsames, que foi derrotado por Alexandre o -333 o cal estivo un tempo en Tarso por causa dunha enfermidade e despois continuou a loita contra a xente de Cilicia nas monta\u00f1as. Foi nomeado s\u00e1trapa Balacro, que o foi ata o -328 e loitou contra os monta\u00f1eses sen moito \u00e9xito, e substitu\u00eduno Filoto. O -321 P\u00e9rdicas concedeu a satrap\u00eda de Cilicia e Capadocia a Eumenes, que entrou en Capadocia e o -319 P\u00e9rdicas enviou na s\u00faa axuda a Ant\u00edgono (Ant\u00edgono Mon\u00f3ftalmo), s\u00e1trapa de Frixia.\nDespois da repartici\u00f3n de Triparadiso, boa parte de Cilicia quedou dentro da satrap\u00eda de Capadocia (o -320) e dentro do dominio de Ant\u00edgono, quen a dominou desde o -316 e a conservou ata o -301 cando, derrotado en Ipsos, Seleuco I Nic\u00e1tor e Tolomeo I S\u00f3ter se repartiron o pa\u00eds, qued\u00e1ndose o exipcio coas cidades da zona costeira e o sel\u00e9ucida o interior. Pleistarco foi nomeado s\u00e1trapa sel\u00e9ucida. Os exipcios conservaron as s\u00faas posesi\u00f3ns (inclu\u00eddo durante a segunda guerra siria onde a\u00ednda as aumentaron) ata a quinta guerra siria (-202 - -198) cando a perderon en proveito dos sel\u00e9ucidas. A lingua luvita foi progresivamente substitu\u00edda polo grego. Demetrio Poliorcetes dominouna do -298 ao -293 e despois Casandro ata o -285, pero ser\u00edan m\u00e1is ocupaci\u00f3ns militares que dominaci\u00f3ns.\nDiodoto Trif\u00f3n (-140 - -138) fortificou Coracesium durante a s\u00faa usurpaci\u00f3n (como di Estrab\u00f3n) do trono sel\u00e9ucida. Ant\u00edoco VII Sidetes cercouno no castelo (-139) onde se suicidou (-138). Estrab\u00f3n fai respons\u00e1bel a Trif\u00f3n de que os cilicios comezasen a dedicarse \u00e1 piratar\u00eda, combinado coa debilidade dos seguintes reis (iso \u00e9 debido a que a capital dos piratas cilicios foi Coracesium). A gran demanda de escravos en Roma e noutras grandes cidades (sobre todo despois da destruci\u00f3n de Cartago e Corinto) fac\u00eda moi necesario un tr\u00e1fico que os piratas fac\u00edan con eficacia, e Delos converteuse nun mercado libre para todos os escravos que puidesen coller e levar al\u00ed, pois os piratas al\u00ed figuraban como comerciantes de escravos lex\u00edtimos. A partir de -110 a piratar\u00eda converteuse na primeira ocupaci\u00f3n na rexi\u00f3n. Durante a guerra con Mitr\u00eddates, os piratas estiveron ao lado do rei, que foi derrotado.\n\u00c9poca romana.\nCilicia foi doada a Antonio o -103 e este comezou a combater os piratas, pero o poder romano nunca se estableceu. O -92 Sila recibiu a provincia sen m\u00e1is \u00e9xito que Antonio. O -80 e -79 Dolabella foi o gobernador de Cilicia, pero non se sabe que estivese nunca al\u00ed e todas as acci\u00f3ns de Verres e Dolabella mencionadas por Cicer\u00f3n ser\u00edan en Licia, Panfilia, Psidia e Frixia. Os sel\u00e9ucidas perderon a rexi\u00f3n sobre o -83 ante Armenia, dominio que de feito non se estendeu a todas as rexi\u00f3ns monta\u00f1osas, xa seguramente en parte f\u00f3ra do control sel\u00e9ucida, sen\u00f3n s\u00f3 a unha parte.\nOs romanos fixeron algunha expedici\u00f3n contra os piratas (que mesmo ameazaran as custas italianas e moitas rexi\u00f3ns do imperio) sen demasiado interese ata despois do -78. Entre o -78 e o -74 Publius Servilius Vatia foi enviado contra os piratas e loitou en Licia, Panfilia e en C\u00f3rico en Cilicia e someteu unha parte da Cilicia occidental (polo que recibiu o sobrenome de Is\u00e1urico), pero a maior parte restou independente en mans dos piratas ou baixo dominio de Tigranes II de Armenia. O -69 a\u00ednda era un dominio armenio e seguramente tam\u00e9n o -66. Gneo Pompeio foi nomeado o -67 comandante da guerra contra os piratas; foi el quen combateu aos piratas e estableceunos en cidades e lles deu terras (-67) e quen pacificou a Cilicia Traquea sobre o -66. Despois deste ano Tigranes foi aliado romano e renunciou formalmente a Siria (inclu\u00edndo Cilicia) Commagene, Osroene e Migdonia, que o -64 ser\u00edan convertidas en provincia romana. Sobre o -65 os romanos dominaban na Cilicia cha. Ent\u00f3n organizouse a provincia con seis distritos:\nAdeamis inclu\u00edu unha parte de Frixia, cos conventos xur\u00eddicos de Laodicea, de Apamea e de Synnada. Probabelmente foi na Cilicia \u00c1spera onde o m\u00e1is importante dos xefes locais foi reco\u00f1ecido rei (Tarcondimoto I Filantonio). O -58 a illa de Chipre, tomada polos romanos a Exipto, foi inclu\u00edda dentro dos l\u00edmites da provincia, e a\u00ednda permanec\u00eda as\u00ed cando Cicer\u00f3n foi proc\u00f3nsul dela os anos -51 e -50. Marco Tulio Cicer\u00f3n dirixiu a \u00faltima campa\u00f1a contra os piratas de Cilicia sobre o -50; Cicer\u00f3n menciona aos habitantes de Cilicia que viv\u00edan nas monta\u00f1as como Eleutercilicios e que ti\u00f1an capital en Pindenissos, e no seu tempo os habitantes da chaira xa estaban helenizados e a etnia cilicia coa s\u00faa lingua s\u00f3 se conservaba nas monta\u00f1as e distritos afastados, como as rexi\u00f3ns dos montes Amano, que Estrab\u00f3n di que sempre tiveron varios reis ou xefes locais, que ti\u00f1an diversas prazas fortes e no seu tempo un deles imp\u00faxose ao outros e foi designado rei polos romanos, e que este rei se chamaba Tarcondimoto (que, como vimos era reco\u00f1ecido rei desde aproximadamente o -64). Tarcondimoto I Filantonio foi rei de Cilicia (o t\u00edtulo era \"rei da alta Cilicia\") do -64 ao -31. Tarcondimoto I E estivo con Pompeio na batalla de Farsalia, pero foi perdoado por C\u00e9sar, e morreu loitando por Marco Antonio en Accio. A provincia dividiuse en oito conventos xur\u00eddicos:\nSobre o -47 C\u00e9sar fixo algunha mudanza: Cibra foi incorporada \u00e1 provincia de Asia coa maior parte de Psidia e Panfilia; tam\u00e9n se cre que lle ser\u00edan incorporados os conventos de Apamea e Synnada. O -41 Marco Antonio fixo rei a Polem\u00f3n, que se fixo chamar Antonio Polem\u00f3n (as\u00ed aparece nas moedas), co t\u00edtulo de sacerdote m\u00e1ximo dos Cennatios, dinast\u00eda da cidade sagrada dos Olbeis e Lalasseis (o nome Cennatios aparece nas moedas de Diocesarea, onde \u00e9 titulada \"metr\u00f3pole\" dos Cennatios; os Lalaseis son mencionados por Plinio e Tolomeo).\nO -36 Marco Antonio deu Chipre e Cilicia a Cleopatra (os reinos subsistiron como clientes de Exipto), e a Frixia oriental con Licaonia, Isauria e Psidia a Amintas, rei de Galacia. Augusto a\u00ednda a reduciu m\u00e1is: reincorporou Cilicia \u00c1spera (onde o reino de Tarcondimoto foi abolido) pero Chipre foi feita provincia separada e Panfilia, Isauria e Psidia despois da morte de Amintas xa non volveron, e ser\u00edan constitu\u00eddas en provincia separada, quedando unida Licaonia \u00e1 nova provincia de Galacia (establecida \u00e1 morte de Amintas). Cilicia quedou limitada \u00e1s Cilicias campestre e \u00e1spera.\nPasaran uns vinte anos do goberno de Cicer\u00f3n ata que o poder romano se puido consolidar, xa que debido \u00e1s guerras civ\u00eds non se puideron enviar nunca forzas militares suficientes. Finalmente, despois de Accio, p\u00faidose proceder a unha reorganizaci\u00f3n profunda: Cilicia e Chipre foron separadas de Exipto; o reino da alta Cilicia foi suprimindo, pero o -25, \u00e1 morte de Amintas de Galacia, a Cilicia Traquea foi doada a Arquelao de Capadocia (que a posu\u00edu por completo coa excepci\u00f3n de Seleucia, e que tivo por capital a illa de Eleusis, preto da desembocadura do r\u00edo Lamo, \u00e1 que se deu o nome de Sebaste en honor de Augusto), e despois, o -20, foi doada a administraci\u00f3n dunha parte a t\u00edtulo de rei a Tarcondimoto II Filop\u00e1tor (fillo de Tarcodimoto I) porque era unha rexi\u00f3n dif\u00edcil de gobernar. Tam\u00e9n se consolidou nestes anos unha dinast\u00eda nativa en Olbe (na monta\u00f1a entre Solos e Cyinda), onde os reis se chamaron case todos \u00c1iax e Teucro, porque dic\u00edan ser descendentes do m\u00edtico \u00c1iax (fillo de Teucro); e tam\u00e9n noutro lugar monta\u00f1oso, talvez o pa\u00eds dos Cennatios que xa fora reino durante uns dez anos (-41 a -31). Tarcondimoto II foi rei ata o ano 17, en que morreu, xustamente ao mesmo ano en que morreu Arquelao (que desde o ano 15 estaba retido en Roma) e Capadocia foi feita provincia de Roma e Cilicia Aspera repartiuse entre esta provincia e a provincia de Siria (Cilicia Campestre e seguramente Isauria); un rei Arquelao dos Clites \u00e9 mencionado como rei desta vila no reinado de Tiberio (iniciado o 14) e suponse ben que fose un rei diferente ao Arquelao de Capadocia, ben que fose un descendente (a familia de Arquelao conservar\u00eda un poder local) pero nada se pode afirmar con certeza. Os gobernadores de Siria combateron \u00e1s tribos monta\u00f1esas, como por exemplo Lucio Vitelo, ,o ano 36, pero cada vez con menos dificultade. \nNo 41, Polem\u00f3n foi nomeado rei de Cilicia (probabelmente outra vez na Cilicia Aspera) e conservou o reino ata o 72, cando Vespasiano reunificou Cilicia e converteuna en provincia imperial administrada por legados (\"legatus\") co t\u00edtulo de propretores, e na \u00e9poca de Caracala foi feita provincia consular; foi dividida en d\u00faas partes por Diocleciano o 293 (a parte occidental monta\u00f1osa converteuse en Isauria, da vila dos isaurios, e a chaira conservou o nome de Cilicia); despois do reinado de Constantino I o Grande , Cilicia foi dividida en d\u00faas provincias: Cilicia Primeira (Cilicia Prima), con capital en Tarso, baixo un c\u00f3nsul; Cilicia Segunda (Cilicia Secunda), con capital en Anazarbe, baixo un praeses; e Isauria ou Cilicia Aspera (capital Seleucia) mant\u00edvose gobernada tam\u00e9n por un praeses. Dentro de Cilicia hab\u00eda seis cidades libres, Tarso, Anazarbe (metr\u00f3poles desde o tempo de Caracalla), C\u00f3rico, Mopsuetia, Seleucia no Calicadno (esta \u00faltima foi parte do reino de Arquelao, pero foi separada del polo mesmo Augusto) e Agis. Selino, m\u00e1is tarde chamada Traian\u00f3polis foi colonia romana.\n\u00c9poca armenia.\nNo s\u00e9culo VII converteuse en zona de fronteira entre os bizantinos e os \u00e1rabes. Os \u00e1rabes ocup\u00e1rona sobre o 700, pero os bizantinos recuper\u00e1rona na s\u00faa ofensiva do 965, que os levou a Alepo e m\u00e1is lonxe. Ent\u00f3n establec\u00e9ronse al\u00ed moitos armenios, ata o punto de que o pa\u00eds foi co\u00f1ecido como a Armenia Menor ou a Pequena Armenia, e form\u00e1ronse se\u00f1or\u00edos armenios que orixinaron un reino, que existiu ata o 1375. Desde ent\u00f3n pasou ao Imperio otom\u00e1n.\nAo final da primeira guerra mundial (1918) foi ocupada polos franceses, que a administraron cinco anos ata que foi evacuada."}
{"id": "44650", "revid": "34155", "url": "https://gl.wikipedia.org/wiki?curid=44650", "title": "Condado de Pest", "text": "Pest \u00e9 un condado administrativo (\"megye\") do centro de Hungr\u00eda. O condado ten unha \u00e1rea de 6394\u00a0km\u00b2, e unha poboaci\u00f3n de 1\u00a0077\u00a0300 (2003). Est\u00e1 localizado arredor de Budapest. Fai fronteira con Eslovaquia e os condados h\u00fangaros de N\u00f3gr\u00e1d, Heves, J\u00e1sz-Nagykun-Szolnok, B\u00e1cs-Kiskun, Fej\u00e9r e Kom\u00e1rom-Esztergom. O r\u00edo Danubio atravesa o condado. A capital do condado de Pest \u00e9 Budapest."}
{"id": "44652", "revid": "15490", "url": "https://gl.wikipedia.org/wiki?curid=44652", "title": "Licaonia", "text": "Licaonia (lat\u00edn Lycaonia, grego \u039b\u03c5\u03ba\u03b1\u03bf\u03bd\u03af\u03b1) foi unha rexi\u00f3n de Asia Menor, ao norte dos montes Tauros, ao sueste de Frixia e na parte occidental de Capadocia. Baixo dominio romano en xeral pertenceu a Capadocia. Os seus habitantes ser\u00edan os lica\u00f3ns (pobo) ou licaonios (xentilicio). \u00c9 mencionada entre o s\u00e9culo V a.C. e o s\u00e9culo VI.\nO nome de \"Lycaonia\" aparece nas fontes sobre a expedici\u00f3n de Ciro o Novo. En grego, \u039b\u03c5\u03ba\u03b1\u03c9\u03bd\u03af\u03b1 = \"Lyka\u00f4nia\" significa \"terra de lobos\"; para os gregos, este territorio pertenc\u00eda \u00e1 Gran Frixia.\nL\u00edmites.\nOs l\u00edmites da rexi\u00f3n son imprecisos pero, en grandes trazos, ti\u00f1a Pisidia ao oeste (entre ambos territorios o pa\u00eds dos milios, de orixe tracia); Galacia ao norte; Capadocia ao leste; e Isauria (parte occidental de Cilicia) ao sur.\nDescrici\u00f3n f\u00edsica.\nEra un pa\u00eds chan con monta\u00f1as na parte norte e sur. Os r\u00edos eran pouco importantes e ti\u00f1a un lago de sal importante chamado Tatta.\nCidades.\nAs principais cidades ser\u00edan Iconium, Derbe ou Claudia Derbe, Laranda (actual Karaman, que pertenceu antes ao reino de Commagene), Laodicea Combusta (Ladik) e Lystra (Listra); outras cidades ser\u00edan Barata, Hyde, Antioquiana, Dalisandus, Parlais, Tryaeum, Savatra ou Soatra, Vasata, Coropassus e Arycanda (a cidade dos milios); Lystra e Parlais ser\u00edan colonias desde comezo da nosa era e Iconium en tempos de Hadriano.\nHistoria.\nA invasi\u00f3n frixia da Asia Menor desde Tracia substitu\u00edu \u00e1 poboaci\u00f3n local que, por\u00e9n, por uns s\u00e9culos conservou a s\u00faa lingua (os frixios falaban unha lingua indoeuropea: o frixio).\nLicaonia pertenceu a Persia desde a segunda metade do s\u00e9culo IV a.C. (a rexi\u00f3n foi sometida por Ciro II) e foi integrada na satrap\u00eda III, m\u00e1is al\u00e1 da de Katpatuka (Capadocia).\nCaeu en poder de Alexandre o Grande o -334, e \u00e1 s\u00faa morte pasou sucesivamente a P\u00e9rdicas (rexente de Asia) o -322, a Ant\u00edgono (-321, rei desde o -306) e Seleuco I Nic\u00e1tor (-301). Formou parte do Imperio Sel\u00e9ucida ata o -189 se ben do -244 ao -228 formou parte do reino de Cilicia que se creara para Ant\u00edoco H\u00ederax (-244 - -227). Sobre o -228 caeu en mans do rei de P\u00e9rgamo, pero sobre o -223 foi reconquistada polos sel\u00e9ucidas, que a conservaron ata a batalla de Magnesia do Sipilos (-190) perd\u00e9ndoa nos seguintes meses, e quedando incorporada a P\u00e9rgamo pola paz ou tratado de Apamea (-188). Sobre o -158 unha parte (ao norte) foi incorporada \u00e1 tetrarqu\u00eda de Galacia.\nIncorporado o reino de P\u00e9rgamo a Roma, Licaonia formou parte da provincia de Asia se ben unha parte (o oriente) foi transferida a Capadocia (e formou a und\u00e9cima provincia). O -64 Cneo Pompeio reorganizou a administraci\u00f3n despois das Guerras mitrid\u00e1ticas, e Licaonia quedou repartida, coa parte norte definitivamente incorporada a Galacia, a parte leste a Capadocia e o resto \u00e1 provincia de Cilicia.\nSobre o comezo do s\u00e9culo II foi separada de Cilicia e unida \u00e1 provincia de Capadocia por Traxano. O 284, na reorganizaci\u00f3n de Diocleciano, quedou dentro da provincia de Pisidia, pero no 371 converteuse en provincia separada con capital en Iconium (a moderna Konya). A\u00ednda era provincia separada en tempo do emperador bizantino Xustiniano."}
{"id": "44655", "revid": "15490", "url": "https://gl.wikipedia.org/wiki?curid=44655", "title": "Isauria", "text": "Isauria foi unha rexi\u00f3n da antiga Asia Menor, que limitaba ao leste con Licaonia, ao norte con Frixia, ao oeste con Pisidia e ao sur con Cilicia e Panfilia. O pa\u00eds era moi monta\u00f1oso e salvaxe, case ben non ti\u00f1a cidades, e as poucas que hab\u00eda estaban ao norte, ag\u00e1s a capital Isaura, que estaba ao suroeste. A pesar de que a maior parte do pa\u00eds eran monta\u00f1as, cultiv\u00e1base tam\u00e9n o vi\u00f1o con grande extensi\u00f3n e outros produtos b\u00e1sicos para as necesidades.\nOs seus habitantes eran os isaurios, pobos salvaxes que viv\u00edan do roubo, o saqueo e a piratar\u00eda. Isauria foi sometida por Roma o ano -75, despois dunha campa\u00f1a duns tres anos.\nA pesar da s\u00faa derrota, os isaurios continuaron cos seus h\u00e1bitos depredadores. O pa\u00eds fora incorporado a Galacia sobre o -37, e o soberano de Galacia, Amintas, intentou eliminar o costume da bandidaxe, pero morreu nunha emboscada de bandidos o -25.\nMentres Pompeio sa\u00eda contra os piratas cilicios ao mar, os bandidos isaurios continuaban actuando. Como os romanos non pod\u00edan perseguilos polas monta\u00f1as, estableceron unha serie de fortalezas e rode\u00e1ronos; pero os isaurios a mi\u00fado puideron esquivar o bloqueo.\nIsauria foi provincia romana separada, creada na reorganizaci\u00f3n de Diocleciano probabelmente o 293 e permaneceu como provincia bizantina ata a introduci\u00f3n dos \"thema\". Os isaurios non ser\u00edan totalmente dominados ata o tempo de Xustiniano."}
{"id": "44657", "revid": "43749", "url": "https://gl.wikipedia.org/wiki?curid=44657", "title": "Las vegas", "text": ""}
{"id": "44658", "revid": "114", "url": "https://gl.wikipedia.org/wiki?curid=44658", "title": "Mintireiro verdadeiro", "text": ""}
{"id": "44659", "revid": "23204", "url": "https://gl.wikipedia.org/wiki?curid=44659", "title": "Raoul Wallenberg", "text": "Raoul Gustav Wallenberg, nado o 4 de agosto de 1912 e finado probabelmente o 17 de xullo de 1947, foi un diplom\u00e1tico sueco.\nTraxectoria.\nRaoul Gustav foi un dos membros da influente familia Wallenberg. Durante a segunda guerra mundial traballou arriscando a s\u00faa propia vida para salvar os xudeus h\u00fangaros do Holocausto. M\u00e1is tarde foi detido polas tropas sovi\u00e9ticas que sospeitaban que era un esp\u00eda. As circunstancias da s\u00faa morte son a\u00ednda hoxe causa de controversia."}
{"id": "44660", "revid": "98629", "url": "https://gl.wikipedia.org/wiki?curid=44660", "title": "Antisemitismo", "text": "O antisemitismo \u00e9 o nome que se d\u00e1 \u00e1 hostilidade contra os xudeus e a s\u00faa cultura.\nEtimolox\u00eda.\nO termo \"semita\" fai referencia a Sem, quen segundo os escritos b\u00edblicos foi o primox\u00e9nito de No\u00e9 do que descender\u00edan os hebreos, os asirios, babilonios, os elamitas, as\u00ed como os \u00e1rabes e outras comunidades de Oriente Pr\u00f3ximo e Medio. Por extensi\u00f3n, \"semita\" empezouse a utilizar para designar os pobos falantes das linguas sem\u00edticas e as s\u00faas realizaci\u00f3ns culturais. A pesar de carecer de toda base \u00e9tnica, e do mesmo xeito que sucedeu co termo \"ario\", a voz \"semita\" transferiuse do seu significado ling\u00fc\u00edstico orixinal a un novo significado racial.\nOrixe do termo.\nA xenreira ao xudeu est\u00e1 documentado desde as orixes do cristianismo e hai hip\u00f3tese que o sit\u00faan xa na \u00e9poca helen\u00edstica. Con todo, o nacemento do antisemitismo como corrente de pensamento moderna est\u00e1 ligado \u00e1 eclosi\u00f3n dos nacionalismos no s\u00e9culo XIX europeo, que tiveron como bandeira com\u00fan a idea \"un pobo, un Estado\" e que est\u00e1 na orixe do concepto de Estado-naci\u00f3n. \u00c1 calor desa idea form\u00e1ronse diversos estados europeos, xurdidos do despezamento dos imperios ou ben a trav\u00e9s da unificaci\u00f3n de Estados con similar cultura e lingua (como Italia e Alema\u00f1a).\nO termo \"antisemitismo\" cu\u00f1ouno en 1879 o xornalista Wilhelm Marr no seu libro \"Zwanglose Antisemitische Hefte\" (e Wilhelm Scherer empregou nese ano o termo \"antisemiten\" en \"Neue Freie Presse\"), utiliz\u00e1ndoo por primeira vez nun panfleto antisemita que exhortaba \u00e1 hostilidade contra os xudeus desprovisto de toda connotaci\u00f3n relixiosa. O panfleto de Marr, publicado en Berna, tivo moito \u00e9xito (doce edici\u00f3ns no mesmo ano) e fundar\u00eda uns meses despois a liga dos antisemitas (\"Antisemiten-Liga\").\nParalelamente a ese desenvolvemento nacionalista, e atraves\u00e1ndoo en moitas ocasi\u00f3ns, desenvolveuse o moderno antisemitismo, que en esencia consideraba aos xudeus como pobo ap\u00e1trida, alleos ao corpo da naci\u00f3n e inimigos potenciais desta. O antisemitismo moderno non ten xa, xa que logo, connotaci\u00f3ns relixiosas, ao contrario que a tradicional xudeofobia, a\u00ednda que pode aparecer ligado a esta.\nO fil\u00f3sofo israel\u00ed Gustavo Perednik insistiu na s\u00faa obra en que o termo \"antisemitismo\" \u00e9 equ\u00edvoco e deber\u00eda ser substitu\u00eddo polo m\u00e1is apropiado de \"xudeofobia\", acu\u00f1ado por Le\u00f3n Pinsker en 1882.\nAs obras antisemitas m\u00e1is difundidas son \"Os Protocolos dos Sabios de Si\u00f3n\" (Rusia, 1905) e \"A mi\u00f1a loita\" (de Adolf Hitler), que implicaba unha soluci\u00f3n final ao problema xudeu ou, noutras palabras, o intento de eliminaci\u00f3n total dos xudeus de Europa durante a \u00e9poca nazi.\nHistoria.\nPrexu\u00edzos ou odios contra grupos sempre existiron, pero o antisemitismo \u00e9 singular en moitos sentidos: os xudeus odi\u00e1ronnos en sociedades pag\u00e1s, relixiosas e seculares, por ideolox\u00edas de esquerdas ou de dereitas, por supremacistas brancos e por nacionalistas negros, en tempos antigos e modernos. O antisemitismo adoptou, xa que logo, formas diversas ao longo do tempo (non sempre reco\u00f1ecidas como tal), moitas veces incongruentes entre si:\nO escritor Ernesto Sabato expresou o mesmo noutras palabras: \u00abo xudeu \u00e9 banqueiro e bolxevique, avaro e dispendioso, limitado ao seu gueto e metido en todas partes. [...] A xudeofobia \u00e9 de tal natureza que se alimenta de calquera xeito. O xudeu est\u00e1 nunha situaci\u00f3n tal que calquera cousa que faga ou diga servir\u00e1 para avivar o resentimento.\u00bbErnesto S\u00e1bato, \u00abXudeus e antisemitas\u00bb, revista \"Comentario\" n\u00ba 39, IJACI, Buenos Aires, p\u00e1xina 8.\nOs especialistas adoitan distinguir tres \u00e9pocas claramente diferenciadas na historia do antisemitismo, que deu lugar a tres tipos de natureza ben distinta: \nFormas de antisemitismo.\nAlgunhas das formas m\u00e1is persistentes do antisemitismo tradicional bas\u00e9anse en estereotipos, calumnias e mitos que perduraron durante s\u00e9culos, e que a\u00ednda deixan rastro na linguaxe, na cultura e en frases feitas. Outras, como o mito do dominio mundial, son formulaci\u00f3ns m\u00e1is modernas e plenamente vixentes. A continuaci\u00f3n c\u00edtanse algunhas das formas de antisemitismo m\u00e1is co\u00f1ecidas:\nMito do deicidio.\nO deicidio asasinato de Deus \u00e9 o mito antisemita m\u00e1is antigo e o m\u00e1is importante, ata a irrupci\u00f3n do actual mito sobre a dominaci\u00f3n mundial. A s\u00faa base \u00e9 que nos Evanxeos os israelitas ex\u00edxenlle a Pilatos que condene a Xes\u00fas Cristo, e o gobernador romano cond\u00e9nao pola presi\u00f3n dos israelitas. De aqu\u00ed extraese que os xudeus son os responsables da morte de Deus. Na actualidade as igrexas cristi\u00e1ns rexeitan esta interpretaci\u00f3n: a actitude dos israelitas non representa os xudeus sen\u00f3n \u00e1 humanidade no seu conxunto. O mito do deicidio invocouno pola primeira vez Melit\u00f3n, bispo de Sardes, cara ao ano 150: \u00abD\u00edvos foi asasinado, o Rei de Israel foi morto por unha man israelita.\u00bb Durante s\u00e9culos, este meme foi repetido, xeraci\u00f3n tras xeraci\u00f3n e, a\u00ednda que nunca foi doutrina oficial da Igrexa Cat\u00f3lica, estaba tan arraigado nos serm\u00f3ns cristi\u00e1ns que o Concilio Vaticano II, en 1965, tivo que ocuparse diso. Na s\u00faa declaraci\u00f3n \"Nostra Aetate\" dispuxo que \u00abnon pode ser imputado indistintamente nin a todos os xudeus que ent\u00f3n viv\u00edan, nin aos xudeus de hoxe. Non se ha de sinalar aos xudeus como r\u00e9probos de Deus e malditos\u00bb. Grazas ao concilio e \u00e1s tallantes intervenci\u00f3ns papais (tanto Xo\u00e1n XXIII como Xo\u00e1n Paulo II opux\u00e9ronse activamente ao tradicional antisemitismo), pero tam\u00e9n \u00e1 perda de centralidade das disputas relixiosas nas sociedades occidentais, o mito do deicidio est\u00e1 en franca retirada. A pel\u00edcula de Mel Gibson \"A paix\u00f3n de Cristo\" (2004) provocou unha seria pol\u00e9mica posto que alg\u00fans cr\u00edticos consideraron que esta pel\u00edcula remit\u00eda ao mito de deicidio.\nA traiz\u00f3n de Xudas.\nXudas Iscariote pasou \u00e1 tradici\u00f3n cristi\u00e1 posterior como o traidor por antonomasia. A animadversi\u00f3n popular cara ao personaxe expr\u00e9sase fielmente en qu\u00e9imaa, apedramento ou linchamento ritual de numerosos bonecos chamados \"Xudas\" en Entroido, Semana Santa ou outras festas populares en distintas celebraci\u00f3ns de Espa\u00f1a e Hispanoam\u00e9rica. Esta animadversi\u00f3n cara a Xudas, e tam\u00e9n cara aos sacerdotes xudeus que contrataron os seus servizos, foi desviada para que contribu\u00edse ao antisemitismo, facilitando a formaci\u00f3n dun estereotipo negativo sobre o pobo xudeu. A iso axudou a semellanza entre o nome de persoa Xudas e a palabra \"xudeu\", termo que deriva do nome do reino de Xud\u00e1 (do hebreo \u05d9\u05d4\u05d5\u05d3\u05d4, Iehud\u00e1, fillo de Xacob). A xeneralizaci\u00f3n tivo \u00e9xito a pesar de que todos os ap\u00f3stolos eran xudeus, e que os demais ap\u00f3stolos non traizoaron a Xes\u00fas e de que o propio Xes\u00fas foi xudeu.\nLendas antisemitas.\nLendas con car\u00e1cter antisemita, difundidas en tradici\u00f3ns occidentais. Entre as m\u00e1is co\u00f1ecidas est\u00e1n a lenda do xudeu errante e as lendas sobre Xudas.\nLibelo de sangue.\nBasicamente, consiste na acusaci\u00f3n de que os xudeus asasinan a non xudeus (en especial cristi\u00e1ns, ou ben nenos, tanto propios como alleos) co fin de utilizar o seu sangue na Pascua ou noutros rituais. Houbo centos de libelos baseados nesta crenza, con novas variantes que se \u00edan incorporando ao longo dos s\u00e9culos. Unha primeira versi\u00f3n est\u00e1 documentada en 1182 en Zaragoza (Espa\u00f1a) e acabou inclu\u00edndose en \"O C\u00f3digo das sete partidas\" (1263): \"\u00abO\u00edmos dicir que en certos lugares durante o Venres Santo os xudeus secuestran nenos e col\u00f3canos burlonamente na cruz.\u00bb\" Non eran simples lendas para entreter \u00e1 audiencia: eses mitos exerceron de desencadeamentos de numerosas persecuci\u00f3ns, asa\u00f1amentos e crimes. As expulsi\u00f3ns de xudeus \u00edan precedidas dun clima hostil creado mediante esta clase de libelos.\nA pesar das s\u00faas variantes, todos os libelos de sangue seguen un esquema parecido: \nEste mito estivo tan arraigado na cultura relixiosa espa\u00f1ola, que \u00e9 moi f\u00e1cil seguir o seu rastro a trav\u00e9s de numerosas igrexas que homenaxean a nenos supostamente v\u00edtimas dos xudeus. A literatura ofrece tam\u00e9n numerosas mostras: desde o \"El ni\u00f1o inocente de La Guardia\", de Lope de Vega ata \"La Rosa de Pasi\u00f3n\" (1864) de B\u00e9cquer, ambos sobre o santo neno m\u00e1rtir de La Guardia, o libelo de sangue que precedeu \u00e1 expulsi\u00f3n dos xudeus de 1492.\nOutro mito relacionado co libelo de sangue \u00e9 o da \u00abprofanaci\u00f3n da hostia\u00bb, que consist\u00eda en acusar aos xudeus de roubar as hostias da sancrist\u00eda co fin de \u00abatormentalas\u00bb e reeditar o sufrimento da paix\u00f3n e o deicidio. Normalmente ti\u00f1a igualmente consecuencias nefastas para os xudeus en forma de persecuci\u00f3ns e matanzas. Un exemplo \u00e9 a celebraci\u00f3n en Segovia dunha suposta profanaci\u00f3n en 1415 que, seica, provocou un terremoto e que se saldou coa confiscaci\u00f3n da sinagoga e a execuci\u00f3n dos rabinos.\nMito do dominio mundial.\nXa en 1807 o c\u00f3engo xesu\u00edta da Catedral de Notre-D\u00e1me, Agustin Barruel, alertou ao goberno franc\u00e9s acerca dun suposto complot xudeu internacional \u00abque transformar\u00eda igrexas en sinagogas\u00bb. No entanto, a plasmaci\u00f3n m\u00e1is co\u00f1ecida deste mito son Os protocolos dos sabios de Si\u00f3n, un libelo escrito en 1902 que, a pesar de que se sabe falso de forma fidedigna, s\u00e9guese reeditando, especialmente nos pa\u00edses \u00e1rabes. Hai outras variantes moi estendidas do mito do dominio mundial como son a \u00abconspiraci\u00f3n xudeomas\u00f3nica\u00bb (utilizada de forma recorrente polo r\u00e9xime franquista) ou a do \u00ablobby xudeu\u00bb (a pretensi\u00f3n de que \u00abos xudeus\u00bb son un ente homox\u00e9neo que act\u00faa coordinadamente a nivel mundial), esta \u00faltima especialmente vixente entre a esquerda pol\u00edtica e, en xeral, entre os partidarios das teor\u00edas da conspiraci\u00f3n.\nConfusi\u00f3n do uso dos termos \"semita\" e \"xudeu\".\nA\u00ednda que o termo \"antisemitismo\" sempre se referiu ao odio aos xudeus, co fin de evitar confusi\u00f3ns en referencia a outros pobos que falan linguas sem\u00edticas, alg\u00fans autores, por exemplo, Pierre-Andr\u00e9 Taguieff, en \"A nova judeofobia\" prefiren o uso de termos equivalentes non ambiguos, como \"xudeofobia\" ou \"antixudeu\", reservando \"antisemitismo\" para o seu uso en referencias hist\u00f3ricas \u00e1s ideolox\u00edas antixud\u00edas da segunda metade do s\u00e9culo XIX e a primeira metade do s\u00e9culo XX."}
{"id": "44662", "revid": "85894", "url": "https://gl.wikipedia.org/wiki?curid=44662", "title": "Ourolo, Tarago\u00f1a, Rianxo", "text": "Ourolo \u00e9 un lugar da parroquia de Tarago\u00f1a no concello coru\u00f1\u00e9s de Rianxo, na comarca da Barbanza. Segundo o padr\u00f3n municipal (INE 2013) ten 306 habitantes (142 homes e 164 mulleres).\nPatrimonio.\nNesta localidade at\u00f3panse dous cruceiros, \u00f3 longo da vella corredoira que percorre paralelamente a estrada comarcal AC-305 (Padr\u00f3n-Ribeira).\nO cruceiro de Ourolo, tam\u00e9n nomeado da Cubeli\u00f1aque se atopa m\u00e1is \u00f3 norte da aldea, pos\u00fae unha plataforma cuadrangular dun grao e pedestal cuadrangular rematado en chafr\u00e1ns. O seu fuste \u00e9 de tipo circular, cun capitel cuadrangular co \u00e1baco circular liso, astr\u00e1galo de lados curvos e v\u00e9rtices agudos, decoraci\u00f3n de anxo con \u00e1s, e volutas. A s\u00faa cruz \u00e9 de secci\u00f3n cuadrangular con brazos chafranados e remates florenzados. O Cristo at\u00f3pase crucificado e sinala c\u00f3 \u00edndice da man esquerda, leva coroa de espi\u00f1os e pergameo de INRI. A Virxe est\u00e1 orando coas mans xuntas sobre pea\u00f1a de nubes.\nO outro cruceiro que se localiza na aldea de Ourolo est\u00e1 carente de plataforma, con pedestal cuadrangular rematado con chafr\u00e1ns, o seu fuste circular cadrado no comezo, capitel cil\u00edndrico co \u00e1baco de lados curcos e v\u00e9rticos chafranados, volutas, follas, cabezas de anxo con \u00e1s e caveiras con tibias en cruz. A Cruz \u00e9 de secci\u00f3n cuadrangular cos brazos chafranados e remates florenzados. Presenta un Cristo crucificado coas mans abertas, con coroa de espi\u00f1as e cartela de INRI. A Virxe ora coas mans xuntas sobre pea\u00f1a.\nCruceiro das Neves.\nO cruceiro das Neves de Ourolo \u00e9 un cruceiro de capela de plataforma soterrada, cun fuste de secci\u00f3n cadrada con chafr\u00e1ns. A cruz \u00e9 cuadrangular cos brazos con media cana e remates florenzados. O Cristo crucificado at\u00f3pase coas mans pechadas, nimbo cruc\u00edfero e pano de pureza sen n\u00f3s. No reverso da Cruz, existe un baixorrelevo da Piedade. A capela \u00e9 lisa, coa base troncopiramidal invertida cun anxo con \u00e1s, tellado a catro augas e teito plano. No interior da capeli\u00f1a at\u00f3pase unha imaxe da Nos Se\u00f1ora das Neves.\nA car\u00f3n do cruceiro, dentro dun muro, hai un crucifixo e un baixorrelevo.\nCruz de Ourolo.\nEste crucifixo est\u00e1 situado no oco do muro dunha vivenda, a car\u00f3n do cruceiro das Neves de Ourolo. A cruz \u00e9 de secci\u00f3n circular, le\u00f1osa e con n\u00f3s, sobre pedestal moldurado. O Cristo crucificado ten as mans abertas, coroa de espi\u00f1as e o pano de pureza suxeito cunha corda, e leva pergameo de INRI.\nNo mesmo oco hai unha lousa con baixorrelevo de San Francisco sacando co cord\u00f3n do h\u00e1bito as almas do purgatorio."}
{"id": "44671", "revid": "5863", "url": "https://gl.wikipedia.org/wiki?curid=44671", "title": "O Mintireiro Verdadeiro", "text": "O Mintireiro Verdadeiro \u00e9 un calendario agr\u00edcola galego anual promovido polo crego Jos\u00e9 Regad\u00edo en Palas de Rei (Lugo). A mediados dos anos 70 chegou a ser o libro m\u00e1is editado ao alcanzar unha tiraxe de 15.000 exemplares.\nDescrici\u00f3n.\nO almanaque ti\u00f1a unha funci\u00f3n e estrutura similar ao d\"'O Gaiteiro de Lugo\", de longa tradici\u00f3n. Achega unha completa informaci\u00f3n sobre as l\u00faas, as mareas, progn\u00f3sticos meteorol\u00f3xicos e previsi\u00f3ns para o ano, os santoral e os per\u00edodos m\u00e1is axeitados para as diferentes tarefas agr\u00edcolas, refr\u00e1ns, adivi\u00f1as, contos, as datas das feiras e consellos acompa\u00f1an a outros textos deste libri\u00f1o en galego.\nOrixe.\nO almanaque ten a s\u00faa orixe nos faladoiros celebrados en Palas de Rei na rebotica da farmacia de Eduardo Seijas. A ela asist\u00edan, entre outros, o xu\u00edz Celestino Pardo Casti\u00f1eiras, os avogados Amando Losada D\u00edaz e Roberto Ouro V\u00e1zquez (que fora deputado a Cortes en 1936 por Izquierda Republicana), o mestre Rub\u00e9n Lois Calvi\u00f1o, o m\u00e9dico Constantino Grand\u00edo, o propio farmac\u00e9utico e o sacerdote. En ocasi\u00f3ns tam\u00e9n asistiron \u00c1nxel Fole, Otero Pedrayo e Avelino Pousa Antelo.\nEn 1963, por iniciativa de Jos\u00e9 Regad\u00edo, xunto ao veterinario e pintor Jorge Latorre, o farmac\u00e9utico Eduardo Seijas e o avogado Amando Losada, decidiuse lanzar un almanaque coa intenci\u00f3n de achegar ao mundo labrego as novas t\u00e9cnicas agropecuarias, previsi\u00f3ns meteorol\u00f3xicas e outra informaci\u00f3n de interese, pero baixo un prisma humor\u00edstico e retranqueiro.\nDado que era unha publicaci\u00f3n non venal (sen dereitos de autor), non foi necesario que o aprobase un comit\u00e9 censor, polo que, ocultos baixo o anonimato, publicaban en galego e mesmo criticaban a ditadura do r\u00e9xime franquista.\nNa contraportada do primeiro n\u00famero aparecen como colaboradores \"doutor Alodi\" (Amando Losada D\u00edaz) , \"O Tronas\" (Eduardo Seijas V\u00e1zquez) e \"O Fundamundos\". A ilustraci\u00f3n da portada estaba asinada por Latorre (Jorge Latorre Tello).\nEvoluci\u00f3n.\nA \u00e9poca de maior auxe foron as d\u00e9cadas de 1960 e 1970, chegando a publicarse 15.000 exemplares anuais. Ti\u00f1a distribuci\u00f3n nas principais cidades galegas, pero o lugar natural de venda eran as feiras e romar\u00edas.\nO \"Mintireiro Verdadeiro\" foi evolucionando, pasando de contar con diversas colaboraci\u00f3ns (como a de Pousa Antelo, que escrib\u00eda unha \"cr\u00f3nica medio en broma\") e ser feito en colectivo, a ser un proxecto persoal de Jos\u00e9 Regad\u00edo, especialmente trala morte en 1980 de Amando Losada, encargado das predici\u00f3ns meteorol\u00f3xicas. En 1990 incorporou na capa o slogan \"iste calendario \u00e9 chusqueiro, escotolido, galego-castel\u00e1n, prof\u00e9tico, enxebre, noticioso, artima\u00f1eiro e tamen barato\", e comezou a ser impreso a varias cores. Xa no s\u00e9culo XXI, grazas ao uso de novas tecnolox\u00edas, pasou a ter un maior dese\u00f1o gr\u00e1fico. Tam\u00e9n iniciou unha secci\u00f3n de recuperaci\u00f3n de vocabulario galego en desuso.\nPor\u00e9n, en 2005, segundo o propio editor, xa se vend\u00eda menos, \"e vai haber que deixalo, fanse de tres mil a catro mil, mais a metade non se vende\".\nNestes m\u00e1is de corenta anos, mant\u00edvose o dese\u00f1o, o contido e o estilo deste calendario, sendo posible adquirilo en quioscos e librar\u00edas.\nNo ano 2006 f\u00edxose un documental de 40 minutos sobre \"O Mintireiro Verdadeiro\", o decano dos almanaques para labregos de Galicia."}
{"id": "44672", "revid": "23204", "url": "https://gl.wikipedia.org/wiki?curid=44672", "title": "Free jazz", "text": "O free jazz \u00e9 un movemento da m\u00fasica jazz que foi desenvolvido nos 50 e 60 por artistas coma Ornette Coleman, Eric Dolphy, Cecil Taylor, Albert Ayler, Joe Harriott, Archie Shepp, Bill Dixon e Paul Bley. Alg\u00fans dos exemplos mellor co\u00f1ecidos son os derradeiros traballos de John Coltrane. A\u00ednda que a m\u00fasica producida por estes int\u00e9rpretes presentaba amplas diferenzas, ti\u00f1an en com\u00fan unha insatisfacci\u00f3n coas posibilidades expresivas do bebop, do hard bop e do jazz modal. Os m\u00fasicos de free jazz intentar rachar ou estender as convenci\u00f3ns do jazz, adoito descartando o marco invariable do jazz formado polos tempos e os trocos de acordes fixos.\nHistoria e caracter\u00edsticas.\nA\u00ednda que \"free jazz\" \u00e9 o termo xeneralizado hoxe, empreg\u00e1ronse moitos outros. Nos 60, \u00f3 a\u00ednda pouco definido movemento cham\u00e1baselle \u00e1s veces \"energy music\" ou \"the new thing\". Dos int\u00e9rpretes de free jazz dic\u00edase que tocaban \"f\u00f3ra\" (\u00f3 contrario do que os convencionalistas que o fac\u00edan \"dentro\") e o termo converteuse no preferido por m\u00fasicos e selos de gravaci\u00f3n: entre os \u00e1lbums deste per\u00edodo incl\u00faense Outward Bound, Out There, Out to Lunch (todos de Dolphy), Out Front (Jaki Byard) e Destination Out (Jackie McLean).\nA\u00ednda que o free jazz as\u00f3ciase decot\u00edo coa era do seu nacemento, moitos m\u00fasicos (entre eles Ken Vandermark, William Parker, John Zorn, Theo J\u00f6rgensmann, Paal Nilssen-Love e George Lewis) mante\u00f1en o estilo vivo na actualidade, continuando o seu desenvolvemento coma linguaxe jazz. En Europa o estilo foi levado al\u00e9n por int\u00e9rpretes coma Derek Bailey, Peter Br\u00f6tzmann e Evan Parker a un idioma que se deu en chamar \"improvisaci\u00f3n libre\"."}
{"id": "44673", "revid": "22570", "url": "https://gl.wikipedia.org/wiki?curid=44673", "title": "Hard bop", "text": "O hard bop \u00e9 estilo musical que \u00e9 unha extensi\u00f3n do bebop que incorpora influencias do rhythm and blues, o gospel e o blues, especialmente no estilo de tocar o piano e o saxo.\nHistoria e caracter\u00edsticas.\nA execuci\u00f3n do baixo \u00e9 m\u00e1is variada, debido en parte \u00e1 prominencia de virtuosos tales coma Charles Mingus e Ray Brown. Pret\u00e9ndese, en parte, que sexa m\u00e1is accesible \u00e1 audiencia non familiarizada co bebop. As\u00ed mesmo, David H. Rosenthal sost\u00e9n no seu libro \"Hard Bop\" que \u00e9 a creaci\u00f3n natural dunha xeraci\u00f3n de m\u00fasicos afroamericanos que medraron nun momento no que o bebop e o rhythm and blues eran as formas dominantes da m\u00fasica afroamericana.\nO hardbop difire do bebop no abuso consciente, para acadar un efecto dram\u00e1tico e excitante, de contrastes de din\u00e1mica, ritmo harm\u00f3nico e estilos r\u00edtmicos na composici\u00f3n. Existe ademais un uso extensivo de \"riffs\", \"kicks\", \"breaks\", motivos r\u00edtmicos e figuras tocadas \"tutti\".\nM\u00fasicos de hard bop foron, entre outros, Cannonball Adderley, Art Blakey, Clifford Brown, Donald Byrd, Sonny Clark, John Coltrane, Lou Donaldson, Miles Davis, Kenny Drew, Benny Golson, Dexter Gordon, Joe Henderson, Andrew Hill, Freddie Hubbard, Jackie McLean, Charles Mingus, Blue Mitchell, Hank Mobley, Thelonious Monk, Lee Morgan, Sonny Rollins e Horace Silver.\nO hard bop desenvolveuse nos 50 e 60 e gozou da s\u00faa maior popularidade nesa \u00e9poca, mais os int\u00e9rpretes de hard bop e os elementos desta m\u00fasica, mant\u00e9\u00f1ense con vigor no jazz.\nO soul jazz naceu do hard bop."}
{"id": "44675", "revid": "127505", "url": "https://gl.wikipedia.org/wiki?curid=44675", "title": "Gospel", "text": "Gospel p\u00f3dese referir a m\u00fasica relixiosa que naceu nas igrexas afroamericanas no primeiro cuarto do s\u00e9culo XX ou, m\u00e1is xenericamente, tanto \u00e1 m\u00fasica gospel negra coma \u00e1 m\u00fasica relixiosa composta e cantada polos artistas de gospel sure\u00f1os predominantemente brancos.\nCaracter\u00edsticas.\nA\u00ednda que a separaci\u00f3n entre \u00e1mbolos estilos nunca foi absoluta (\u00e1mbolos dous compart\u00edan o himno metodista e artistas dunha tradici\u00f3n \u00e1s veces cantaban canci\u00f3ns pertencentes) a f\u00e9rrea divisi\u00f3n entre os norteamericanos brancos e os negros, e particularmente entre as s\u00faas igrexas, os mantivo apartados. A\u00ednda que estas distinci\u00f3ns se reduciron nos \u00faltimos cincuenta anos, as d\u00faas tradici\u00f3ns seguen a ser distintas.\nEn \u00e1mbalas d\u00faas tradici\u00f3ns, alg\u00fans int\u00e9rpretes, tales coma Mahalia Jackson limit\u00e1ronse a aparecer en contextos relixiosos, mentres outros, tales coma Sister Rosetta Tharpe, o Golden Gate Quartet e Clara Ward, interpretan gospel en circunstancias segrares, incluso en clubs. Moitos int\u00e9rpretes, tales coma The Jordanaires, Al Green e Solomon Burke interpretaron m\u00fasica tanto relixiosa coma segrar. \u00c9 com\u00fan para estes int\u00e9rpretes inclu\u00edr canci\u00f3ns de gospel en interpretaci\u00f3ns segrares, mais o contrario non acontece nunca.\nA cantante, compositora e guitarrista Sister Rosetta Tharpe foi a primeira grande estrela do gospel, aparecendo nas listas de m\u00fasica popular en 1938. Mantivo a s\u00faa popularidade durante os 40, acadando \u00e9xitos nas listas e mantendo unha lexi\u00f3n de decenas de miles de seguidores. Perdeu o apoio dalg\u00fans dos seus fans relixiosos \u00f3 comezar a cantar en sitios segrares, as\u00ed coma cando gravou canci\u00f3ns non reco\u00f1ecidas coma 'cristi\u00e1s'.\nA\u00ednda que \u00e9 un fen\u00f3meno predominantemente norteamericano, o gospel espallouse por todo o mundo inclu\u00edndo Australia con coros coma The Elementals e Jonah &amp; The Whalers e festivais coma o Australian Gospel Music Festival. Noruega \u00e9 o fogar dos co\u00f1ecidos Oslo Gospel Choir e The Ansgar Gospel Choir. O gospel \u00e9 tam\u00e9n moi popular na provincia do Qu\u00e9bec, Canad\u00e1, onde son famosos coros importantes coma o Montreal Jubilation Gospel Choir e o Qu\u00e9bec Celebration Gospel Choir."}
{"id": "44678", "revid": "61897", "url": "https://gl.wikipedia.org/wiki?curid=44678", "title": "Uro", "text": "Uro pode referirse a:"}
{"id": "44681", "revid": "98629", "url": "https://gl.wikipedia.org/wiki?curid=44681", "title": "Oscilador harm\u00f3nico cu\u00e1ntico", "text": "O oscilador harm\u00f3nico cu\u00e1ntico \u00e9 o an\u00e1logo cu\u00e1ntico do oscilador harm\u00f3nico cl\u00e1sico. \u00c9 un dos modelos m\u00e1is importantes de sistemas mec\u00e1nicos cu\u00e1nticos, pois como sucede na mec\u00e1nica cl\u00e1sica, toda unha ampla gama de situaci\u00f3ns f\u00edsicas pode ser reducida a un mesmo modelo, de xeito exacto ou aproximado. En particular, un sistema nun estado pr\u00f3ximo a unha configuraci\u00f3n de equilibrio pode ser con frecuencia descrito en termos dun ou m\u00e1is osciladores harm\u00f3nicos. Ademais, \u00e9 un dos poucos sistemas mecanocu\u00e1nticos con soluci\u00f3n co\u00f1ecida exacta e sinxela.\nA seguinte discusi\u00f3n do oscilador harm\u00f3nico cu\u00e1ntico est\u00e1 relacionada co artigo sobre formulaci\u00f3n matem\u00e1tica da mec\u00e1nica cu\u00e1ntica.\nOscilador harm\u00f3nico unidimensional.\nHamiltoniano e autoestados da enerx\u00eda.\nNo problema do oscilador harm\u00f3nico unidimensional, unha part\u00edcula de masa \"m\" \u00e9 suxeito a un potencial \"V\"(\"x\") = (1/2)\"m\"\u03c92 \"x\"2. O Hamiltoniano da part\u00edcula \u00e9:\nonde \"x\" \u00e9 o operador posici\u00f3n, e \"p\" \u00e9 o operador momento formula_2. O primeiro termo representa a enerx\u00eda cin\u00e9tica da part\u00edcula, e o segundo termo representa o potencial enerx\u00e9tico no que se atopa. Para atopar os niveis de enerx\u00eda e os correspondentes estados enerx\u00e9ticos, debemos solucionar a ecuaci\u00f3n de Schr\u00f6dinger independente do tempo,\nPodemos solucionar a ecuaci\u00f3n diferencial na base de coordenadas correspondente usando o m\u00e9todo da serie de potencias. Resulta haber unha familia de soluci\u00f3ns,\nAs primeiras seis soluci\u00f3ns (\"n\" = 0 a 5) am\u00f3sanse \u00e1 dereita. As funci\u00f3ns formula_6 son os Polinomios de Hermite:\nNon deben ser confundidas co Hamiltoniano, asemade notado como \"H\". Os correspondentes niveis enerx\u00e9ticos son\nEste espectro enerx\u00e9tico \u00e9 significativo por d\u00faas raz\u00f3ns. En primeiro lugar, as enerx\u00edas est\u00e1n 'cuantizadas', polo que s\u00f3 poden tomar valores discretos de formula_9 veces 1/2, 3/2, 5/2, e as\u00ed sucesivamente. Este feito \u00e9 compartido con moitos sistemas mecanocu\u00e1nticos (a seguinte secci\u00f3n de operadores de escada faremos unha exame m\u00e1is detallada deste fen\u00f3meno). en segundo termo, a enerx\u00eda m\u00e1is baixa que se pode acadar non \u00e9 cero, sen\u00f3n formula_10, a chamada 'enerx\u00eda do estado fundamental' ou enerx\u00eda do punto cero. No estado m\u00e1is baixo, o fundamental, de acordo coa mec\u00e1nica cu\u00e1ntica, un oscilador non realiza oscilaci\u00f3ns e a s\u00faa enerx\u00eda cin\u00e9tica media \u00e9 positiva. Non \u00e9 obvio o que isto significa, pois de xeito com\u00fan o cero da enerx\u00eda non ten un significado f\u00edsico como cantidade (representa un punto acordado previamente como cero nunha determinada escala), sen\u00f3n que son as diferenzas de enerx\u00eda as que o te\u00f1en. Por\u00e9n, o estado fundamental de enerx\u00eda ten moitas implicaci\u00f3ns, en particular na gravidade cu\u00e1ntica.\nA notar que a densidade de probabilidade do estado fundamental est\u00e1 concentrada na orixe. Isto significa que a part\u00edcula pasa a maior\u00eda do seu tempo no fondo do potencial, como se pode esperar para un estado de pouca enerx\u00eda. \u00d3 incrementar a enerx\u00eda, a densidade de probabilidade v\u00e1is concentrando nos 'puntos de retorno cl\u00e1sicos', nos que o estado enerx\u00e9tico coincide coa enerx\u00eda potencial. Isto \u00e9 consistente co oscilador harm\u00f3nico cl\u00e1sico, no que a part\u00edcula pasa a maior\u00eda do seu tempo (e polo tanto pode ser atopada al\u00ed con m\u00e1is probabilidade que noutro lugar) nos puntos de retorno, nos que \u00e9 m\u00e1is lenta. As\u00ed se satisfai o Principio de correspondencia.\nM\u00e9todo de operadores de escada.\nA soluci\u00f3n de desenvolvemento en series \u00e9 dereita pero tediosa. O m\u00e9todo do \"operador de escada\", debido a Paul Dirac, perm\u00edtenos extraer os autovalores (valores propios) da enerx\u00eda sen resolver de xeito dereito a ecuaci\u00f3n diferencial. Con todo, \u00e9 xeneralizable de xeito doado a problemas m\u00e1is complicados, en particular na teor\u00eda cu\u00e1ntica de campos. Seguindo esta aproximaci\u00f3n, definimos os operadores \"a\" e o seu adxunto \"a\"\u2020\nO operador \"a\" non \u00e9 Herm\u00edtico pois el e o seu adxunto \"a\"\u2020 non son iguais.\nOs operadores \"a\" e \"a\"\u2020 te\u00f1en as seguintes propiedades:\nDerivando a forma de \"a\"\u2020, usamos o feito de que os operadores x e p, que representan observables, \"son\" Herm\u00edticos. Estes operadores observables poden expresarse como combinaci\u00f3n lineal dos operadores de escada como\nUsando o anterior, podemos probar as identidades\nAgora, formula_16 denota un autoestado enerx\u00e9tico con enerx\u00eda \"E\". O produto interno dun 'ket' consigo mesmo debe ser non negativo, \u00e9 dicir,\nExpresando \"a\"\u2020\"a\" en termos do hamiltoniano:\nco que formula_19. A notar que cando (formula_20) \u00e9 o 'ket' cero (i.e. un ket con lonxitude cero), a desigualdade cumprida, co que formula_21. De a\u00ed pode avaliarse que existe un estrado que satisfai esta condici\u00f3n; \u00e9 o estado fundamental (\"n\" = 0) dado na secci\u00f3n precedente.\nUsando as identidades anteriores, podemos amosar que as relaci\u00f3ns de commutaci\u00f3n de \"a\" e \"a\"\u2020 con \"H\" son:\nAs\u00ed, se (formula_20) \u00e9 un ket diferente de cero,\nde xeito semellante, podemos amosar que\nNoutras verbas, \"a\" act\u00faa sobre un autoestado de enerx\u00eda \"E\" para producir, por medio dunha constante multiplicativa, outro autoestado de enerx\u00eda formula_26, e \"a\"\u2020 act\u00faa sobre un autoestado de enerx\u00eda \"E\" para producir un autoestado de enerx\u00eda formula_27. debido a ilo, \"a\" ch\u00e1mase \"operador de baixada\" e \"a\"\u2020 \"operador de subida\". Ambos operadores en conxunto son chamados \"operadores de escada\". Na teor\u00eda cu\u00e1ntica de campos, \"a\" e \"a\"\u2020 son alternativamente chamados operadores \"aniquilaci\u00f3n\" e \"creaci\u00f3n\" pois 'destr\u00faen' e 'crean' part\u00edculas, de xeito correspondente co noso cuanto de enerx\u00eda.\nDado ou autoestado enerx\u00e9tico, podemos actuar sobre el co operador baixada, \"a\", para producir outro autoestado con formula_28, menor enerx\u00eda. Por aplicaci\u00f3n repetida deste operador, parece que poidamos producir autoestados enerx\u00e9ticos por debaixo de \"E\" = \u2212\u221e. Non embargantes, isto pode contradicir o noso requirimento anterior de que formula_19. Polo tanto, debe haber un estado fundamental (considerado como estado de m\u00ednima altura ou 'estado terra', en ingl\u00e9s 'ground-state') autoestado da enerx\u00eda, que etiquetaremos formula_30 (non confundir co ket cero), tal que\nNese caso, aplicaci\u00f3ns continaudas do operador baixada producir\u00e1n kets cero, en troques de autoestados enerx\u00e9ticos adicionais. Polo tanto, temos amosado que\nFinalmente, actuando sobre formula_30 co opetrador subida e multiplicando por factores de normalizaci\u00f3n apropiados, podemos producir un conxunto infinito de autoestados de enerx\u00eda formula_34, tales que\no que coincide co espectro enerx\u00e9tico que foi amosado na secci\u00f3n precedente.\nLonxitude natural e escalas de enerx\u00eda.\nO oscilador harm\u00f3nico cu\u00e1ntico pos\u00fae escadas naturais apra lonxitude e enerx\u00eda, podendo usarse para simplificar o problema. Estas escadas poden ser atopadas por redimensionalizaci\u00f3n. O resultado \u00e9 que se medimos a enerx\u00eda en unidades de formula_28 e a distancia en unidades de formula_37, ent\u00f3n, a ecuaci\u00f3n de Schr\u00f6dinger aparece como:\ne as autofunci\u00f3ns e autovalores da enerx\u00eda,\nPara evitar confusi\u00f3n, non adoitaremos estas unidades naturais neste artigo. Non embargantes, son manexadas a mi\u00fado cando se realzian c\u00e1lculos.\nExemplo: mol\u00e9culas diat\u00f3micas.\nNas mol\u00e9culas diat\u00f3micas, a frecuencia natural pode ser atopada por: \nonde\nOscilador harm\u00f3nico \"n\"-dimensional.\nO oscilador harm\u00f3nico unidimensional \u00e9 xeralizable a \"N\" dimensi\u00f3ns, onde \"N\"\u00a0=\u00a01,\u00a02,\u00a03,\u00a0... . nunha dimensi\u00f3n, a posici\u00f3n da part\u00edcula \u00e9 especificada por unha \u00fanica coordenada, \"x\". En \"N\" dimensi\u00f3ns, \u00e9 substitu\u00edda por \"N\" coordenadas de posici\u00f3n, que etiquetamos \"x\"1, ..., \"x\"\"N\". de xeito correspondente a cada coordenada de posici\u00f3n existe un momento; etiquetamos estes como \"p\"1,\u00a0...,\u00a0\"p\"\"N\". As relaci\u00f3ns de conmutaci\u00f3n can\u00f3nicas entre estes operadores son\nO Hamiltoniano para este sistema \u00e9\nComo ilustra a forma do hamiltoniano, o oscilador harm\u00f3nico \"N\"-dimensional \u00e9 exactamente an\u00e1nlogo a \"N\" osciladores harm\u00f3nicos unidimensionais independentes coa mesma masa e constante el\u00e1stica. Nese caso, as cantidades \"x\"1, ..., \"x\"\"N\" referir\u00e1n as posici\u00f3ns de cada unha das \"N\" part\u00edculas. \u00c9 unha feliz propiedade do potencial en \"r\"2, que permite que a enerx\u00eda potencial sexa separada en termos, de xeito dependente dunha coordenada \u00f3 tempo.\nesta observaci\u00f3n facilita a soluci\u00f3n. para un conxunto particular de n\u00fameros cu\u00e1nticos {\"n\"} as autofunci\u00f3ns da enerx\u00eda para o oscilador \"N\"-dimensional son expresadas en termos das autofunci\u00f3ns unidimensionais como:\nNo m\u00e9todo dos operadores de escada, definimos \"N\" conxuntos de operadores de escada,\nPor un procedemento an\u00e1logo \u00f3 do caso unidimensional, podemos amosar que cada un dos operadores \"a\"\"i\" e \"a\"\u2020\"i\" sobe e baixa a enerx\u00eda nunha cantidade \u210f\u03c9 respectivamente. O hamiltoniano \u00e9\nEste hamiltoniano \u00e9 invariante baixo o grupo de simetr\u00eda din\u00e1mica \"U(N)\" (o grupo unitario en \"N\" dimensi\u00f3ns), definido por\nonde formula_50 \u00e9 un elemento na representaci\u00f3n matricial de \"U(N)\".\nOs niveis enerx\u00e9ticos do sistema son\nonde ni \u00e9 tal que i vai de 0 \u00f3 n\u00famero de bos\u00f3ns en modo i.\nComo no caso unidimensional, a enerx\u00eda est\u00e1 cuantizada. O estado fundamental ten unha enerx\u00eda \"N\" veces a unidimensional, como poderiamos esperar usando a analox\u00eda para \"N\" osciladores independentes unidimensionais. Hai unha diferenza m\u00e1is notable: no caso unidimensional, cada nivel enerx\u00e9tico corresponde a un \u00fanico estado cu\u00e1ntico. En \"N\"-dimensi\u00f3ns, a excepci\u00f3n do estado fundamental, os niveis de enerx\u00eda est\u00e1n 'dexerados', \u00e9 dicir, hai vairos estados coa mesma enerx\u00eda.\nA dexeraci\u00f3n pode ser calculada con relativa facilidade, como por exemplo se consideramos o caso tridimensional: Definimo \"n\"\u00a0=\u00a0\"n\"1\u00a0+\u00a0\"n\"2\u00a0+\u00a0\"n\"3. todos os estados co mesmo \"n\" ter\u00e1n a mesma enerx\u00eda. Para un \"n\" dado, escollemos un particular \"n\"1. Ent\u00f3n \"n\"2\u00a0+\u00a0\"n\"3\u00a0=\u00a0\"n\"\u00a0\u2212\u00a0\"n\"1. Hai \"n\"\u00a0\u2212\u00a0\"n\"1\u00a0+\u00a01 posibles agrupamentos {\"n\"2,\u00a0\"n\"3}. \"n\"2 poden tomar os valores 0 a \"n\"\u00a0\u2212\u00a0\"n\"1, e por cada \"n\"2 o valor de \"n\"3 est\u00e1 fixado. O grao de dexeraci\u00f3n \u00e9 polo tanto:\nF\u00f3rmula para calqeura \"N\" e \"n\" [sendo \"g\"n a dimensi\u00f3n da potencia \"n\"th sim\u00e9trica irreducible do grupo unitario \"U(N)\"]:\nO caso especial \"N = 3\", dado anteriormente, s\u00e9guese de xeito directo desta ecuaci\u00f3n xeral.\nProblemas relacionados.\nO oscilador harm\u00f3nico cu\u00e1ntico pode ser estendido en moitas v\u00edas interesantes. discutiremos de xeito breve d\u00faas das extensi\u00f3ns m\u00e1is importantes, o oscilador anharm\u00f3nico e os osciladores harm\u00f3nicos acoplados.\nOscilador anharm\u00f3nico.\nComo foi dito na introduci\u00f3n, un sistema 'achegado' \u00f3 m\u00ednimo dalg\u00fan potencial pode ser tratado como un oscilador harm\u00f3nico. Nesta aproximaci\u00f3n, podemos considerar a enerx\u00eda potencial en funci\u00f3n dunha Serie de Taylor arredor do m\u00ednimo e desprezar termos de orde 3 ou maior (isto \u00e9, considerar de xeito aproximado a funci\u00f3n enerx\u00eda potencial como cuadr\u00e1tica). Unha volta estudados os sistemas nesta aproximaci\u00f3n, quereremos investigar as correcci\u00f3ns debidas \u00f3s termos descartados, en particular os de terceiro orde.\nO Hamiltoniano do oscilador anharm\u00f3nico \u0107orresponde \u00f3 harm\u00f3nico cun potencial adiciona funci\u00f3n de \"x\"3:\nSe \u00e9 v\u00e1lida a aproximaci\u00f3n harm\u00f3nica, o coeficiente \u03bb \u00e9 pequeno comparado co termo cuadr\u00e1tico. Podemos usar polo tanto a teor\u00eda das perturbaci\u00f3ns para determinar as correcci\u00f3ns a establecer e os niveis enerx\u00e9ticos impostos polo termo anharm\u00f3nico. Esta tarefa pode simplificarse por uso dos operadores de escala para reescribir o termo anharm\u00f3nico como\nDe a\u00ed se deduce que a correcci\u00f3n das enerx\u00edas desaparece para a terceira orde en \u03bb. A correcci\u00f3n de segundo orde v\u00e9n dada pola ecuaci\u00f3n usual na teor\u00eda de perturbaci\u00f3ns:\na soluci\u00f3n \u00e9 direta, pero tediosa. Unha falla deste m\u00e9todo, non embargantes, e'que non toma en conta a posibilidade de que apart\u00edcula sufra o efecto tunel, sa\u00edndo do potencial, pois est\u00e1 limitada en ambas caras (ver aproximaci\u00f3n WKB).\nOsciladores harm\u00f3nicos acoplados.\nNeste problema, consideramos \"N\" masas iguais que est\u00e1n conectadas \u00e1s s\u00faas veci\u00e1s por resortes, no l\u00edmite dun grande \"N\". as amsas forman unha cadea lineal nunha dimensi\u00f3n, ou unha rede regular en d\u00faas ou tres dimensi\u00f3ns.\nComo ocorr\u00eda na secci\u00f3n previa, notamos as posici\u00f3ns das masas por \"x\"1, \"x\"2, ..., en relaci\u00f3n \u00e1s s\u00faas posici\u00f3ns de equilibrio (i.e. \"x\"\"k\" = 0 se a part\u00edcula \"k\" est\u00e1 na s\u00faa posici\u00f3n de equilibrio, resultando as\u00ed elongaci\u00f3ns.) En d\u00faas ou m\u00e1is dimensi\u00f3ns, as \"x\" son cantidades vectoriais. O Hamiltoniano do conxunto de sistema \u00e9\nA enerx\u00eda potencial \u00e9 sumada sobre os pares 'veci\u00f1os achegados',co que hai un termo por cada resorte.\nPode verse que existe unha transformaci\u00f3n de coordenadas que volta este problema nun conxunto de osciladores harm\u00f3nicos independentes, cada un dos que corresponden a unha distorsi\u00f3n particular colectiva da rede. Estas distorsi\u00f3ns ilustran algunhas propiedades de cuasi-part\u00edculas, sendo chamadas fon\u00f3ns. Os fon\u00f3ns te\u00f1en lugar nas redes i\u00f3nicas de moitos s\u00f3lidos, e son moi importantes para a compresni\u00f3n de moitos dos fen\u00f3menos estudados na f\u00edsica do estado s\u00f3lido."}
{"id": "44683", "revid": "5863", "url": "https://gl.wikipedia.org/wiki?curid=44683", "title": "Triplete hexadecimal", "text": "A paleta de cores RGB consta, basicamente, de tres cores primarias aditivas: Vermello-Verde-Azul. Estas cores primarias aditivas, en HTML, est\u00e1n representadas por tres pares hexadecimais do tipo 0xHH-HH-HH segundo o formato seguinte:\nOs valores que pode adoptar cada un dos tres pares hexadecimais van do 0x00 (0 decimal) ao 0xFF (255 decimal).\nCanto maior sexa o valor do par, tanto maior ser\u00e1 tam\u00e9n a intensidade (matiz, brillo ou claridade) da cor correspondente a ese par (e viceversa).\nIsto implica que o extremo inferior da escala crom\u00e1tica parte dunha intensidade de cor m\u00ednima (nulo = par 0x00), pasa por unha intensidade de cor media (mediano = par 0x80 [128 decimal]) ata chegar a unha intensidade de cor m\u00e1xima (saturado = par 0xFF).\nO grao de m\u00e1is alta pureza (absoluto) dunha cor primaria aditiva estar\u00e1 determinada pola presenza total da mesma (saturaci\u00f3n = 0xFF) xunto coa ausencia total (nulidade = 0x00) das outras d\u00faas cores primarias aditivas."}
{"id": "44684", "revid": "127505", "url": "https://gl.wikipedia.org/wiki?curid=44684", "title": "Ialma", "text": "Ialma \u00e9 un grupo galego de m\u00fasica de ra\u00edces \u00e9tnicas estabelecido en Bruxelas. Unha das s\u00faas int\u00e9rpretes, Ver\u00f3nica Codesal, foi a primeira en levar xunto co grupo Urban Trad unha representaci\u00f3n galega ao Festival de Eurovisi\u00f3n.\nOs seus inicios son como grupo de pandeireteiras."}
{"id": "44690", "revid": "85894", "url": "https://gl.wikipedia.org/wiki?curid=44690", "title": "A Laxe, Tarago\u00f1a, Rianxo", "text": "A Laxe \u00e9 un lugar da parroquia de Tarago\u00f1a no concello coru\u00f1\u00e9s de Rianxo, na comarca da Barbanza. Segundo o padr\u00f3n municipal (INE 2013) ten 88 habitantes (46 homes e 42 mulleres).\nPatrimonio.\nNeste lugar at\u00f3pase un cruceiro de capela integrado nun muro, co\u00f1ecido como cruceiro da Laxe. A capela \u00e9 lisa, de base troncopiramidal invertida, tellado a catro augas, teito abovedado e anxo con \u00e1s na base. No interior, at\u00f3pase unha Virxe pregando. Sobre a capela, existe unha Cruz de secci\u00f3n cuadrangular con brazos chafranados. O Cristo Crucificado ten as mans abertas, nimbo cruc\u00edfero, pano de pureza sen n\u00f3s e cartela de INRI."}
{"id": "44691", "revid": "22570", "url": "https://gl.wikipedia.org/wiki?curid=44691", "title": "Tetradec\u00e1gono", "text": "En xeometr\u00eda, un tetradec\u00e1gono \u00e9 un pol\u00edgono de 14 lados. A \u00e1rea dun tetradec\u00e1gono regular de lado \"a\" v\u00e9n dada pola seguinte f\u00f3rmula:"}
{"id": "44692", "revid": "22570", "url": "https://gl.wikipedia.org/wiki?curid=44692", "title": "Pentadec\u00e1gono", "text": "En xeometr\u00eda, un pentadec\u00e1gono \u00e9 un pol\u00edgono de 15 lados. A \u00e1rea dun pentadec\u00e1gono regular de lado \"a\" \u00e9:"}
{"id": "44693", "revid": "22570", "url": "https://gl.wikipedia.org/wiki?curid=44693", "title": "Hexadec\u00e1gono", "text": "En xeometr\u00eda, un hexadec\u00e1gono \u00e9 un pol\u00edgono de 16 lados. A \u00e1rea dun hexadec\u00e1gono regular de lado \"a\" \u00e9:"}
{"id": "44694", "revid": "22570", "url": "https://gl.wikipedia.org/wiki?curid=44694", "title": "Octodec\u00e1gono", "text": "En xeometr\u00eda, un octodec\u00e1gono \u00e9 un pol\u00edgono de 18 lados. Cada \u00e1ngulo interno dun octodec\u00e1gono regular mide aproximadamente 160\u00ba. A \u00e1rea dun octodec\u00e1gono regular de lado \"a\" \u00e9:"}
{"id": "44695", "revid": "25871", "url": "https://gl.wikipedia.org/wiki?curid=44695", "title": "Zalaegerszeg", "text": "Zalaegerszeg \u00e9 a capital do condado administrativo de Zala, no oeste de Hungr\u00eda. \nA cidade ten unha poboaci\u00f3n de 62.158 habitantes (2001) e est\u00e9ndese arredor das d\u00faas ribeiras do r\u00edo Zala, preto da fronteira de Eslovenia e Austria, e a unha distancia de 213\u00a0km da cidade de Budapest."}
{"id": "44697", "revid": "1131", "url": "https://gl.wikipedia.org/wiki?curid=44697", "title": "Ant\u00f3n Alonso R\u00edos", "text": "Ant\u00f3n Hip\u00f3lito Alonso R\u00edos, nado en Camporrapado (Cortegada, Silleda) o 15 de agosto de 1887 e finado en Buenos Aires o 12 de outubro de 1980, foi un mestre, escritor, l\u00edder agrarista e pol\u00edtico galego que presidiu o Consello de Galiza. Durante os tres anos que durou a Guerra civil f\u00edxose pasar polo \u201cSi\u00f1or Afranio\u201d e foi mendigo, traballou nas colleitas e foi criado de casa. Conseguiu sobrevivir asemade que foi vendo como os seus amigos e compa\u00f1eiros foron apresados, torturados e asasinados.\nTraxectoria.\nO seu pai, Manuel Alonso, era caldeireiro, polo que percorr\u00eda as aldeas de Galiza de feira en feira ofrecendo os seus servizos. At\u00e9 que un d\u00eda, chegou \u00e1 festa de Silleda e co\u00f1eceu a Matilde R\u00edos, de quen namorou e con quen casou. Co tempo puxeron no mundo doce fillos: sete homes e cinco mulleres. Manuel Alonso tivo que deixar o seu antigo oficio para p\u00f3r unha tenda de ultramarinos, e pouco m\u00e1is tarde abriu outras d\u00faas tendas de ultramarinos en Silleda, onde Ant\u00f3n Alonso R\u00edos traballou como axudante no despacho dos negocios. Grazas \u00e1 axuda de Vicente Fraiz And\u00f3n, director da Escola Normal de Santiago de Compostela, Ant\u00f3n cursou en Santiago de Compostela a carreira de Maxisterio. En 1906 terminou os estudos e foi nomeado profesor auxiliar da Escola Normal. Por raz\u00f3ns de sa\u00fade retornou a Silleda, onde se dedicou a traballar a terra.\nEn maio de 1908 imitou alg\u00fans irm\u00e1ns e emigrou a Arxentina, de polis\u00f3n no barco \"Arag\u00f3n\". En Buenos Aires revalidou o t\u00edtulo de mestre, e ingresou como suplente nunha escola da capital. De a\u00ed pasou a exercer o maxisterio noutras escolas da provincia de Mendoza. Posteriormente, volveu a Buenos Aires, onde exerceu como director de escola e do 1913 ao 1920 de profesor de Historia no Instituto Polit\u00e9cnico.\nA s\u00faa preocupaci\u00f3n pol\u00edtica e social foi medrando, de forma que no ano 1909 colaborou na fundaci\u00f3n de Sociedad Hijos de Silleda, entidade que ti\u00f1a como fin primeiro a creaci\u00f3n de escolas. Alonso R\u00edos fixo visible xa a s\u00faa preocupaci\u00f3n pola calidade do ensino nas escolas creadas polos emigrantes, e defendeu a idea de que estes centros funcionasen nun r\u00e9xime de federaci\u00f3n baixo programas com\u00fans con profesorado escollido.\nAlonso R\u00edos casou moi novo con Oliva Rodr\u00edguez, con quen tivo catro fillos: Oliva, Chamor, Omb\u00fa e Celta. Dende 1919 a 1931 Alonso R\u00edos levou a xerencia da \"Sociedad Cient\u00edfica Argentina\", mentres que no tempo devagar cursou estudos na facultade de Filosof\u00eda de Buenos Aires.\nO 24 de setembro de 1921 convocouse o I Congreso fundacional da Federaci\u00f3n de Sociedades Gallegas Agrarias y Culturales. Ese d\u00eda xunt\u00e1ronse 12 sociedades galegas na r\u00faa Bol\u00edvar 655 da Capital Federal. A Sociedade de Silleda, dirixida por Alonso R\u00edos, e a de Ponteareas, dirixida polo socialista \u00c1ngel Mart\u00ednez Castro, colleron as rendas da Federaci\u00f3n. Ao rematar o Congreso foi elixido Mart\u00ednez Castro Secretario Xeral e Alonso R\u00edos director do xornal \"El Despertar Gallego\", que comezou a editarse a partir do 1 de xaneiro de 1922. No interior da Federaci\u00f3n conviv\u00edan d\u00faas correntes maioritarias, por unha banda, o sector vinculado ao Partido Socialista (Mart\u00ednez Castro) e pola outra, os socialistas, que se defin\u00edan galeguistas, onde estaban Alonso R\u00edos, Ram\u00f3n Su\u00e1rez Picallo e Eduardo Blanco Amor, entre outros.\nSegunda Rep\u00fablica Espa\u00f1ola, Primeira Rep\u00fablica Galega.\nCoa proclamaci\u00f3n da II Rep\u00fablica en 1931, a Federaci\u00f3n enviou a Su\u00e1rez Picallo, Pedro Campos Couceiro e Alonso R\u00edos para que os representase en Galiza.\nEn maio de 1931 foi elixido unanimemente presidente da \"Asemblea Republicana da Coru\u00f1a\" para o estudo do \"Anteproyeito de Estatuto da Galiza\". Alonso R\u00edos tam\u00e9n aproveitou a escala en Barcelona para se entrevistar con Francesc Maci\u00e0 i Lluss\u00e0, e de volta a Galiza, fixo escala en Madrid, onde tivo un forte encontro con Santiago Casares Quiroga, a quen lle fixo chegar as opini\u00f3ns da emigraci\u00f3n, facendo fincap\u00e9 nos dereitos nacionais de Galiza, chegando a proclamar en Compostela a I Rep\u00fablica Galega o 27 de xu\u00f1o de 1931, a cal durou unhas horas. Ao non sa\u00edr elixido deputado en 1931 (posiblemente a causa dese mal encontro con Casares Quiroga) traballou como director da escola fundada polos emigrantes de Tomi\u00f1o \"Aurora del Porvenir\".\nFoi membro do \"Consello Directivo Provisional\" da Federaci\u00f3n Provincial Agraria de Pontevedra, pola que se presentou candidato nas elecci\u00f3ns de febreiro de 1936, integrado na candidatura da Fronte Popular. Sa\u00edu elixido deputado e xuntouse ao grupo de deputados galeguistas, somet\u00e9ndose \u00e1 disciplina do Partido Galeguista. Fixo un labor intenso a prol do Estatuto de Galicia.\nGolpe de estado.\nA nova do Golpe de Estado do 18 de xullo de 1936 chegou a Galiza pola ma\u00f1\u00e1, e pola noite Alonso R\u00edos participou na formaci\u00f3n dun comit\u00e9 de defensa da Rep\u00fablica en Tomi\u00f1o. Recolleu carabineiros e concentrounos en Tui, co gallo de loitar contra os sublevados. Organizou a resistencia que protagonizou escaramuzas en Tui. Tras vagar varios d\u00edas por distintos municipios, d\u00e9ronlle acollida, xunto a Guillermo Vicente (alcalde de Tui), nunha casa en Torro\u00f1a, onde permaneceron agochados dende o 31 de xullo at\u00e9 o d\u00eda 11 de agosto. Polo perigo de seren atopados, decidiron marchar varios d\u00edas para volver outra vez o 14 de agosto, permanecendo at\u00e9 o 19 de agosto. Al\u00ed chegaron a saber que andaban na s\u00faa procura e que mesmo Pablo Bugar\u00edn (cacique xudicial de Tui) prometera unha recompensa de 50.000 pesetas a quen entregase (vivo ou morto) ou fixese co\u00f1ecer o lugar onde se atopaba Alonso R\u00edos. Tras saber que lles estaban lambendo os calca\u00f1os, decidiron volver a marchar. Nese momento, Guillermo Vicente separouse de Alonso R\u00edos. Foi a derradeira vez que se miraron. Alonso R\u00edos, coa intenci\u00f3n de ir a Asturias, cami\u00f1ou polo monte at\u00e9 que atopou unha camposa axeitada, quedando dende o 20 de agosto at\u00e9 o 3 de setembro. Neste tempo decidiu facerse pasar por esmoleiro. Pasou por lugares como Gondomar, as G\u00e1ndaras de Budi\u00f1o, Budi\u00f1o, Salceda de Caselas, As Neves, A Ca\u00f1iza, Mel\u00f3n... comendo e durmindo en pousadas e pedindo esmola nalgunhas casas. Mais comezou a serlle dif\u00edcil cami\u00f1ar sen a documentaci\u00f3n de pobre, xa que nalgunhas pousadas non lle deixaban entrar e xa lle ti\u00f1an feito alg\u00fan interrogatorio.\nO si\u00f1or Afranio.\nPara poder responder as preguntas e non ser descuberto comezou a argallar unha historia. F\u00edxose pasar por portugu\u00e9s, autobautiz\u00e1ndose como Afranio de Amaral, nome adaptado do dun naturalista brasileiro (Afr\u00e2nio do Amaral). Co nome elixido inventou todo o demais: nacera preto de Lisboa, e aos cinco anos, xunto co seu pai tam\u00e9n chamado Afranio, foi percorrendo Portugal pedindo esmola. Despois pasaron a Galiza e despois de traballar nun lado e noutro o seu pai morreu cando el ti\u00f1a sete anos. Dedicouse a traballar xunto cun telleiro da Guarda, at\u00e9 que nunha casa de Quiroga na que fixera un apa\u00f1o o colleron de criado. Al\u00ed permaneceu at\u00e9 que o colleu a peste de 1918, tras o que decidiu botarse \u00f3 cami\u00f1o a pedir esmola de novo. O seu pouco oficio de pobre e a s\u00faa xentileza provocou que a xente lle chamase \"Si\u00f1or Afranio\".\nDende o d\u00eda 18 ao 29 de setembro estivo en Albarellos (Bobor\u00e1s). Despois de partir, tras pasar por varios sitios, foi acollido nunha casa en Sorribas (Forcarei). Al\u00ed mostr\u00e1ronlle interese por teren un patr\u00f3n para gardar o gando e realizar diversos traballos m\u00e1is. \"Afranio\", tras insistir en que lle deran o posto, foi aceptado traballando dous d\u00edas de proba (1 e 2 de outubro). Al\u00ed pasou nove meses como criado da casa. Deseguida pasou a traballar nunha casa en Moreiras (Bobor\u00e1s), onde pasou un ano. Tras dous intentos frustrados, logra pasar a Portugal, onde tratou cun pastor para que lle fixera as xesti\u00f3ns para o seu traslado ao Porto. Como a polic\u00eda estaba outra vez sobre os seus pasos, un home que xa ti\u00f1a axudado a pasar outros galegos e espa\u00f1ois comprometeuse a axudalo, xa que o pastor levar\u00edao a caer nas mans dos axentes de Oliveira Salazar. Agochouse nunha cova da serra da Peneda, onde pasou un mes. Despois disto chegou definitivamente ao Porto, onde pasou varios meses, e despois foi a Lisboa. Embarcou para Casablanca e de al\u00ed para Buenos Aires no \"Lipari\". En Buenos Aires foi recibido como un s\u00edmbolo do triunfo da resistencia.\nExilio.\nUnha vez en Am\u00e9rica Alonso R\u00edos participa do galeguismo do exilio. En 1944 os \u00fanicos deputados galeguistas refuxiados en Am\u00e9rica (\u00e9 dicir, Alonso R\u00edos, Alfonso Daniel Rodr\u00edguez Castelao, Elpidio Villaverde e Ram\u00f3n Su\u00e1rez Picallo) fundan en Montevideo o Consello de Galiza, cuxa presidencia ocupa Castelao e, tras a s\u00faa morte en 1950, o propio Alonso R\u00edos.\nCoa chegada da democracia, en Galiza non se procede como en Catalu\u00f1a e Euskadi (onde os seus representantes no exilio volven \u00e1 s\u00faa terra como lex\u00edtimos presidentes).\nDurante os \u00faltimos anos da s\u00faa vida, Alonso R\u00edos continuou participando activamente en todas as actividades patri\u00f3ticas da colectividade, at\u00e9 a s\u00faa morte en 1980 ao suicidarse bot\u00e1ndose \u00e1s rodas dun tren de proximidade.\nReco\u00f1ecemento.\nNon obtivo o reco\u00f1ecemento principal, xa que non foi o primeiro presidente da Autonom\u00eda galega. Poder\u00eda ter chegado a ocupar o mesmo cargo que correspondera en Catalu\u00f1a a Josep Tarradellas e en Euskadi a Jes\u00fas Mar\u00eda de Leizaola-, pero o contexto b\u00e9lico e a complexa relaci\u00f3n do galeguismo cos gobernos republicanos do exilio impediron que a expectativa se consumase.\nEn 2008 V\u00edctor Coyote filmou o documental Afranio, interpretado por Lu\u00eds Tosar.\nEn novembro de 2016 Tomi\u00f1o, por votaci\u00f3n popular, decidiu darlle o seu nome ao Instituto de Educaci\u00f3n Secundaria (IES), agora IES Ant\u00f3n Alonso R\u00edos."}
{"id": "44698", "revid": "736", "url": "https://gl.wikipedia.org/wiki?curid=44698", "title": "Ant\u00f3n Hip\u00f3lito Alonso R\u00edos", "text": ""}
{"id": "44699", "revid": "98629", "url": "https://gl.wikipedia.org/wiki?curid=44699", "title": "Cool jazz", "text": "O cool jazz \u00e9 un estilo de jazz que apareceu a finais da d\u00e9cada de 1940 en Nova York.\nEn 1946, logo da segunda guerra mundial, houbo unha afluencia de m\u00fasicos de jazz californianos (predominantemente brancos) a Nova York. Unha vez al\u00ed, estes m\u00fasicos mistur\u00e1ronse cos m\u00fasicos de bebop maiormente afroamericanos, mais sendo moi influ\u00eddos por m\u00fasicos de swing tales coma Lester Young (Prez) ou Coleman Hawkins (Bean), incorporando un ton m\u00e1is doce. O produto, \"cool jazz\", era un estilo de jazz m\u00e1is lixeiro e rom\u00e1ntico c\u00f3 bebop, o cool jazz tomou unha perspectiva relaxada e simple do ritmo mantendo as ideas harm\u00f3nicas do bebop. A Claude Thornhill Orchestra co arranxador Gil Evans gravou cool jazz dende finais dos 40. O tema m\u00e1is popular de Thornhill, \"Snowfall\", a\u00ednda se toca hoxe en d\u00eda. Outros m\u00fasicos de cool jazz dos 40 foron Lennie Tristano (xunto cos seus compa\u00f1eiros Billy Bauer e Warne Marsh) ou Bill Evans. O estilo medrou sobre todo nos 50, chamando a atenci\u00f3n de m\u00fasicos coma Miles Davis, de quen as s\u00faas gravaci\u00f3ns \"Birth of the Cool\" (1957) e \"Kind of Blue\" (1959) convert\u00e9ronse nos \u00e1lbunes de jazz m\u00e1is populares xamais producidos."}
{"id": "44700", "revid": "23204", "url": "https://gl.wikipedia.org/wiki?curid=44700", "title": "Bill Evans", "text": "William John Evans, m\u00e1is co\u00f1ecido coma Bill Evans, nado o 16 de agosto de 1929 e finado o 15 de setembro de 1980, foi un dos pianistas de jazz m\u00e1is famosos do s\u00e9culo XX, convert\u00e9ndose nunha das principais influencias do piano de jazz de despois dos 50. O seu emprego da harmon\u00eda impresionista, a s\u00faa interpretaci\u00f3n imaxinativa do repertorio tradicional de jazz e as s\u00faas li\u00f1as mel\u00f3dicas sincopadas e polirr\u00edtmicas influenciaron a toda unha xeraci\u00f3n de pianistas, entre os que se incl\u00faen: Herbie Hancock, Chick Corea e Keith Jarrett, e o seu traballo segue a inspirar a pianistas m\u00e1is novos tales coma Fred Hersch, Esbj\u00f6rn Svensson, Bill Charlap e Lyle Mays as\u00ed coma a outros m\u00fasicos tales coma o guitarrista John McLaughlin."}
{"id": "44701", "revid": "56817", "url": "https://gl.wikipedia.org/wiki?curid=44701", "title": "Fusion", "text": "A fusion (ou jazz-rock fusion ou jazz fusion) \u00e9 un x\u00e9nero musical que mestura elementos do jazz con outros estilos musicais, particularmente rock, funk, R&amp;B, m\u00fasica electr\u00f3nica e m\u00fasicas folcl\u00f3ricas. Os \u00e1lbums de fusi\u00f3n (incluso os feitos polo mesmo artista) acostuman inclu\u00edr varios destes estilos musicais.\nA finais dos 1960, os m\u00fasicos de jazz comezaron a mesturar as formas e as t\u00e9cnicas interpretativas do jazz cos instrumentos el\u00e9ctricos do rock e os ritmos do soul e o R&amp;B. \u00d3 mesmo tempo, alg\u00fans artistas de rock comezaron a inclu\u00edr elementos do jazz \u00e1 s\u00faa m\u00fasica. Os 70 foron a d\u00e9cada da fusi\u00f3n, mais o estilo seguiu vivo at\u00e9 hoxe. M\u00e1is ca coma un estilo musical codificado, a fusi\u00f3n pode verse coma unha tradici\u00f3n ou aproximaci\u00f3n musical. A unha parte do rock progresivo tam\u00e9n se lle chama fusi\u00f3n.\nA fusi\u00f3n \u00e9 tipicamente instrumental, adoito con compases e ritmos complexos e temas moi longos, inclu\u00edndo longas improvisaci\u00f3ns. Moitos dos m\u00e1is eminentes m\u00fasicos de fusi\u00f3n combinan un grande virtuosismo con complexas composici\u00f3ns e a improvisaci\u00f3n en m\u00e9tricas raramente vistas noutras formais musicais occidentais. Entre compositores de jazz m\u00e1is reco\u00f1ecidos neste estilo at\u00f3panse Dave Brubeck e Don Ellis.\nA fusi\u00f3n non recibe moita difusi\u00f3n nos medios tradicionais, posiblemente debido \u00e1 s\u00faa complexidade, \u00e1 falta de voces e \u00e1 lonxitude usual dos temas. A\u00ednda as\u00ed no Xap\u00f3n, Suram\u00e9rica e, sobre todo, en Europa ten moita m\u00e1is acollida do que en Norteam\u00e9rica (onde \u00e9 m\u00e1is comunmente co\u00f1ecido coma \"jazz rock\")."}
{"id": "44712", "revid": "89787", "url": "https://gl.wikipedia.org/wiki?curid=44712", "title": "Lamborghini", "text": "Automobili Lamborghini SpA, comunmente co\u00f1ecido como Lamborghini, \u00e9 unha f\u00e1brica italiana de autom\u00f3biles deportivos fundada no ano 1963 polo fabricante de tractores Ferruccio Lamborghini. Lamborghini amasou unha notable fortuna coa s\u00faa f\u00e1brica de tractores. Era un apaixonado dos deportivos, e fundou a empresa nunha diminuta vila chamada Santa Agata, en Bolonia, a poucos quil\u00f3metros de Maranello, a sede de Ferrari.\nLamborghini est\u00e1 considerada como unha das marcas m\u00e1is prestixiosas e desexadas do mundo de acordo coa gran calidade acadada polos seus deportivos. Forma parte de Volkswagen Group a trav\u00e9s da s\u00faa filial Audi. En 2011, os 831 empregados de Lamborghini produciron 1.711 veh\u00edculos.\nHistoria.\nRematada a Segunda guerra mundial, Ferruccio Lamborghini comezou a mercar sobrantes de veh\u00edculos militares para convertelos en maquinaria agr\u00edcola. Tal foi o \u00e9xito do seu novo negocio que no ano 1960 Lamborghini xa era o terceiro industrial italiano na construci\u00f3n de maquinaria para o agro, especialmente de tractores.\nFerruccio comezou unha vida opulenta, adquirindo propiedades e sobre todo coches Ferraris. Era un admirador de Enzo Ferrari pola forma en que manti\u00f1a a s\u00faa empresa, pero sempre tivo unha dificultade: Ferrucio Lamborghini, sempre ti\u00f1a problemas mec\u00e1nicos cos seus Ferrari. Canso de ter que soportar estes inconvenientes, tivo unha discusi\u00f3n c\u00f3 mesmo Enzo, queix\u00e1ndose dos problemas que ti\u00f1a cos seus coches. A partir desta curiosa discusi\u00f3n, o irado propietario comezou a maquinar a idea de fabricar autom\u00f3biles deportivos para competir con Ferrari.\nFundou Automobili Ferruccio Lamborghini SpA en 1963 co obxectivo de producir un refinado gran turismo para competir coa oferta das marcas establecidas como Ferrari. O primeiro modelo da casa do touro foi o 350 GTV que non pasou de prototipo, seguido do 350 GT e o 400 GT 2+2 que tiveron unha grande aceptaci\u00f3n do p\u00fablico. A marca non ser\u00eda mundialmente co\u00f1ecida ata o produci\u00f3n do Lamborghini Miura de 1967, que fixo que Lamborghini marcara as tendencias en coches extremadamente veloces. Este ti\u00f1a un atractivo sorprendente e foi o primeiro coche de produci\u00f3n en levar o motor (un V12 con 370 cabalos) en posici\u00f3n central lonxitudinal.\nLamborghini creceu rapidamente durante a s\u00faa primeira d\u00e9cada, pero chegaron os tempos duros cando as vendas desplomaronse a ra\u00edz da ca\u00edda da bolsa en 1973 e a crise do petr\u00f3leo de 1973. A propiedade da firma cambiou tres veces logo de 1973, inclu\u00edndo unha bancarrota en 1978, antes de que Chrysler Corporation tomara o control en 1987. Non foi posible rentabilizala, e Chrysler vendeu Lamborghini ao grupo de investimento malaio Mycom Setdco e ao grupo V'Power Corporation en 1994. A falta de \u00e9xito continuou durante a d\u00e9cada de 1990, ata que Mycom Setdco e V'Power venden Lamborghini \u00e1 AUDI AG filial de Volkswagen Group o 27 de xullo de 1998. A propiedade de Audi marcou o comezo dun per\u00edodo de estabilidade e aumento da produtividade de Lamborghini. As vendas aumentaron case dez veces no transcurso da d\u00e9cada de 2000, chegando a un r\u00e9cord de vendas en 2007 e 2008. O crise financeira mundial a finais do decenio de 2000 afectaron negativamente a todos os fabricantes de autom\u00f3biles de luxo en todo o mundo, e fixeron que as vendas de Lamborghini caeran case un 50 por cento.\nAo Miura seguiulle no ano 1974 o famoso Lamborghini Countach, extremadamente baixo, ancho e r\u00e1pido. Foi o rei da velocidade ao redor de 13 anos nas s\u00faas numerosas variaci\u00f3ns (\"LP 400\" de 1974, \"LP 400S\" de 1978, \"LP500S\" de 1983, \"Quattrovalvole\" de 1985, e \"25 Aniversario\" de 1989).\nParalelamente aos deportivos con motor V12 \u00edanse realizando outros menos potentes como o Islero (1969), Jarama (1970), Urraco (1976).\nXa nos anos 90 apareceu o substituto do Countach, o Lamborghini Diablo, que reclamou o t\u00edtulo de coche de produci\u00f3n m\u00e1is veloz do mundo, superando os 320\u00a0km/h.\nFix\u00e9ronse numerosas variaci\u00f3ns da base \"Diablo\": o \"VT\" de tracci\u00f3n total (1993), o \"SE 30\" (1994) que conmemoraba os 30 anos da factor\u00eda, ou o \"SV\" (1995). A pesar disto Lamborghini non consegu\u00eda repuntar economicamente, o que levou \u00e1 marca a estar a beira da quebra en 1998.\nOs \u00faltimos Diablo \"GT\" (1999), \"GTR\" (1999) e \"6.0 VT\" (2001) deixaron de producirse e deron paso ao actual Murci\u00e9lago (2001) e o paralelo menos potente Gallardo (2003).\nA empresa celebrou os seus 40 anos no 2003 cuadriplicando as s\u00faas vendas no mundo. No 2005 creou os modelos convert\u00edbeis \"Murci\u00e9lago Roadster\", \"Gallardo Spyder\" e finalmente no 2006 lanzou a variaci\u00f3n con base \"Murci\u00e9lago\" chamado LP 640.\nCompetici\u00f3n.\nA diferenza do seu rival, Enzo Ferrari, Ferruccio Lamborghini decidiu desde o principio que non apoiar\u00eda un equipo de carreiras de f\u00e1brica de Lamborghinis, vendo os deportes de motor como demasiado caro e demasiado gasto de recursos da empresa. Isto era infrecuente para a \u00e9poca, xa que moitos fabricantes de autom\u00f3biles deportivos trataban de demostrar a rapidez, a fiabilidade, e a superioridade t\u00e9cnica a trav\u00e9s da participaci\u00f3n nos deportes de motor. Enzo Ferrari, en particular, caracter\u00edzase por considerar o seu negocio de autom\u00f3biles de turismo como unha fonte de financiamento para a s\u00faa participaci\u00f3n na competici\u00f3n automobil\u00edstica. A pol\u00edtica de Ferruccio produciu tensi\u00f3ns entre el e os seus enxe\u00f1eiros, moitos dos cales eran entusiastas das carreiras, e alg\u00fans traballaran anteriormente en Ferrari. Dallara, Stanzani e Wallace comezaron a dedicar o seu tempo libre ao desenvolvemento do prototipo P400, que dese\u00f1aron para ser un coche de r\u00faa cun potencial de carreiras, que poder\u00eda ga\u00f1ar na pista e tam\u00e9n poder\u00edase conducir na estrada polos afeccionados. Cando Ferruccio descubriu o proxecto, permitiulles seguir adiante, v\u00e9ndoo como un dispositivo de comercializaci\u00f3n potencial da empresa, a\u00ednda que insistiu en que non correr\u00eda. O P400 converteuse no Miura. O m\u00e1is preto que \u00e1 compa\u00f1\u00eda chegou \u00e1 constru\u00edr un coche de carreiras verdadeiro baixo a supervisi\u00f3n de Lamborghini foron uns poucos prototipos altamente modificados, inclu\u00edndo os constru\u00eddos pola f\u00e1brica para o piloto de probas Bob Wallace, tales como o \"Jota\" baseado no Miura SV e o \"Bob Wallace Especial\" baseado Jarama S.\nA mediados da d\u00e9cada de 1970, mentres que Lamborghini estaba baixo a direcci\u00f3n de Georges-Henri Rossetti, Lamborghini chegou a un acordo con BMW para desenvolver, e a continuaci\u00f3n, fabricar 400 coches de BMW co fin de cumprir cos requirimentos de homologaci\u00f3n do Grupo 4. BMW non ti\u00f1a experiencia no desenvolvemento dun veh\u00edculo de motor central e pensaba que a experiencia de Lamborghini nesa area far\u00edao un socio ideal. Debido \u00e1 inestabilidade financeira de Lamborghini, atrasouse no desenvolvemento da estrutura do coche e mecanismos. Cando Lamborghini non puido entregar os prototipos de traballo a tempo, BMW levouse o programa a casa, terminando o desenvolvemento sen Lamborghini. BMW contratou a Baur para producir o coche, que BMW chamou M1. Entregando o primeiro veh\u00edculo en outubro de 1978.\nNa d\u00e9cada de 1980, Lamborghini desenvolveu o QVX de Grupo C para o campionato da tempada de 1986. Foi constru\u00eddo un coche, pero a falta de patrocinio fixo que perdera a tempada. O QVX competiu nunha soa carreira, na carreira non de campionato dos 500\u00a0km. de Southern Suns de 1986 en Kyalami en \u00c1frica do Sur, pilotado por Tiff Needell. Malia que o coche acabou mellor do que empezou, perdeu o patrocinio e cancelouse o programa.\nLamborghini foi provedor de motores na F\u00f3rmula 1 entre e a tempada . Fornec\u00eda de motores a Larrousse (-, -), Lotus (), Ligier (), Minardi (), e ao equipo Modena en . Mentres que este \u00faltimo ref\u00edrese comunmente como equipo de f\u00e1brica, a compa\u00f1\u00eda viuse a se mesmo como un provedor, non un patrocinador. O Larrousse-Lamborghini de 1992 era pouco competitivo pero notable na s\u00faa tendencia a cuspir aceite polo seu sistema de escape. Os coches que segu\u00edan moi de cerca aos Larrousse adoitaban quedar de cor marr\u00f3n amarelento ao final da carreira.\nA finais de 1991, un motor de Lamborghini de F\u00f3rmula Un foi usado no coche deportivo Konrad KM-011 do Grupo C, pero o coche s\u00f3 durou unhas poucas carreiras antes de que se cancelara o proxecto. O mesmo motor, rebautizado como Chrysler, ent\u00f3n a empresa matriz de Lamborghini, p\u00faxose a proba por McLaren ao final da tempada , coa intenci\u00f3n de utilizalo durante a tempada . A\u00ednda que o piloto Ayrton Senna ao parecer quedou impresionado co rendemento do motor, McLaren retirouse das negociaci\u00f3ns, elixindo un motor Peugeot, e Chrysler terminou o proxecto.\nD\u00faas versi\u00f3ns de competici\u00f3n do Diablo foron constru\u00eddas para o Diablo Supertrophy, unha serie de carreiras dun s\u00f3 modelo que se celebrou anualmente desde 1996 ata 1999. No primeiro ano, o modelo utilizado na serie era o Diablo SVR, mentres que o Diablo GTR 6.0 utilizouse nos tres anos restantes Lamborghini desenvolveu o Murci\u00e9lago R-GT como un coche de carreiras de produci\u00f3n para competir no Campionato FIA GT, o Campionato Super GT e o American Le Mans Series en 2004. A mellor posici\u00f3n do coche en calquera carreira ese ano foi a primeira proba do Campionato FIA GT en Valencia. Onde o coche pilotado por Reiter Engineering terminou terceiro logo de comezar no quinto lugar. En 2006, durante a primeira rolda do campionato Super GT en Suzuka, un coche que corr\u00eda para Japan Lamborghini Owners Club obtivo a primeira vitoria (en clase) por un R-GT. A versi\u00f3n GT3 do Gallardo foi desenvolvido por Reiter Engineering. Un Murci\u00e9lago R-GT do equipo All-Inkl.com, pilotado por Christophe Bouchut e Stefan M\u00fccke, ga\u00f1ou a primeira rolda do Campionato FIA GT celebrada no Circu\u00edto Internacional de Zhuhai, logrando a primeira gran vitoria nunha carreira internacional para Lamborghini.\nPrototipos.\nAo longo da s\u00faa historia, Lamborghini concibiu e presentou unha variedade de prototipos, a partir de 1963 co primeiro prototipo de Lamborghini, o 350GTV. Outros modelos famosos son o Marzal de Bertone de 1967, o Bravo de 1974 e o Athon de 1980, o Portofino de 1987 de Chrysler, o Cala dese\u00f1o de Italdesign de 1995, o Raptor de Zagato constru\u00eddo de 1996.\nUn Lamborghini Miura concept carestilo retro, a primeira creaci\u00f3n d0 dese\u00f1ador xefe Walter d\u00e1 Silva, foi presentado en 2006. O Presidente e CEO Stephan Winkelmann negou que o prototipo fora a producirse, dicindo que o concepto de Miura era \"unha celebraci\u00f3n da nosa historia, pero Lamborghini \u00e9 futuro. O dese\u00f1o retro non \u00e9 o que somos. As\u00ed que non imos facer un [novo] Miura \".\nNo Sal\u00f3n do Autom\u00f3bil de Par\u00eds de 2008, Lamborghini presentou o Estoque, un prototipo sed\u00e1n catro portas. A\u00ednda que houbo moita especulaci\u00f3n sobre a eventual produci\u00f3n do Estoque, a direcci\u00f3n de Lamborghini non tomou unha decisi\u00f3n con respecto \u00e1 produci\u00f3n do que poder\u00eda ser o primeiro coche de catro portas para rodar f\u00f3ra da f\u00e1brica de Sant'Agata.\nNo Sal\u00f3n do Autom\u00f3bil de Par\u00eds de 2010, Lamborghini deu a co\u00f1ecer o Sesto Elemento. O prototipo est\u00e1 feito case enteiramente de fibra de carbono polo que \u00e9 extremadamente lixeiro, s\u00f3 pesa 999\u00a0kg. O Sesto Elemento comparte o mesmo motor V10 que se atopa no Lamborghini Gallardo. Lamborghini espera un cambio nas ideas da direcci\u00f3n da empresa de fabricar super autom\u00f3biles enfocados na velocidade m\u00e1xima \u00e1 producir coches m\u00e1is \u00e1xiles, seguindo o enfoque do Sesto Elemento. O prototipo pode chegar de 0 a 100 en 2\u00b45 segundos e pode alcanzar unha velocidade m\u00e1xima de m\u00e1is de 290\u00a0km/h.\nNo Sal\u00f3n de Xenebra de 2012, Lamborghini presentou o Aventador J, unha versi\u00f3n sen teito, sen fiestras do Lamborghini Aventador. O Aventador J utiliza o mesmo motor de 700 cabalos de forza e transmisi\u00f3n de sete velocidades que o Aventador est\u00e1ndar.\nNo Sal\u00f3n do Autom\u00f3bil de Pequ\u00edn de 2012, Lamborghini deu a co\u00f1ecer o Urus SUV. Este \u00e9 o primeiro SUV de Lamborghini desde o LM002.\nComo parte da celebraci\u00f3n dos 50 anos de Lamborghini, a compa\u00f1\u00eda deu a co\u00f1ecer o Egoista, un monopraza do que s\u00f3 se fabricou unha unidade."}
{"id": "44713", "revid": "114", "url": "https://gl.wikipedia.org/wiki?curid=44713", "title": "Modos de execuci\u00f3n", "text": ""}
{"id": "44714", "revid": "23204", "url": "https://gl.wikipedia.org/wiki?curid=44714", "title": "John Coltrane", "text": "John William Coltrane, nado en Hamlet (Carolina do Norte) o 23 de setembro de 1926 e finado en Nova York o 17 de xullo de 1967, de alcume Trane, foi un saxofonista e compositor de jazz estadounidense.\nTraxectoria.\nA\u00ednda que existen gravaci\u00f3ns s\u00faas dende 1946, a carreira discogr\u00e1fica de Coltrane non comezou ata 1955. De 1957 en adiante gravou e produciu ducias de \u00e1lbums, moitos deles non editados at\u00e9 anos despois da s\u00faa morte.\nFoi un dos m\u00fasicos m\u00e1is influentes da historia do jazz. Reformulou o jazz moderno e foi a principal influencia das sucesivas xeraci\u00f3ns de saxofonistas. Xunto cos saxofonistas tenores Coleman Hawkins, Lester Young e Sonny Rollins, alterou fondamente a linguaxe do instrumento.\nMorreu de cancro de f\u00edgado aos 40 anos o 17 de xullo de 1967 no hospital Huntington de Long Island. O seu funeral tivo lugar catro d\u00edas despois na igrexa luterana de San Pedro, na cidade de Nova York. O servizo foi iniciado polo Albert Ayler Quartet e rematado polo Ornette Coleman Quartet. Foi inhumado no cemiterio Pinelawn en Farmingdale, Nova York."}
{"id": "44721", "revid": "98629", "url": "https://gl.wikipedia.org/wiki?curid=44721", "title": "Cruceiro do Cubeli\u00f1o", "text": "O cruceiro de Cubeli\u00f1o \u00e9 un cruceiro situado na aldea do Cubeli\u00f1o, na parroquia de Tarago\u00f1a (Rianxo).\nDescrici\u00f3n.\nPos\u00fae unha plataforma e pedestal cuadrangulares, o seu fuste \u00e9 de secci\u00f3n circular cadrado na base, o capitel \u00e9 cil\u00edndrico co \u00e1baco de lados curvos e v\u00e9rtices agudos, decorado con volutas, follas de bordos lobulados e caras. A cruz \u00e9 de secci\u00f3n octogonal con remates florenzados, cun Cristo Crucificado coas mans abertas, coroa de espi\u00f1as e pergameo de . A Virxe at\u00f3pase co Neno no reverso, coroada sobre pea\u00f1a de querub\u00edn. Un dos brazos da cruz est\u00e1 rachado."}
{"id": "44722", "revid": "56817", "url": "https://gl.wikipedia.org/wiki?curid=44722", "title": "Fej\u00e9r", "text": "Fej\u00e9r \u00e9 o nome do condado administrativo (megye) situado no centro de Hungr\u00eda. O condado distrib\u00faese arredor da beira oeste do r\u00edo Danubio preto do Lago Balaton. Fai fronteira cos condados de Veszpr\u00e9m, Kom\u00e1rom-Esztergom, Pest, B\u00e1cs-Kiskun, Tolna e Somogy. F\u00e9jer ten unha poboaci\u00f3n de 426.541 habitantes , a s\u00faa capital \u00e9 Sz\u00e9kesfeh\u00e9rv\u00e1r."}
{"id": "44723", "revid": "98629", "url": "https://gl.wikipedia.org/wiki?curid=44723", "title": "Sz\u00e9kesfeh\u00e9rv\u00e1r", "text": "Sz\u00e9kesfeh\u00e9rv\u00e1r (Alem\u00e1n: \"Stuhlwei\u00dfenburg\", lat\u00edn: \"Alba Regia\", h\u00fangaro coloquial: \"Feh\u00e9rv\u00e1r\", croata: \"Stolni Biograd\", serbio: \"Stoni Beograd\" / \"\u0421\u0442\u043e\u043d\u0438 \u0411\u0435\u043e\u0433\u0440\u0430\u0434\", polaco: \"Bia\u0142ogr\u00f3d\", eslovaco: \"Stoli\u010dn\u00fd Belehrad\") \u00e9 unha cidade do centro de Hungr\u00eda, situada a 65\u00a0km do sur de Budapest. Est\u00e1 habitada por 106.346 persoas (2001), das 430.000 persoas que forman o condado de Fej\u00e9r na Trasdanubia central. Na Idade Media a cidade foi residencia da realeza e a m\u00e1is importante cidade de Hungr\u00eda. Na cidade 37 reis e 39 ra\u00ed\u00f1as consortes foron coroados , as xoias da coroa seguen a conservarse na cidade na actualidade."}
{"id": "44724", "revid": "736", "url": "https://gl.wikipedia.org/wiki?curid=44724", "title": "Oc\u00e9ano Glacial Ant\u00e1rtico", "text": ""}
{"id": "44725", "revid": "98629", "url": "https://gl.wikipedia.org/wiki?curid=44725", "title": "Miles Davis", "text": "Miles Dewey Davis III, nado en Alton (Illinois) o 26 de maio de 1926 e finado en Nova York o 28 de setembro de 1991, foi un dos m\u00fasicos de jazz m\u00e1is importantes da \u00faltima metade do s\u00e9culo XX. Trompetista, director e compositor, Davis encabezou case t\u00f3dalas principais evoluci\u00f3ns do jazz dende a segunda guerra mundial ata os 90. Tocou nalgunhas das primeiras gravaci\u00f3ns de bebop e gravou o primeiro cool jazz. Foi en parte responsable do desenvolvemento do jazz modal e o jazz fusion xurdiu do seu traballo con outros m\u00fasicos entre finais dos 60 e principios dos 70. O free jazz foi o \u00fanico estilo de jazz de despois da guerra que non foi significativamente influenciado por Davis, a\u00ednda que alg\u00fans m\u00fasicos das s\u00faas bandas interpretaron despois tal estilo. As s\u00faas gravaci\u00f3ns, xunto coas interpretaci\u00f3ns \u00f3 vivo das s\u00faas moitas bandas, foron vitais para a aceptaci\u00f3n do jazz coma unha m\u00fasica de alto valor art\u00edstico. Promotor e innovador, Davis f\u00edxose famoso polo seu estilo mel\u00f3dico e l\u00e1nguido e pola s\u00faa personalidade lac\u00f3nica e, \u00e1s veces, conflitiva. Coma m\u00fasico de jazz cada vez mellor pagado e m\u00e1is vestido \u00e1 moda, Davis foi un s\u00edmbolo do potencial comercial do jazz.\nDavis continuou unha li\u00f1a de trompetistas comezada por Buddy Bolden e evolucionou xunto a Joe \"King\" Oliver, Louis Armstrong, Roy Eldridge e Dizzy Gillespie. Foi comparado con Duke Ellington coma innovador musical: \u00e1mbolos dous foron talentosos int\u00e9rpretes dos seus instrumentos, mais non considerados tecnicamente virtuosos. O principal potencial de Ellington era coma compositor e l\u00edder dunha enorme banda, mentres Davis tivo talento para xuntar a fant\u00e1sticos m\u00fasicos en pequenos grupos e darlles espazo para desenvolverse. Moitas das figuras do jazz da posguerra tocaron nunha das bandas de Davis nalg\u00fan momento da s\u00faa carreira; entre eles, Bill Evans, John Coltrane, Wayne Shorter, Joe Zawinul, Herbie Hancock, Chick Corea e Keith Jarrett.\nTam\u00e9n \u00e9 co\u00f1ecido polas s\u00faas versi\u00f3ns de canci\u00f3ns da m\u00fasica pop coma \"Time after Time\", de Cyndi Lauper, e \"Guinnevere\", de David Crosby. Esta dedicaci\u00f3n de Miles Davis \u00e1 m\u00fasica popular acentuouse na que Joachim Berendt denominou \"fase el\u00e9ctrica\", desde os seus \u00e1lbums \"In a Silent Way\" (1969) e \"Bitches Brew\" (1970) en diante:\n\"O solo pasa m\u00e1is e m\u00e1is a segundo termo, o grupo faise cada vez m\u00e1is importante. O disco \"On the Corner\", aparecido en 1973, acent\u00faa nunha medida polo de agora deso\u00f1ecida en Miles Davis a percusividade da m\u00fasica. Esta percusividade [...] tam\u00e9n \u00e9 concesi\u00f3n intencionada ao mercado de discos da m\u00fasica negra. [...] A Miles import\u00e1balle acadar desa maneira un p\u00fablico de masas xuven\u00eds como desde Louis Armstrong non o lograra ning\u00fan outro m\u00fasico negro de jazz. [...] O electrizante \u00e9xito do 'Miles el\u00e9ctrico' fixo que o mundo do rock e do pop quixesen acaparar para si a Miles Davis. Miles op\u00faxose [...]: 'Non quero ser home branco. Rock \u00e9 palabra do home branco.' \" \nO interese de Miles Davis pola denominada m\u00fasica \"groove\" volver\u00eda situar o debate musical na relaci\u00f3n entre a m\u00fasica contempor\u00e1nea e a m\u00fasica denominada popular; na defensa desta \u00faltima e os criterios empregados para xebrala da m\u00fasica composta ou interpretada con fins exclusivamente mercant\u00eds."}
{"id": "44726", "revid": "1131", "url": "https://gl.wikipedia.org/wiki?curid=44726", "title": "Mangualde", "text": "Mangualde \u00e9 unha cidade portuguesa no distrito de Viseu, rexi\u00f3n Centro e subrexi\u00f3n de D\u00e3o-Laf\u00f5es, con cerca de 8.900 habitantes.\nLocalizaci\u00f3n.\n\u00c9 sede dun municipio con 220,72\u00a0km\u00b2 de \u00e1rea e 21.158 habitantes (2004), subdividido en 18 fregues\u00edas. Os municipios est\u00e1n limitados \u00f3 norte polo municipio de Penalva do Castelo, \u00f3 leste por Fornos de Algodres, \u00f3 sueste por Gouveia, \u00f3 sur por Seia, \u00f3 suroeste por Nelas e \u00f3 noroeste por Viseu.\nFregues\u00edas.\nAs fregues\u00edas de Mangualde son:"}
{"id": "44727", "revid": "1131", "url": "https://gl.wikipedia.org/wiki?curid=44727", "title": "Romar\u00eda de El Roc\u00edo", "text": "A romar\u00eda de El Roc\u00edo \u00e9 unha manifestaci\u00f3n de relixiosidade popular en honor da Virxe do Roc\u00edo. Cel\u00e9brase o luns posterior ao domingo de Pentecoste. A ermida onde se atopa a Virxe \u00e1chase no poboado almonte\u00f1o de El Roc\u00edo, na provincia de Huelva. A irmandade de Almonte \u00e9 a encargada de organizar os cultos e romar\u00eda da Virxe.\nEst\u00e1 declarada festa de interese tur\u00edstico internacional.\nA romar\u00eda.\nTras percorrer en romar\u00eda, a mi\u00fado dacabalo, parte do parque de Do\u00f1ana, unha inmensa multitude de devotos chegan \u00e1s portas da ermida, onde \u00e1 hora prevista realizan o que popularmente chaman \"o salto da reixa\". A continuaci\u00f3n, os almonte\u00f1os loitan por tocar a Virxe que chaman \"Branca Pomba\" e l\u00e9vana ao carricho pola aldea. O traxecto percorre as distintas irmandades desde onde alg\u00fans sacerdotes r\u00e9zanlle s\u00e1lvea, acompa\u00f1ados polo pobo rociero.\nA romar\u00eda do Roc\u00edo \u00e9 unha das romar\u00edas m\u00e1is famosas e multitudinarias que existen. Conta con m\u00e1is de 100 irmandades, e entre as persoas ilustres que a visitaron at\u00f3pase o defunto Papa Xo\u00e1n Paulo II o 14 de xu\u00f1o de 1993.\nA sa\u00edda da Virxe do Roc\u00edo na madrugada do Luns de Pentecoste real\u00edzase tras acabar o rezo do Santo Rosario que comeza a media noite, pasando todos os simpecados por diante da ermida ata que chega o da irmandade matriz de Almonte, que entra na ermida e debe chegar ao presbiterio, sendo nese instante cando se produce o salto do enreixado. Por todo isto, nunca pode predicirse con exactitude a hora de sa\u00edda da Virxe."}
{"id": "44729", "revid": "19415", "url": "https://gl.wikipedia.org/wiki?curid=44729", "title": "Sociedad Deportiva Octavio", "text": "O Octavio Pilotes Posada foi un equipo de balonm\u00e1n de Vigo que antes da s\u00faa disoluci\u00f3n en 2019 militaba no grupo A da Primeira Estatal. Xogaba como local no Complexo Deportivo das Travesas de Freixeiro, con capacidade para 4.500 persoas.\nHistoria.\nO Academia Octavio de Vigo foi fundado en 1966 por Octavio Rodr\u00edguez (pai do presidente Javier Rodr\u00edguez). O club comezou como equipo feminino, mais aos dous anos apareceu a secci\u00f3n masculina. Dous anos m\u00e1is tarde desapareceu a secci\u00f3n feminina, deixando unicamente \u00e1 secci\u00f3n masculina como representante do club.\nEn 1970 conseguiu o ascenso a 1\u00aa Nacional, e o 5 de marzo de 1975 conseguiu o seu primeiro ascenso \u00e1 Divis\u00f3n de Honra. Logo de xogar dous anos na m\u00e1xima categor\u00eda, o Octavio descendeu a 1\u00aa Nacional.\nNa tempada 1979-80, o club ol\u00edvico regresou por segunda vez na s\u00faa historia \u00e1 m\u00e1xima categor\u00eda. Desta vez, a s\u00faa andaina durou tres anos, tralos cales perdeu novamente a categor\u00eda.\nDespois de tres anos na 1\u00aa Nacional, o Academia Octavio tivo que xogar en 2\u00aa Nacional durante a tempada 1985-86, a\u00ednda que ese mesmo ano conseguiu o ascenso a 1\u00aa Nacional \"B\", categor\u00eda na que permaneceu ata a tempada 1990-91, cando conseguiu o ascenso a 1\u00aa Nacional \"A\". D\u00faas tempadas m\u00e1is tarde, na 1992-93, conseguiu o retorno \u00e1 m\u00e1xima categor\u00eda do balonm\u00e1n espa\u00f1ol da man de Alejandro L\u00f3pez. Nese momento comezaba a \u00e9poca dourada do club vigu\u00e9s: semifinais da Copa ASOBAL e final da Copa do Rei na tempada 1994-95, cuarto posto na tempada 1995-96, e tres anos consecutivos xogando competici\u00f3ns europeas. Mesmo nas tempadas 1996-97 e 1997-98 disputou as semifinais da Copa EHF e da City Cup respectivamente.\nNa tempada 1997-98, o Octavio perdeu a categor\u00eda volvendo \u00e1 Divisi\u00f3n de Honra \"B\". A partir dese ano, o Octavio comezou a intercalar tempadas na Divisi\u00f3n de Honra \"B\" con tempadas en ASOBAL (das \u00faltimas 13 tempadas: 6 en ASOBAL e 7 na Divisi\u00f3n de Honra \"B\") ga\u00f1ando a sona de equipo \"ascensor\".\nNa tempada 2010-11 acadou novamente o ascenso logo de pasar un ano na segunda categor\u00eda."}
{"id": "44731", "revid": "96302", "url": "https://gl.wikipedia.org/wiki?curid=44731", "title": "The Rolling Stones", "text": "The Rolling Stones \u00e9 un conxunto de rock brit\u00e1nico formado na cidade de Londres no ano 1962. Marcaron o renacemento do rock and roll tralo per\u00edodo de Elvis Presley e ocuparon un lugar importante no redescubrimento do blues negro. Estivo na vangarda das bandas da British Invasion que se fixeron populares nos Estados Unidos dende 1964-1965, e foi unha importante peza da contracultura dos anos 60.\nA s\u00faa primeira formaci\u00f3n estivo composta por Brian Jones na guitarra e na harm\u00f3nica, Ian Stewart no piano, Mick Jagger nas voces e na harm\u00f3nica, Keith Richards na guitarra e nos coros, Bill Wyman no baixo e Charlie Watts na bater\u00eda. Jones deixou a banda un mes antes da s\u00faa morte en 1969, e foi substitu\u00eddo por Mick Taylor, que \u00e1 s\u00faa vez ser\u00eda substitu\u00eddo por Ronnie Wood en 1975. Dende a sa\u00edda de Wyman en 1993, o baixista Darryl Jones v\u00e9n colaborando coa banda.\nOs seus integrantes m\u00e1is destacados son o guitarrista Keith Richards e Mick Jagger, cantante e l\u00edder do conxunto.\nHistoria.\nPrimeiros anos.\nMick Jagger e Keith Richards foron amigos da infancia e compa\u00f1eiros de clase en Dartford, Kent ata que a familia de Jagger se mudou a Wilmington. Jagger formou unha banda de garage con Dick Taylor, tocando principalmente temas de Muddy Waters, Chuck Berry, Little Richard, Howlin' Wolf e Bo Diddley. Jagger volveu a reencontrarse con Richards en 1960 na estaci\u00f3n de tren de Dartford. Este \u00faltimo levaba uns discos de Chuck Berry and Muddy Waters, e Jagger decatouse de que ti\u00f1an un interese com\u00fan o que os levou a asociarse musicalmente. Richards uniuse a Jagger e Taylor nos seus frecuentes encontros na casa de Jagger. Estes pasaron a realizarse na casa de Taylor a finais de 1961, onde se lles uniron Allen Etherington e Bob Beckwith. Os cinco rapaces adoptaron o nome de Blue Boys.\nEn marzo de 1962, a banda leu sobre o Ealing Jazz Club no xornal \"Jazz News\" e visitaron o lugar o 7 de abril. Al\u00ed co\u00f1eceron a Brian Jones, tocando a slide guitar coa banda seminal de rhythm and blues londiniense Blues Incorporated de Alexis Korner, onde tam\u00e9n tocaban os futuros membros dos Rolling Stones Ian Stewart e Charlie Watts. Antes de visitar o Ealing Jazz Club, os Blue Boys envi\u00e1ranlle unha cinta coas s\u00faas mellores gravaci\u00f3ns a Alexis Korner, quedando este impresionado. Tras reunirse con Korner, Jagger e Richards comezaron a improvisar con Blues Incorporated.\nBrian Jones decidira iniciar unha banda pola s\u00faa conta, e puxo un anuncio en \"Jazz News\". Ian Stewart atopou un lugar para ensaiar e uniuse a Jones para iniciar un grupo de rhythm and blues tocando blues de Chicago. Pouco despois, Jagger, Taylor e Richards deixaron Blues Incorporated para unirse a Jones e Stewart. Ao primeiro ensaio tam\u00e9n foron o guitarrista Geoff Bradford e o vocalista Brian Knight, que declinaron unirse \u00e1 banda citando obxecci\u00f3ns a tocar os temas de Chuck Berry e Bo Diddley preferidos de Jagger e Richards. En xu\u00f1o de 1962 a s\u00faa formaci\u00f3n era: Jagger, Jones, Richards, Stewart, Taylor e o bater\u00eda Tony Chapman. Segundo Richards, Jones bautizou o grupo durante unha chamada de tel\u00e9fono a \"Jazz News\". Cando lle preguntaron por un nome, Jones viu un LP de Muddy Waters tirado no chan, e un dos seus temas era \"Rollin' Stone\".\n1962-1964: fac\u00e9ndose cunha base de seareiros.\nJagger, Richards, Jones, Stewart e Taylor realizaron o seu primeiro concerto co nome de \"The Rollin' Stones\" o 12 de xullo de 1962 no Marquee Club. Entre o material que tocaron hab\u00eda canci\u00f3ns de blues de Chicago ademais de temas de Chuck Berry e Bo Diddley. O baixista Bill Wyman unir\u00edase en decembro dese ano e o bater\u00eda Charlie Watts en xaneiro de 1963 para formar a secci\u00f3n r\u00edtmica da banda por moitos anos. O ent\u00f3n representante do grupo, Giorgio Gomelsky, aseguroulles unha residencia os domingos pola tarde no Crawdaddy Club, que, segundo Gomelsky, provocou un \"renacemento internacional do blues\" e foi un aspecto fundamental para a aparici\u00f3n do fen\u00f3meno Swinging London.\nThe Rolling Stones asinaron co representante Andrew Loog Oldham, un publicista que chegara \u00e1 banda polos seus anteriores clientes, The Beatles. Debido a que Oldham a\u00ednda non era maior de idade (ti\u00f1a 19 anos e era m\u00e1is novo que calquera membro do grupo), el non pod\u00eda conseguir a licenza de axente, ou asinar calquera contrato sen a sinatura da s\u00faa nai. Por necesidade uniuse ao axente Eric Easton. Gomelsky non ti\u00f1a ning\u00fan acordo por escrito coa banda e non foi consultado. Oldham fixo varios cambios no grupo. Mudou a ortograf\u00eda do nome de \"The Rollin' Stones\" a \"The Rolling Stones\". Quitou o \"s\" do apelido de Richards, quedando Keith Richard, dicindo que \"parec\u00eda m\u00e1is pop\". Oldham tam\u00e9n botou a Stewart da formaci\u00f3n. Wyman dixo que Stewart non encaixaba co molde de Oldham de \"rapaces guapos, delgados e de pelo longo\". Stewart ser\u00eda representante, tocando o piano en moitos temas no estudio e en concerto, ata a s\u00faa morte en 1985.\nDecca Records, que rexeitara asinar cos Beatles, ofreceule a The Rolling Stones un contrato con termos moi favorabes. A banda ga\u00f1aba tres veces m\u00e1is en \"royalties\" que calquera banda nova, ti\u00f1an control art\u00edstico total sobre as s\u00faas gravaci\u00f3ns, e eran donos dos masters dos discos. O acordo tam\u00e9n permit\u00eda que o grupo usase estudios que non pertencesen a Decca. Regent Sound Studios, unhas instalaci\u00f3ns decoradas con caixas de ovos no teito para mellorar o son, converteuse no seu estudio favorito. Oldham, que non ti\u00f1a experiencia en gravaci\u00f3ns pero nomeouse a si mesmo produtor da banda, dixo que Regent ti\u00f1a un son moi axeitado para o grupo. Debido \u00e1s baixas taxas de Regent, a banda puido gravar durante longos per\u00edodos de tempo en vez de facelo en bloques de tres horas, algo que se fac\u00eda en case todos os estudios. Todos os temas do primeiro \u00e1lbum brit\u00e1nico de The Rolling Stones foron gravados en Regent.\nOldham comparou a independencia dos Rolling Stones coa obriga dos Beatles de gravar nos estudios da EMI, dicindo que iso fac\u00edaos parecer \"meros mortais... suando no estudi para o home\". Oldham promocionou a The Rolling Stones como os opostos desagradables dos Beatles por ter posado os seus membros sen sorrir para o primeiro \u00e1lbum. Tam\u00e9n alentou \u00e1 prensa a que usase titulares provocativos como \"Deixar\u00edas que a t\u00faa filla casase cun Rolling Stone?\" A\u00ednda que inicialmente Oldham vestiu \u00e1 banda traxes uniformes, os membros comezar\u00edan a usar roupa de diario para as s\u00faas presentaci\u00f3ns p\u00fablicas.\nUnha versi\u00f3n do tema de Chuck Berry \"Come On\" foi o primeiro sinxelo de The Rolling Stones, publicado o 7 de xu\u00f1o de 1963. A banda rexeitou tocar a canci\u00f3n ao vivo, e Decca mercou s\u00f3 un anuncio para promocionar o sinxelo. Baixo a direcci\u00f3n de Oldham, os membros do club de seareiros mercaron copias nas tendas de discos sondeadas polas listas, axudando a que \"Come On\" acadase o n\u00famero 21 das listas brit\u00e1nicas de sinxelos. Ter un sinxelo nas listas permit\u00edulle \u00e1 banda tocar f\u00f3ra de Londres, empezando por unha actuaci\u00f3n no Outlook Club de Middlesbrough o 13 de xullo, onde tocar\u00edan con The Hollies. Posteriormente nese ano, Oldham e Easton organizaron a primeira gran xira do grupo no Reino Unido como abreconcertos de artistas estadounidenses como Bo Diddley, Little Richard e The Everly Brothers. Ese outono converteuse no \"campo de adestramento\" para a posta en escena da banda.\nDurante esa xira The Rolling Stones gravaron o segundo sinxelo, unha canci\u00f3n escrita por Lennon\u2013McCartney titulado \"I Wanna Be Your Man\"; este acadou o n\u00famero 12 nas listas brit\u00e1nica. O seu terceiro sinxelo, o tema de Buddy Holly \"Not Fade Away\", baseado no estilo de Bo Diddley, publicouse en febreiro de 1964 e chegou ao n\u00famero 3.\nOldham dixo que hab\u00eda pouco futuro para un grupo que perd\u00eda significativos royalties de composici\u00f3n tocando temas de \"negros de mediana idade\", limitando o seu atractivo a audiencias adolescentes. A instancias de Oldham, Jagger e Richards comezaron a compo\u00f1er temas, calificando este aos primeiros como \"\u00f1o\u00f1os e imitativos\". Debido a que as tarefas de composici\u00f3n avanzaban lentamente, as canci\u00f3ns do primeiro \u00e1lbum de The Rolling Stones eran principalmente versi\u00f3ns, con s\u00f3 o tema orixinal de Jagger/Richards \"Tell Me (You're Coming Back)\", e d\u00faas pezas acreditadas a Nanker Phelge, o pseud\u00f3nimo para as canci\u00f3ns acreditadas a todo o grupo.\nA primeira xira estadounidense de The Rolling Stones, celebrada en xu\u00f1o de 1964, foi, segundo palabras de Bill Wyman, \"un desastre\". \"Cando chegamos, non tiveramos ning\u00fan \u00e9xito [al\u00ed] ou calquera cousa ao noso favor\". Cando a banda apareceu no programa de variedades de Dean Martin \"The Hollywood Palace\", Martin burlouse tanto do seu pelo como da s\u00faa actuaci\u00f3n. Durante a xira gravaron durante dous d\u00edas nos Chess Studios de Chicago, co\u00f1ecendo a moitas das s\u00faas m\u00e1is importantes influencias, inclu\u00eddo a Muddy Waters. Nesas sesi\u00f3ns gravouse o que ser\u00eda o primeiro n\u00famero 1 da banda no Reino Unido, a s\u00faa versi\u00f3n do tema de Bobby and Shirley Womack \"It's All Over Now\".\nO seu concerto o 8 de agosto de 1964 en Scheveningen, Pa\u00edses Baixos, descontrolouse. A polic\u00eda antidisturbios rematou coa actuaci\u00f3n uns 15 minutos despois de que esta comezase, e os espectadores comezaron a loitar contra os axentes.\nOs Stones seguiron a James Brown &amp; The Famous Flames na edici\u00f3n da filmaci\u00f3n de \"The TAMI Show\", que amosaba a bandas estadounidenses xunto con artistas da British Invasion. O 25 de outubro o grupo tam\u00e9n apareceu en \"The Ed Sullivan Show\". Debido ao inicial caos que causou a banda, Sullivan botounos do seu programa, a\u00ednda que ti\u00f1an reservadas aparici\u00f3ns para anos seguintes. O seu segundo LP, o s\u00f3 editado nos Estados Unidos \"12 X 5\", publicouse durante esa xira; ao igual que o primeiro, cont\u00e9n principalmente versi\u00f3ns, acompa\u00f1adas dalgunha canci\u00f3n de Jagger/Richards e Nanker Phelge.\nO quinto sinxelo brit\u00e1nico de The Rolling Stones, unha versi\u00f3n da canci\u00f3n de Willie Dixon \"Little Red Rooster\" con \"Off the Hook\" (acreditada a Nanker Phelge) como cara-b, foi publicado en novembro de 1964 e converteuse no seu segundo n\u00famero 1. A distribuidora estadounidense do grupo, London Records, declinou editar \"Little Red Rooster\" no pa\u00eds. No mes de decembro London Records lanzar\u00eda o primeiro sinxelo da banda con temas orixinais de Jagger/Richards nas d\u00faas caras: \"Heart of Stone\" con \"What a Shame\" como cara-b; \"Heart of Stone\" ser\u00eda n\u00famero 19 nos Estados Unidos.\n1965-1967: chegada \u00e1 fama.\nO segundo LP brit\u00e1nico da banda, \"The Rolling Stones No. 2\", publicado en xaneiro de 1965, chegar\u00eda ao n\u00famero 1, e a s\u00faa versi\u00f3n estadounidense, publicada en febreiro como \"The Rolling Stones, Now!\", acadar\u00eda o n\u00famero 5. O disco foi gravado nos Chess Studios de Chicago e nos RCA Studios dos \u00c1nxeles. Entre xaneiro e febreiro o grupo realizou 34 concertos ante unhas 100.000 persoas en Australia e Nova Zelandia.\nA primeira composici\u00f3n de Jagger/Richards en chegar ao n\u00famero 1 da lista de sinxelos brit\u00e1nica ser\u00eda \"The Last Time\" (publicada en febreiro de 1965); esta acadar\u00eda o n\u00famero 9 nos Estados Unidos. Posteriormente Richards identificouna como \"a ponte no pensamento sobre a forma de compo\u00f1er para os Stones. Proporcionounos un nivel de confianza; un cami\u00f1o de como facelo\".\nO seu primeiro n\u00famero 1 internacional foi \"(I Can't Get No) Satisfaction\", canci\u00f3n gravada en maio de 1965 durante a s\u00faa terceira xira norteamericana. Na gravaci\u00f3n do riff de guitarra co fuzzbox que conduce o tema, Richards pens\u00e1rao como unha pista de gu\u00eda para unha secci\u00f3n de ventos. Oldham editar\u00eda \"Satisfaction\" sen os planeados overdubs de ventos. Publicado nos Estados Unidos en xu\u00f1o de 1965, o sinxelo pasou catro semanas no primeiro posto das listas, establecendo a The Rolling Stones como unha banda de primeira li\u00f1a en todo o mundo.\nA versi\u00f3n estadounidense do disco \"Out of Our Heads\" (publicado en xullo de 1965) tam\u00e9n ser\u00eda n\u00famero 1; nel inclu\u00edanse sete canci\u00f3ns orixinais (tres de Jagger/Richards e catro acreditadas a Nanker Phelge). O seu segundo sinxelo en ter un n\u00famero 1 internacional, \"Get Off of My Cloud\" foi lanzado no outono dese ano, seguido doutro LP estadounidense: \"December's Children\".\n\"Aftermath\" (n\u00famero 1 no Reino Unido e 2 nos Estados Unidos) editouse a finais da primavera de 1966, e foi o primeiro \u00e1lbum de The Rolling Stones en estar totalmente formado por canci\u00f3ns de Jagger/Richards. Neste traballo as contribuci\u00f3ns de Jones foron m\u00e1is al\u00e1 de contribuci\u00f3ns coa guitarra e a harm\u00f3nica. A \"Paint It, Black\" engad\u00edulle un sitar, \u00e1 balada \"Lady Jane\" un dulcimer, e a \"Under My Thumb\" marimbas. \"Aftermath\" tam\u00e9n destacou polo tema de case 12 minutos \"Goin' Home\", a primeira longa improvisaci\u00f3n nun exitoso disco de rock &amp; roll.\nO \u00e9xito dos Stones nas listas de sinxelos brit\u00e1nica e estadounidense chegou \u00e1 s\u00faa cima durante 1966. A \"19th Nervous Breakdown\", editado no mes de febreiro e n\u00famero 2 en \u00e1mbolos dous pa\u00edses, seguiulle o seu primeiro n\u00famero 1 transatl\u00e1ntico, \"Paint It, Black\" (lanzado en maio). \"Mother's Little Helper\" (xu\u00f1o de 1966) s\u00f3 foi publicado como sinxelo nos Estados Unidos, onde acadou o posto 8; foi unha das primeiras canci\u00f3ns de pop en tratar o tema do abuso de medicamentos. Cabe destacar que Jagger cantaba este tema co seu acento de Londres, en vez de usar o finxido acento do sur dos Estados Unidos.\nO sinxelo de setembro de 1966 \"Have You Seen Your Mother, Baby, Standing In The Shadow?\" (5 no Reino Unido e 9 nos Estados Unidos) destacou en varios aspectos: foi a primeira gravaci\u00f3n da banda en contar con metais, a (agora famosa) foto da contraportada da versi\u00f3n estadounidense amosaba aos membros do grupo vestidos satiricamente de mulleres, e a canci\u00f3n estaba acompa\u00f1ada por un dos primeiros v\u00eddeos musicais con prop\u00f3sitos comerciais, dirixido por Peter Whitehead.\nEn xaneiro de 1967 publicouse \"Between the Buttons\" (3 no Reino Unido e 2 nos Estados Unidos); o \u00e1lbum foi o derradeiro traballo de Andrew Oldham como produtor de The Rolling Stones (o seu rol como director da banda fora tomado por Allen Klein en 1965). A versi\u00f3n estadounidense inclu\u00eda o sinxelo de dobre cara-a \"Let's Spend the Night Together\" e \"Ruby Tuesday\", que ser\u00eda n\u00famero 1 nese pa\u00eds e 3 no Reino Unido. Cando o grupo foi a Nova York a interpretar os temas en \"The Ed Sullivan Show\", ped\u00edronlles que cambiases a letra do estribillo a \"let's spend some time together\".\nJagger, Richards e Jones comezaron a ser perseguidos polas autoridades polo seu uso de drogas recreativas a comezos de 1967, despois de que \"News of the World\" publicase un artigo en tres partes titulado \"Pop Stars and Drugs: Facts That Will Shock You\" (Estrelas do pop e drogas: feitos que te sorprender\u00e1n). A serie describ\u00eda festas de LSD organizadas por The Moody Blues \u00e1s que asist\u00edan grandes estrelas como Pete Townshend de The Who e Ginger Baker de Cream, onde supostamente consum\u00edan drogas os principais m\u00fasicos de pop. O primeiro artigo centr\u00e1base en Donovan (que foi detido e acusado pouco despois); o segundo (publicado o 5 de febreiro) falaba de The Rolling Stones.\nUn reporteiro que contribu\u00edu \u00e1 historia pasou unha tarde no exclusivo club de Londres Blaise's, onde un membro da banda supostamente tomou varias tabletas de Benzedrina, amosou un anaco de haxix e invitou os seus compa\u00f1eiros a ir ao seu piso a fumar. O artigo afirmaba que ese era Mick Jagger, pero o reporteiro trabucouse e estivera escoitando a Brian Jones. Na noite na que o artigo foi publicado Jagger apareceu no programa de Eamonn Andrews e anunciou que \u00eda presentar un recurso por difamaci\u00f3n contra o xornal.\nUnha semana despois, o domingo 12 de febreiro, a polic\u00eda de Sussex, alertada por \"News of the World\", que \u00e1 s\u00faa vez fora alertado polo chofer de Richards, irrompeu nunha festa na casa de Richards en Redlands. Non se realizou ningunha detenci\u00f3n no momento, pero Jagger, Richards e o seu amigo Robert Fraser (un tratante de arte) foron acusados por un delito relacionado coas drogas. Richards dixo en 2003, \"Cando nos arrestaron en Redlands, de s\u00fapeto decat\u00e1monos de que ese era un xogo totalmente distinto e a\u00ed foi cando rematou a diversi\u00f3n. Ata ent\u00f3n fora como se Londres existise nun fermoso espazo onde podias facer todo o que quixeras\".\n\u00d3 longo da d\u00e9cada de 1960 lograron varios \u00e9xitos como \"Satisfaction\" (considerada unha das canci\u00f3ns emblem\u00e1ticas do rock de todos os tempos), \"Under my Thumb\", \"Honky Tonk Women\", \"Sympathy for the Devil\". Malia ser un grupo cuxa m\u00fasica oscilaba entre o Rock and Roll, o Blues e o Country, no 1967, do mesmo xeito ca moitas outras bandas, editaron un \u00e1lbum de Rock Psicod\u00e9lico chamado \"Their Satanic Majesties Request\", que non obtivo grande \u00e9xito.\nNo 1969 Brian Jones, cuxa sa\u00fade estaba moi deteriorada polo consumo excesivo de drogas, abandonou a banda. Foi atopado morto durante o ver\u00e1n dese mesmo ano afogado na s\u00faa piscina en circunstancias pouco claras. Substitu\u00eduno Mick Taylor, que formara parte da banda de John Mayall. Entre 1967 e 1972 gravaron os seus \u00e1lbums m\u00e1is emblem\u00e1ticos: desde \"Beggars Banquet\" a \"Exile on Main Street\", pasando por \"Sticky Fingers\" (1971).\nAo longo dos anos 1970 continuaron unha carreira musical onde \u00f3 rock and roll, o blues e o country, lles agregaron elementos espor\u00e1dicos de soul, funk e reggae. Cara a 1974 Mick Taylor abandonou a banda e, para o \u00e1lbum \"Black and Blue\" de 1976, recrutaron a Ron Wood (exmembro de The Faces), logo de seleccionar entre distintos guitarristas, entre eles Jeff Beck e Wayne Perkins. Discos como \"Some Girls\" (1978) e \"Tattoo You\" (1981) mantiv\u00e9ronos en primeira li\u00f1a ata unha d\u00e9cada dos oitenta marcada por unha longa xira entre 1981 e 1982, discos errados (\"Undercover\") e aventuras en solitario de Jagger e Richards. No 1989 a banda reuniuse para editar \"Steel Wheels\" e iniciar unha nova xira mundial. A principios dos noventa Bill Wyman abandonou a banda, o que non impide que se sigan sucedendo periodicamente os discos de estudo (\"Bridges to Babylon\") e xiras por todo o mundo, inclu\u00eddo un concerto no Estadio Municipal de Bala\u00eddos de Vigo o 18 de xullo de 1998 ante 35.000 persoas. O seu disco \"Voodoo Lounge\" (1994) recibiu un premio Grammy ao mellor \u00e1lbum de rock. No 2001, Mick Jagger falaba sobre unha nova xira dos Stones e o 3 de setembro, a banda inicia a nova xira mundial \"Forty Licks\", cunha serie de corenta concertos en quince cidades e que durar\u00eda ata febreiro de 2003.\nThe Rolling Stones contin\u00faan activos ata a data e \u00e9 considerada unha das bandas de Rock m\u00e1is importantes de todos os tempos.\nNo 2006 cancelaron todos os seus concertos en Espa\u00f1a. As explicaci\u00f3ns que deron: \u00b7 Barcelona e Madrid: Richards caeu dun cocoteiro \u00f3 que estaba subido e non puido tocar. \u00b7 Valladolid e El Ejido: Afon\u00eda de Jagger. Segundo a prensa local de Valladolid as s\u00faas \"sat\u00e1nicas maxestades\" asist\u00edan a unha festa privada en Madrid na mesma data do concerto suspendido."}
{"id": "44735", "revid": "98629", "url": "https://gl.wikipedia.org/wiki?curid=44735", "title": "Radio Futura", "text": "Radio Futura \u00e9 un grupo musical de rock espa\u00f1ol.\nOs inicios.\nEn 1979 Herminio Molero, pintor e m\u00fasico co\u00f1ecido polos seus experimentos con sintetizadores, convocou no seu local a diversas persoas para formar un novo grupo de rock. Entre eles estaban os irm\u00e1ns Lu\u00eds e Santiago Auser\u00f3n, que naqueles d\u00edas escrib\u00edan na revista \"Disco Express\" coa sinatura de \"Corazones Autom\u00e1ticos\" e que ser\u00edan baixo e voz, respectivamente, da nova banda. Outros compo\u00f1entes ser\u00edan Enrique Sierra, guitarra do m\u00edtico grupo Kaka de Luxe; Javier P\u00e9rez Groso, como encargado da percusi\u00f3n electr\u00f3nica, e o propio Molero nos sintetizadores e como compositor. Esta foi a primeira formaci\u00f3n de Radio Futura, cuxo nome deriva do dunha emisora de radio libre italiana.\nA m\u00fasica de Herminio Molero consist\u00eda principalmente nunha fusi\u00f3n entre m\u00fasica electr\u00f3nica e m\u00fasica tradicional espa\u00f1ola, Enrique Sierra aportaba o seu punto punk e os irm\u00e1ns Auser\u00f3n aplicaban a teor\u00eda musical. Entre todos quer\u00edan proporcionarlle ao rock un aire popular e para todos e darlle un novo enfoque \u00e1 m\u00fasica.\nTras meses de ensaios e algunhas actuaci\u00f3ns en directo, publicaron o seu primeiro \u00e1lbum en 1980: \"M\u00fasica moderna\", grazas aos contactos de Herminio Molero na industria musical. Este primeiro disco supuxo un estalido nos medios e tivo un \u00e9xito inesperado fose dos ambientes especializados, froito quizais do intento da compa\u00f1\u00eda discogr\u00e1fica por convertelo nun grupo xuvenil para fans: a compa\u00f1\u00eda creu iso de \u00abnamorado da moda xuvenil\u00bb sen ser consciente da s\u00faa carga ir\u00f3nica. Radio Futura balance\u00e1base entre concertos nos que actuaban como abreconcertos de Elvis Costello e outros nos que \u00edan da man de cantantes comerciais dos que nunca m\u00e1is se soubo. Foi memorable o concerto que deron a principio dos 80 na praza maior de Madrid xunto a Mario Tenia e Los Solitarios, e Los Secretos.\n\u00c9 nese momento cando xurdiron as primeiras rifas entre os distintos membros do grupo, cando o \u00e9xito obr\u00edgaos a unha profesionalizaci\u00f3n e a unha definici\u00f3n de estilos e actitudes; todo iso leva \u00e1 separaci\u00f3n de Herminio (o cal s\u00f3 concib\u00eda a m\u00fasica como un medio de comunicaci\u00f3n, facendo que se desprendese un son forzado) e Javier, e \u00e1 maior prominencia de Carlos Vel\u00e1zquez (cuxo nomee art\u00edstico era Solrac, o seu nome dito ao rev\u00e9s), membro do grupo xa durante a gravaci\u00f3n de \"M\u00fasica moderna\" pero vetado pola compa\u00f1\u00eda ao non \u00abdar a imaxe\u00bb que esta pretend\u00eda impo\u00f1er: ese \u00e9 o motivo polo non aparece na foto de portada.\nCuarteto.\n\u00c9 a partir deste momento, 1981, cando nace o grupo que marcou pegada no rock en castel\u00e1n: os irm\u00e1ns Auser\u00f3n e Enrique Sierra, xunto a Solrac, superaron a imaxe de grupo monicreque dos intereses comerciais da industria discogr\u00e1fica e, usando a combinaci\u00f3n b\u00e1sica de voz, guitarra, baixo e bater\u00eda, comezaron a compo\u00f1er e ensaiar novos temas que sentar\u00edan as bases do que anos m\u00e1is tarde ser\u00eda chamado \u00abrock latino\u00bb. A finais dese ano o grupo conta xa con varias maquetas que son continuamente pinchadas na radio e tocadas pola banda nas s\u00faas cada vez m\u00e1is frecuentes concertos. Tam\u00e9n nesta \u00e9poca gravan o single \"La estatua del jard\u00edn bot\u00e1nico/Rompeolas\", cuxa psicod\u00e9lica cara A quedou, segundo eles, un pouco m\u00e1is redonda que o resto das canci\u00f3ns da \u00e9poca. O single foi producido por Jaime Stinus e supuxo un relanzamento para Radio Futura, pois pouco despois sa\u00edu \u00e1 venda outro que conti\u00f1a os temas \"Dance uste\" (no que pretend\u00edan volverse a presentar como unha humilde banda de baile) e o instrumental Os teus Pasos. Con todo isto, a banda conseguiu desenvolver unha nova fusi\u00f3n, denominada \u00abfunky-punk\u00bb e empezaron a encher as salas dos concertos, xa non s\u00f3 de Madrid sen\u00f3n tam\u00e9n do resto de Espa\u00f1a.\nO ano 1983 foi un ano de concertos por toda Espa\u00f1a, polo que o grupo viuse obrigado a levar unha vida de estrada, o que inspirar\u00eda moitas das s\u00faas pr\u00f3ximas canci\u00f3ns. Nese tempo Radio Futura ten xa un enorme prestixio a nivel popular; manexan un repertorio non gravado en ning\u00fan \u00e1lbum, pero escoitado pola radio, polo que todo o mundo co\u00f1ece os seus temas e tararea as letras nos seus concertos. No outono deste ano Radio Futura chega a un acordo coa casa discogr\u00e1fica Ariola para editar o seu segundo \u00e1lbum, A lei do deserto, A lei do mar, que sa\u00edu a principios de 1984 e foi un \u00e9xito total, pasando largamente as previsi\u00f3ns de vendas.\nNeste primeiro disco \u00abserio\u00bb atop\u00e1monos coa \u00abterrible\u00bb \"Tormenta de arena\", a cortante \"Hadaly\", \"Escuela de calor\", realizada a partir de retazos soltos de textos sobre a cidade en xeral e convertido seguramente no seu tema m\u00e1is co\u00f1ecido, a versi\u00f3n instrumental desta \u00faltima, a orixinal \"Historia de play-Back\", a divertida e con aires de pel\u00edcula do oeste \"La ley\", a on\u00edrica \"En Portugal\", o el\u00e9ctrica \"Oscuro affaire\", a bela \"La secta del mar\", os aires latinos de \"Un africano por la Gran V\u00eda\", a case desco\u00f1ecida \"El nadador\" e a sublime \"Semilla Negra\", tam\u00e9n un das s\u00faas m\u00e1is famosos temas.\nDa lei do deserto, a lei do mar extra\u00e9ronse como singles as canci\u00f3ns \"Escuela de calor\", \"Historia de play-back\", \"En Portugal\", \"El Nadador\", \"Semilla Negra\" e a instrumental desta \u00faltima, non contida no \u00e1lbum.\nA principal caracter\u00edstica deste \u00e1lbum \u00e9 que se trata dun \u00e1lbum conceptual con dous partes: a primeira, \u00abA lei do deserto\u00bb, cont\u00e9n sons secos e duros, mentres que a segunda, \u00abA lei do mar\u00bb, consta de sons deliciosamente acuosos.\nComo A lei do deserto, a lei do mar fora un \u00e1lbum con nada menos que tres longos anos de preparaci\u00f3n, o grupo suscit\u00e1base agora a realizaci\u00f3n dun disco con maior rapidez; as\u00ed que se encerraron nunha casa no Escorial para realizar a maqueta do novo traballo, con oito temas dos que se extraeron seis, e m\u00e1is tarde viaxaron a Londres para completar a gravaci\u00f3n definitiva, con dez temas que ata chegar al\u00ed non tocaran a\u00ednda todos xuntos. O resultado foi Dun pa\u00eds en chamas, un disco bonito a\u00ednda que barroco por estar cargado de innovaci\u00f3ns tecnol\u00f3xicas (a\u00ednda que en calquera caso realizado co feeling das viaxes, quedando como un disco de estrada), publicado en 1985 e que quizais sexa o \u00e1lbum m\u00e1is arriscado que fixo xamais un grupo espa\u00f1ol.\nEn De un pa\u00eds en chamas atopamos o punk de \"No tocarte\", a case discotequera \"La ciudad interior\", a experimental caricatura de \"El bobo Sim\u00f3n\", os aires asi\u00e1ticos en \"En alas de la mentira\", os africanos en \"El viento de \u00c1frica\", o rock suburbial de \"En el Chino\", o existencialismo de \"Las l\u00edneas de la mano\", o pretendido retrato de temores \"Cayeron los dos\", a \u00e9tica en \"Un vaso de agua (al enemigo)\" e a pre-latina \"La vida en la frontera\".\nDeste \u00absegundo\u00bb \u00e1lbum public\u00e1ronse independentemente como singles os temas \"No tocarte\", \"La ciudad interior\", \"El bobo Sim\u00f3n\" nas s\u00faas versi\u00f3ns \u00abde tarde\u00bb e \u00abde madrugada\u00bb, \"En alas de la mentira\", \"El viento de \u00c1frica\", \"Las lineas de la mano\", \"Cayeron los dos\" e \"Un vaso de auga (al enemigo)\".\nPor outra banda, susc\u00edtanse remesturar o tema \"Semilla Negra\", publicado anteriormente, polo que chaman a Raimundo Amador para introducir unha guitarra flamenca. Co single obte\u00f1en non s\u00f3 un grande \u00e9xito en Espa\u00f1a sen\u00f3n tam\u00e9n un \u00e9xito internacional. Para rematar, o bater\u00eda Solrac Vel\u00e1zquez decide abandonar o grupo por desavinzas co resto dos membros da banda, xa que eles queren evolucionar cara a ritmos latinos, mentres que el quere quedar no rock.\nQuinteto.\nRadio Futura ten como prop\u00f3sito para o ano 1987 buscar novos estilos, as\u00ed que deciden buscar a un bater\u00eda que se complemente m\u00e1is co baixo e a un teclista que produza novas texturas nas canci\u00f3ns. \u00c9 as\u00ed como \u00fanense ao grupo o bater\u00eda Carlos Torero, un especialista en estilos rumberos, e Pedro Navarrete, un teclista de conservatorio decidido a pasarse ao rock.\nA principios dese ano publ\u00edcase o impresionante single \"37 grados\", que chega como adianto do pr\u00f3ximo traballo do grupo.\nA finais de 1986 o grupo viaxa a Nova York (onde, segundo din, viviron unha experiencia inesquecible \u00e1 hora de compo\u00f1er) para facer o oposto ao que fixeron en Londres: gravar un disco coa m\u00ednima tecnolox\u00eda posible e sempre con sons naturais e cl\u00e1sicos. Contrataron a Daniel Ponce, percusionista cubano e, como secci\u00f3n de vento, aos Uptown Horns. A banda trae as\u00ed a Espa\u00f1a un traballo s\u00f3lido e depurado: A canci\u00f3n de Juan Can, publicado en 1987 e que se vendeu bastante ben, a\u00ednda que non acabou de convencer \u00e1 cr\u00edtica.\nEste \u00e1lbum, considerado actualmente como o mellor de Radio Futura, \u00e9 recordado como o primeiro traballo de rock latino, que iniciou a senda pola que se encami\u00f1aron xa practicamente todos os grupos espa\u00f1ois actuais, ademais do disco co que o grupo s\u00e9ntese m\u00e1is satisfeito.\nA canci\u00f3n de Juan Can comeza cun tema curto (de dous minutos e medio), cunha m\u00fasica relativamente alegre, quizais cun estilo semellante ao dos anos vinte. Tras esta r\u00e1pida introduci\u00f3n, tom\u00e1monos un descanso con \"El hombre de papel\". E, ao acabar esta, comeza sen previo aviso e de s\u00fapeto a impresionante \"La cara o la cruz\", nomeada pola prensa mellor canci\u00f3n dese ano: cinco minutos e medio de puro rock con certos toques latinos. Ao seguir escoit\u00e1ndoo, un t\u00f3mase outro descanso coa escura \"Lluvia del porvenir\", pero a continuaci\u00f3n v\u00e9n unha das grandes de Radio Futura: \"La negra flor\", outros cinco minutos e medio de genialidad. Tras desvanecerse esta entre instrumentos de vento comeza a trepidante \"37 grados\", unha das mellores canci\u00f3ns do rock espa\u00f1ol: frases apenas sen sentido encadenadas magicamente cun ritmo incrible. Ent\u00f3n v\u00e9n a beleza inmortal de \"Annabel Le\", cuxa letra \u00e9 unha traduci\u00f3n do \u00faltimo poema de Edgar Allan Poe a cargo de Santiago Auser\u00f3n, e, tras ela, \"Luna de Agosto\", con referencias constantes ao vi\u00f1o. O \u00faltimo descanso antes do gran final \u00e9 \"La mala hora\", coa cal un afundirse na miseria antes de cantar ao amencer cos \u00faltimos cinco minutos e medio de \"El canto del gallo\", outra das m\u00e1is grandes do grupo.\nDeste \u00e1lbum extra\u00e9ronse como singles as canci\u00f3ns \"En un baile de perros\", \"A cara o cruz\", \"Lluvia del porvenir\", \"La negra flor\", \"37 Grados\", \"Annabel Lee\", \"La mala hora\" e \"El Canto del Gallo\".\n\u00c9 ent\u00f3n, precisamente no mellor momento do grupo, cando as cousas compl\u00edcanse: Enrique Sierra enferma do rin e \u00e9 ingresado no hospital e o grupo vese obrigado a contratar a un novo guitarrista, Javier Monforte, para substitu\u00edlo.\nSexteto.\nEn 1988 Enrique Sierra quedou recuperado, pero o grupo decidiu conservar a Javier Monforte como guitarrista, de modo que o grupo quedou constitu\u00eddo por seis membros, e a metade de tempada Carlos Torero \u00e9 substitu\u00eddo por \u00d3scar Quesada. Radio Futura leva querendo desde 1981 gravar en directo, pero a compa\u00f1\u00eda p\u00eddelles un novo disco de estudo. No peor momento do grupo, aparece nas tendas un novo tema que lles vai a relanzar: \"Paseo coa negra flor\". Este \u00e9 un tema en clave de rap que se deriva de \"A Negra Flor\" e que se suscita como unha homenaxe \u00e1 cidade de Barcelona, en especial \u00e1 co\u00f1ecida Rambla. Durante v\u00edraa de 1988 gr\u00e1vanse distintos concertos para reunir o material do pr\u00f3ximo disco en directo, pero ser\u00edan os dous \u00faltimos concertos de v\u00edraa no Area de Valencia o 28 e o 29 de outubro os que ao final se editar\u00edan, como un disco dobre con s\u00f3 once temas (unha manobra para encarecer o produto, xa que cab\u00edan perfectamente nun s\u00f3 disco). Co t\u00edtulo de Escueladecalor, sa\u00edu ao mercado a principios de 1989. Acusaronlle de retocar o disco demasiado no estudo, co que transmit\u00edan certa frialdad que en realidade non transmit\u00edan nos seus concertos, a\u00ednda que realmente vendeuse moi ben.\nDeste \u00e1lbum en directo s\u00f3 se aproveitaron para singles t\u00e9malos \"Escuela de calor\" e \"En el Chino\".\n\u00daltimos traballos.\nEn 1989 o grupo deu unha serie de viras por toda Espa\u00f1a para celebrar o seu d\u00e9cimo aniversario. Enrique Sierra volveu a enfermar, e foi substitu\u00eddo por Ollie Halsall (guitarrista da \u00abescuela de Canterbury\u00bb, falecido en 1992). Entre novembro e xaneiro de 1990, o grupo volve ao estudo para a gravaci\u00f3n dun novo \u00e1lbum.\nEste novo disco de estudo ch\u00e1mase Veneno na Pel e \u00e9 gravado por unha nova formaci\u00f3n: Enrique de novo, Ollie Halsall, Antonio V\u00e1zquez na bater\u00eda, Santiago e Lu\u00eds. Tr\u00e1tase do \u00ab\u00e1lbum \"ac\u00fastico\" de Radio Futura\u00bb, no que se propuxeron gravar cun son limpo e claro ou, como eles mesmos o definiron, \u00abpara escoitar nun seiscentos\u00bb.\nNeste \u00e1lbum podemos atopar o divertid\u00edsimo tema que lle d\u00e1 t\u00edtulo; \"Si me dejas s\u00f3\", con certo aire country; \"Al\u00e9n\" e \"Radar\", as \u00fanicas canci\u00f3ns do disco nas que sobresaen as guitarras el\u00e9ctricas, e \"Coraz\u00f3n de tiza\", a m\u00e1is famosa xunto coa que d\u00e1 t\u00edtulo ao \u00e1lbum e que trata sobre un amor infantil ambientado nun barrio pobre de Zaragoza, ademais da versi\u00f3n instrumental do tema principal.\nDe Veneno na pel sac\u00e1ronse singles coas canci\u00f3ns \"Veneno en la piel\", \"Condena del amor\", \"Si me dejas solo\", \"Imagen p\u00fablica\", \"Radar\", \"El amigo desconocido\", \"Coraz\u00f3n de tiza\" e un tema non inclu\u00eddo no \u00e1lbum co t\u00edtulo de \"La ronda del colgado\".\nV\u00edraa promocional deste \u00e1lbum ser\u00e1 a m\u00e1is elaborada, debido a que o grupo conta xa con moitos m\u00e1is medios, e o 30 de setembro de 1990 Radio Futura sobe por \u00faltima vez ao escenario en R\u00f3zalas, en Madrid. Foron 439 concertos en once anos.\nA banda, ao estar suxeita a compromisos coa casa discogr\u00e1fica, debe permanecer unida, malia as intenci\u00f3ns de Santiago Auser\u00f3n de colaborar con Kiko Veneno. En 1992 publ\u00edcase \"Tierra para bailar\", \u00e1lbum no que realizan novas versi\u00f3ns de temas antigos, xunto cun tema novo, \"El puente azul\", e unha versi\u00f3n dun tema de Caetano Veloso, \"Tierra\".\nCon este disco ponse fin ao contrato que Radio Futura ti\u00f1a con Ariola e, xa que logo, tam\u00e9n \u00e9 o fin da propia banda. A finais dese ano ponse \u00e1 venda unha caixa con todos os \u00e1lbums do grupo en CD, xunto cun disco extra titulado Rarezas, que cont\u00e9n gravaci\u00f3ns de concertos e das primeiras sesi\u00f3ns e alg\u00fans temas in\u00e9ditos.\nEn 1998 publicouse un novo traballo titulado \"Memoria del porvenir\" no que se inclu\u00edan versi\u00f3ns dos temas m\u00e1is cl\u00e1sicos da banda. En 2003 sa\u00edu \u00e1 venda, co nome de \"Caja de canciones\", unha caixa con seis dos \u00e1lbums do grupo en edici\u00f3n mini-LP, con algunhas modificaci\u00f3ns en d\u00faas dos traballos (en Escuela de calor substitu\u00edronse \"Semilla Negra\" por \"Annabel Le\", e \"Tierra para Bailar\" reestruturouse, engadindo as versi\u00f3ns de \"Escuela de Calor\" e \"La estatua del jard\u00edn bot\u00e1nico\" realizadas para Memoria del Porvenir, substitu\u00edndo a versi\u00f3n de \"Paseo con la negra flor\" pola dese mesmo \u00e1lbum e suprimindo a remestura de \"Dance usted\"), cun libreto coas letras das canci\u00f3ns e os datos de cada disco.\nEn 2004 foi editada unha recompilaci\u00f3n chamada \"Lo mejor de Radio Futura: Paisajes el\u00e9ctricas\" (1982-1992) con dous discos de m\u00fasica e un DVD, con todos os videoclips e as actuaci\u00f3ns en TVE, ademais da discograf\u00eda oficial e o c\u00f3mic que Max realizou para a canci\u00f3n \"El canto del gallo\". Nese mesmo ano apareceu o disco \"Arde la calle\". Un Tributo a Radio Futura, con vinte temas da banda interpretados por artistas actuais.\nNon parece haber posibilidades de que o m\u00edtico grupo dos oitenta se volva a reunir, con todo en 2005 os irm\u00e1ns Auser\u00f3n re\u00fanense para editar un traballo denominado \"Las Malas Lenguas\", onde dan un toque latino e en castel\u00e1n a temas do rock dos anos 60 e 70."}
{"id": "44740", "revid": "98629", "url": "https://gl.wikipedia.org/wiki?curid=44740", "title": "Duke Ellington", "text": "Edward Kennedy \"Duke\" Ellington, nado o 29 de abril de 1899 e finado o 24 de maio de 1974, foi un pianista, compositor e director de jazz estadounidense.\nTraxectoria.\nDuke Ellington foi unha das figuras do jazz m\u00e1is importantes do s\u00e9culo XX, a\u00ednda que Ellington poder\u00eda non ter estado de acordo coa descrici\u00f3n, xa que era remiso a describir o seu traballo coma algo m\u00e1is espec\u00edfico ca \"m\u00fasica\". O termo jazz era demasiado estreito para Ellington.\nPola orquestra de Duke Ellington pasaron alg\u00fans dos m\u00e1is grandes nomes do jazz, entre outros: Johnny Hodges, Cootie Williams, Bubber Miley, Joe \"Tricky Sam\" Nanton, Barney Bigard, Ben Webster, Harry Carney, Juan Tizol, Sonny Greer, Otto Hardwick, Clark Terry, Jimmy Blanton, Lawrence Brown, Louie Bellson, Ray Nance, Paul Gonsalves, Wellman Braud e William \"Cat\" Anderson.\nMoitos destes m\u00fasicos tocaron na orquestra de Ellington durante d\u00e9cadas e, a\u00ednda que moitos non destacaron de seu, foi o xenio de Elligton quen os mesturou nunha das m\u00e1is co\u00f1ecidas unidades orquestais da historia do jazz. As s\u00faas composici\u00f3ns foron decote escritas especificamente para o estilo e as habilidades destes m\u00fasicos, tales coma \"Jeep's Blues\" para Johnny Hodges, \"Concerto for Cootie (Do nothing till you hear from me)\" para Cootie Williams e \"The Mooche\" para Tricky Sam Nanton. Tam\u00e9n gravou canci\u00f3ns escritas polos seus m\u00fasicos coma \"Caravan\" e \"Perdido\" de Juan Tizol.\nEllington foi un dos persoeiros afroamericanos m\u00e1is co\u00f1ecidos do s\u00e9culo XX. Gravou para moitas casas de discos estadounidenses e apareceu en varios filmes. Ellington e a s\u00faa orquestra foron de xira por todo Estados Unidos e Europa con regularidade antes da segunda guerra mundial. Logo da guerra, seguiu a viaxar por todo o mundo."}
{"id": "44742", "revid": "98629", "url": "https://gl.wikipedia.org/wiki?curid=44742", "title": "Instituto Espa\u00f1ol de Oceanograf\u00eda", "text": "O Instituto Espa\u00f1ol de Oceanograf\u00eda (IEO) \u00e9 un organismo aut\u00f3nomo dependente do Ministerio de Educaci\u00f3n de Espa\u00f1a dedicado \u00e1 investigaci\u00f3n cient\u00edfica oceanogr\u00e1fica e \u00f3 asesoramento do goberno nas materias da s\u00faa competencia, como a xesti\u00f3n racional e a protecci\u00f3n do medio mari\u00f1o.\nA s\u00faa publicaci\u00f3n principal \u00e9 o \"Bolet\u00edn. Instituto Espa\u00f1ol de Oceanograf\u00eda\", unha revista cient\u00edfica de resultados que se publica, a\u00ednda que con distintas cabeceiras, desde 1916.\nFunci\u00f3ns.\nFuncionalmente div\u00eddese en tres \u00e1reas, dedicadas \u00f3s recursos pesqueiros, a acuicultura e a conservaci\u00f3n do medio mari\u00f1o.\nO Instituto orienta as s\u00faas investigaci\u00f3ns preferentemente \u00f3s problemas relativos \u00e1 explotaci\u00f3n dos recursos pesqueiros e \u00e1 contaminaci\u00f3n. Como organismo gobernamental, representa a Espa\u00f1a nas negociaci\u00f3ns internacionais, inclu\u00eddas as bilaterais con pa\u00edses como Mauritania, Marrocos ou Canad\u00e1, pa\u00edses con caladoiros nos que faenan barcos espa\u00f1ois. Tam\u00e9n representa \u00f3 estado nas negociaci\u00f3ns multilaterais, no seo das diversas comisi\u00f3ns internacionais.\nMedios.\nCentros.\nComo organismo estatal conta cunha rede de centros distribu\u00edda por todo o territorio estatal. A sede central enc\u00f3ntrase en Madrid. Os seus centros de investigaci\u00f3n son:\nFrota.\nO Instituto pos\u00fae en 2020 unha frota de cinco buques oceanogr\u00e1ficos (ademais doutras embarcaci\u00f3ns menores) de entre 14 e 65 m de eslora: \nTodos eles est\u00e1n dotados dos m\u00e1is modernos sistemas electr\u00f3nicos de navegaci\u00f3n e situaci\u00f3n, as\u00ed como dos medios necesarios para recoller mostras, tanto de auga como de sedimentos, de determinaci\u00f3n de vari\u00e1beis f\u00edsicas e qu\u00edmicas da auga de mar, as\u00ed como para os estudos de flora e fauna mari\u00f1a. A actividade destes buques, como os do resto do MICINN, est\u00e1 coordinada no marco da Comisi\u00f3n de Coordinaci\u00f3n e Seguimento da Actividade dos Buques Oceanogr\u00e1ficos (COCSABO), cuxa Secretar\u00eda recae no IEO desde a creaci\u00f3n en 2003 desta comisi\u00f3n interministerial.\nHistoria.\nO IEO foi fundado en 1914 por Od\u00f3n de Buen, partindo da integraci\u00f3n da Estaci\u00f3n de Biolox\u00eda Mari\u00f1a de Santander, fundada en 1886 e dependente da Universidade de Valladolid, o laboratorio de Porto Pi (Mallorca), que el mesmo creara en 1906 desde o seu posto de catedr\u00e1tico da Universidade de Barcelona, e a estaci\u00f3n de M\u00e1laga. No momento da creaci\u00f3n do Instituto sum\u00e1ronse dous novos laboratorios, o de Vigo o de Tenerife.\nO Instituto pasou por tempos dif\u00edciles durante a guerra civil e nas d\u00e9cadas seguintes, operando con recursos m\u00ednimos pero mantendo a presenza de Espa\u00f1a nos organismos internacionais. A partir dos \u00faltimos anos da d\u00e9cada dos 70, os recursos e as atribuci\u00f3ns aumentaron, ampli\u00e1ndose o n\u00famero de traballadores en 1986. \u00d3 longo da s\u00faa historia o IEO dependeu de moi diversos ministerios, estando actualmente adscrito \u00e1 Secretar\u00eda de Estado de Universidades e Investigaci\u00f3n do Ministerio de Educaci\u00f3n, Pol\u00edtica Social e Deporte.\nReorganizaci\u00f3n.\nHai uns meses o ministro de Ciencia, Pedro Duque, informou por carta ao persoal do Instituto Espa\u00f1ol de Oceanograf\u00eda, do Instituto Nacional de Investigaci\u00f3n y Tecnolog\u00eda Agraria y Alimentaria (INIA) e do Instituto Geol\u00f3gico y Minero de Espa\u00f1a (IGME), da preparaci\u00f3n dun Real Decreto no que se incluir\u00eda a estes Organismos de Investigaci\u00f3n, dentro da estrutura da Axencia Estatal Consejo Superior de Investigaciones Cient\u00edficas, o que causou inquietude entre o persoal destes organismos, especialmente nos do IEO, e tam\u00e9n no sector pesqueiro, que xa sospeitaban esta integraci\u00f3n e xa manifestaran, ambos os grupos, convencidos de que esta \"diluci\u00f3n\" ir\u00eda en detrimento do asesoramento pesqueiro que o IEO subministraba ao sectores da pesca. Duque asegurou que non, que este paso d\u00e1se \u00abconvencidos de que \u00e9 a mellor opci\u00f3n para aumentar as capacidades da investigaci\u00f3n espa\u00f1ola e para mellorar a xesti\u00f3n cient\u00edfica e administrativa destes tres organismos\u00bb. Tras este plural que declina o ministro, ag\u00f3chanse as \u00abopini\u00f3ns e propostas de investigadores, t\u00e9cnicos, xestores e representantes sindicais dos tres OPI\u00bb, e engloba tam\u00e9n aos t\u00e9cnicos do ministerio que analizaron a situaci\u00f3n de colapso administrativo e de xesti\u00f3n que afecta aos tres entes, pero m\u00e1is acusado, se cabe, no caso do IEO, inmerso nunha crise que levou por diante \u00e1 mesma c\u00fapula do Instituto, agora renovada. A conclusi\u00f3n \u00e9 que a absorci\u00f3n, que xa estaba avanzada na Lei da Ciencia do 2011, subministrar\u00e1 a estes organismos unha estrutura cient\u00edfica e administrativa m\u00e1is \u00e1xil e flex\u00edbel que lles permitir\u00e1 realizar unha investigaci\u00f3n de excelencia para \u00abunha \u00f3ptima prestaci\u00f3n de servizos esenciais para a nosa econom\u00eda\u00bb. \u00c9 precisamente esta excelencia a que preocupa aos cient\u00edficos do IEO e inquieta a armadores e pescadores; soste\u00f1en que este \"modelo competitivo\", que prima a publicaci\u00f3n en revistas cient\u00edficas de impacto e o curr\u00edculo persoal, vai acabar debilitando, sexa a medio ou a longo prazo, o car\u00e1cter sectorial e a funci\u00f3n de asesoramento que acompa\u00f1a ao Instituto desde a s\u00faa fundaci\u00f3n, \u00ab\u00e1 xente non lle vai quedar m\u00e1is remedio que adaptarse \u00e1 nova situaci\u00f3n laboral e modificar o perfil profesional para buscar a excelencia\u00bb, din fontes do persoal do IEO, e iso non v\u00e9n dado polos d\u00edas de campa\u00f1a de pesca ou as reuni\u00f3ns internacionais de asesoramento, co que ter\u00e1n m\u00e1is dificultades para promocionar e mellorar salarialmente. Pero Duque argumenta que os OPI manter\u00e1n os \u00abseus centros, institutos e laboratorios, salvagardando a s\u00faa identidade hist\u00f3rica, o seu orzamento operativo e as s\u00faas capacidades de investigaci\u00f3n e de asesoramento cient\u00edfico-t\u00e9cnico\u00bb \u00e1s instituci\u00f3ns do Estado e aos sectores produtivos; incluso o persoal conservar\u00e1 o seu corpo ou escala, antig\u00fcidade, grao e retribuci\u00f3ns que tiveran consolidadas, e cos mesmos dereitos e obrigas. \u00c9 mais, desde o ministerio apuntan que o real decreto que est\u00e1 a preparar, a nova estrutura mant\u00e9n os organismos que estaban representados no consello reitor que, tras a absorci\u00f3n, pasar\u00e1 a denominarse \"comisi\u00f3n coordinadora de investigaci\u00f3n\". En definitiva, que os cambios redundar\u00e1n nunha \u00abinvestigaci\u00f3n mellor\u00bb, creando sinerxias cos centros do CSIC que traballan nos mesmos \u00e1mbitos, o que dar\u00e1 \u00abmaior capacidade para abordar proxectos m\u00e1is ambiciosos\u00bb e captar fondos en convocatorias nacionais e internacionais."}
{"id": "44744", "revid": "85894", "url": "https://gl.wikipedia.org/wiki?curid=44744", "title": "Szolnok", "text": "Szolnok \u00e9 a capital do condado administrativo de J\u00e1sz-Nagykun-Szolnok, a cidade est\u00e1 situada no centro de Hungr\u00eda e no 2011 ti\u00f1a unha poboaci\u00f3n de 74\u00a0544 habitantes."}
{"id": "44745", "revid": "56817", "url": "https://gl.wikipedia.org/wiki?curid=44745", "title": "J\u00e1sz-Nagykun-Szolnok", "text": "J\u00e1sz-Nagykun-Szolnok \u00e9 un condado administrativo (\"megye\") situado no centro de Hungr\u00eda. O condado fai fronteira cos condados de Pest, Heves, Borsod-Aba\u00faj-Zempl\u00e9n, Hajd\u00fa-Bihar, B\u00e9k\u00e9s, Csongr\u00e1d e B\u00e1cs-Kiskun. Os r\u00edos Tisza e K\u00f6r\u00f6s atravesan o condado. A capital de J\u00e1sz-Nagykun-Szolnok \u00e9 Szolnok. Ten unha \u00e1rea de 5582\u00a0km\u00b2 e unha poboaci\u00f3n de 411.000 habitantes. Antes de 1990, era co\u00f1ecido co nome de Szolnok.\nEstrutura rexional.\nA maior\u00eda da poboaci\u00f3n do condado vive nas s\u00faas 18 cidades e vilas."}
{"id": "44746", "revid": "12452", "url": "https://gl.wikipedia.org/wiki?curid=44746", "title": "Isabel von Wittelsbach", "text": ""}
{"id": "44748", "revid": "25871", "url": "https://gl.wikipedia.org/wiki?curid=44748", "title": "Isabel de Wittelsbach", "text": "Elisabetta Amalia Eugenia von Wittelsbach ou Sabela de Wittelsbach, m\u00e1is co\u00f1ecida polo diminutivo Sissi, nada en M\u00fanic o 24 de decembro de 1837 e finada en Xenebra o 10 de setembro de 1898, foi emperatriz de Austria entre 1854 e 1898 e ra\u00ed\u00f1a de Hungr\u00eda entre os anos 1867 e 1898.\nTraxectoria.\nO seu pai, o duque Maximiliano Xos\u00e9 pertenceu a unha dinast\u00eda da rama secundaria dos duques de Baviera e a s\u00faa nai, Ludovica, era filla do rei Maximiliano I de Bavaria.\nCon 16 anos, o 4 de abril de 1854, casou co Emperador de Austria, Francisco Xos\u00e9 I de Habsburgo-Lorena. Polo seu matrimonio converteuse en Emperatriz de Austria e desde 1867 en Ra\u00ed\u00f1a de Hungr\u00eda.\nDotada de gran beleza, caracterizouse por ser unha persoa rebelde, culta e avanzada para a s\u00faa \u00e9poca: fumaba, falaba varios idiomas, practicaba a equitaci\u00f3n, escrib\u00eda poes\u00eda, coidaba a s\u00faa figura, gust\u00e1balle viaxar e detestaba o protocolo da corte imperial de Viena, da que permaneceu afastada, debido en parte aos continuos enfrontamentos coa s\u00faa sogra, a arquiduquesa Sof\u00eda, e m\u00e1is tarde pola morte da s\u00faa primox\u00e9nita Sof\u00eda e o suicidio do pr\u00edncipe herdeiro, Rodolfo.\nAo ser coroada ra\u00ed\u00f1a de Hungr\u00eda, o 8 de xu\u00f1o de 1867 en Cfen, recibiu como obsequio o palacio G\u00f6d\u00f6l\u00f6. Isto, xunto coas s\u00faas continuas viaxes a Hungr\u00eda acrecentou o rumor dunha relaci\u00f3n sentimental co Conde Gyula Andr\u00e1ssy. Entre os seus destinos no estranxeiro cabe destacar Bavaria, Grecia e Irlanda. Tam\u00e9n visitou cidades espa\u00f1olas como Palma, Alacant e Elx, onde bautizou a palmeira de sete brazos. Estivo tam\u00e9n en Madeira recuper\u00e1ndose dunha tuberculose bastante grave.\nMorreu o 10 de setembro de 1898 en Xenebra, asasinada polo anarquista italiano Luigi Lucheni, \u00e1 idade de 61 anos."}
{"id": "44750", "revid": "1505", "url": "https://gl.wikipedia.org/wiki?curid=44750", "title": "Nad Tatrou sa bl\u00fdska", "text": "Nad Tatrou sa bl\u00fdska, en galego \"Escintilando sobre o Tatras\", \u00e9 o himno nacional eslovaco.\nHistoria.\nFoi composto en 1844 a partir da melod\u00eda popular \"Kopala studienku\", durante a partida dos estudantes de Bratislava a Levo\u010da. O texto foi escrito por Janko Mat\u00fa\u0161ka. En 1920 a primeira estrofa formou parte do himno checoslovaco. A partir de 1993, tras a divisi\u00f3n de Checoslovaquia en dous estados soberanos, as d\u00faas primeiras estrofas compo\u00f1en o himno oficial de Eslovaquia."}
{"id": "44752", "revid": "98510", "url": "https://gl.wikipedia.org/wiki?curid=44752", "title": "Futurama", "text": "Futurama \u00e9 unha serie de debuxos animados estadounidense creada por Matt Groening (creador de \"The Simpsons\") e David X. Cohen (guionista tam\u00e9n de \"The Simpsons\"). Est\u00e1 ambientada no ano 3000, na cidade de \"Nova\" Nova York, constru\u00edda sobre as ru\u00ednas da antiga Nova York. Tr\u00e1tase dun programa animado de pouco m\u00e1is de 20 minutos de duraci\u00f3n producido por FOX que empezou a emitirse por televisi\u00f3n o 28 de marzo de 1999 en Estados Unidos, e permaneceu no ar at\u00e9 o 10 de agosto de 2003.\nFuturama era o nome da exposici\u00f3n de General Motors na Feira Mundial de Nova York de 1939 e Matt Groening sacou o nome dese evento para a s\u00faa serie. O per\u00edodo de preproduci\u00f3n para elaborar este universo futurista con \"bebidas non alcoh\u00f3licas moi aditivas\", levoulle ao seu equipo un traballo de tres anos.\nA historia de Futurama empeza o 31 de decembro de 1999 en Nova York, cando Fry, un mozo fracasado que traballa repartindo pizzas \u00e9 \"accidentalmente\" conxelado nun laboratorio criox\u00e9nico de Nova York e enviado 1000 anos cara ao futuro e esperta o 31 de decembro de 2999 en \"Nova\" Nova York. Co\u00f1ece a Leela, unha bela ciclope que lle quere implantar un chip de traballo, e a Bender, un robot antisocial, alc\u00f3lico e clept\u00f3mano. Velaqu\u00ed os tres protagonistas de Futurama, aos que se van sumando novos personaxes en cada episodio.\nPersonaxes e elenco.\n\"Futurama\" pertence ao x\u00e9nero comedia de situaci\u00f3n, por iso a trama vira en torno \u00e1s actividades e aventuras dos empregados da empresa Planet Express. A maior\u00eda dos episodios traman sobre o tr\u00edo Fry, Leela e Bender, a\u00ednda que tam\u00e9n doutras personaxes.\nFry \u00e9 un inmaturo rapaz que traballaba coma repartidor de pizza que foi conxelado na madrugada do d\u00eda de Aninovo de 2000 antes da fin das badaladas, despertando durante o Fin de Ano, 2999. Obt\u00e9n un emprego coma repartidor en Planet Express, unha empresa propiedade do seu familiar m\u00e1is achegado, o profesor Hubert Farnsworth. Est\u00e1 namorado de Leela dende o primeiro episodio, sendo ademais, como consecuencia de certas medidas que toma no episodio \"Roswell que remata ben\", o seu propio av\u00f3.\nLeela \u00e9 a competente capit\u00e1 da nave de Planet Express cun s\u00f3 ollo. Abandonada dende pequena pasou toda a s\u00faa infancia nun orfanato pensando que era unha orfa extraterrestre co desexo de co\u00f1ecer as s\u00faas orixes. Por\u00e9n, m\u00e1is tarde d\u00e1se conta de que \u00e9 filla duns mutantes de sumidoiro. Antes de converterse en capit\u00e1 traballaba no laboratorio criox\u00e9nico onde co\u00f1eceu a Fry, o cal namorouse dela.\nBender \u00e9 un robot alcoh\u00f3lico, fumador, clept\u00f3mano, mis\u00e1ntropo, egoc\u00e9ntrico e cun alto temperamento. Orixinariamente est\u00e1 programado para dobrar e m\u00e1is tarde \u00e9 designado como coci\u00f1eiro da nave de Planet Express e asistente de vendas. Os seus so\u00f1os son ser un famoso Chef ou un cantante de m\u00fasica folk. Fry \u00e9 o seu compa\u00f1eiro de apartamento. Cabe resaltar que foi fabricado en M\u00e9xico.\nNacido o 9 de abril de 2841, co que conta con 167 anos e \u00e9 o familiar m\u00e1is achegado a Fry na \u00e9poca. Farnsworth fundou Planet Express e foi inventor de m\u00faltiples cousas. Ten ademais o seu propio clon creado para ser o seu sucesor, Cubert Farnsworth, o cal trata coma un fillo.\n\u00c9 un extraterrestre semellante a un lumbrigante. \u00c9 un m\u00e9dico procedente do planeta Decapod 10. Autoprocl\u00e1mase experto en humanos a pesar de que os seus co\u00f1ecementos de anatom\u00eda humana son m\u00e1is ben limitados. Proporciona coidados m\u00e9dicos incompetentes \u00e1 tripulaci\u00f3n do Planet Express.\nAmy \u00e9 unha moza incribelmente rica, moi guapa e simp\u00e1tica; mais tam\u00e9n burda e inocente, e con ela, Planet Express \u00e9 moi propenso a ter accidentes. \u00c9 unha estudante de enxe\u00f1er\u00eda na Universidade de Marte e herdeira do hemisferio occidental dese planeta. A pesar de nacer en Marte, \u00e9 etnicamente chinesa, propensa a maldicir canton\u00e9s e falar xerga do s\u00e9culo XXXI. Os seus pais son Leo e Inez Wong. Inicialmente semella algo promiscua, mais logo desenvolve unha longa relaci\u00f3n con Kif Kroker.\nHermes \u00e9 un bur\u00f3crata xamaicano cun don especial para arquivar. \u00c9 o contable de Planet Express, con nivel 37 (\u00e9 ascendido a 34 durante a serie) dentro dos bur\u00f3cratas, presumindo moitas veces diso. Participou nas Olimp\u00edadas de 2980 na modalidade de limbo. Est\u00e1 casado con LaBarbara e ten un fillo de 12 anos, Dwight.\nZapp Brannigan non \u00e9 un membro de Planet Express mais aparece regularmente en Futurama. \u00c9 un presuntuoso, egoc\u00e9ntrico e incompetente capit\u00e1n de nave espacial que tenta persuadir sen descanso a Leela e outras mulleres.\n\u00c9 o 4\u00ba tenente de Zapp Brannigan e sufrido asistente persoal, Kif \u00e9 membro dunha especie de anfibios que habita no planeta acertadamente nomeado Amphibios 9. a\u00ednda que \u00e9 extremadamente t\u00edmido, tivo o suficiente coraxe para acadar sa\u00edr con Amy.\nNibbler, cuxa traduci\u00f3n aproximada ao galego pode ser \"Dentadi\u00f1o\" (na versi\u00f3n en castel\u00e1n, \u00fanica dispo\u00f1\u00edbel en Galiza polo de agora, \u00e9 co\u00f1ecido coma \"Mordisquitos\") \u00e9 a mascota de Leela do planeta Nibblonian, que ela atopou en estado salvaxe e que moi cedo adoptou na serie. \u00c9 capaz de xantar enormes animais producindo \"materia escura\" (combust\u00edbel para naves) como refugallo. A pesar do seu enganoso xeitoso aspecto, Nibbler \u00e9 de feito un altamente intelixente ser cuxa especie \u00e9 a encargada de manter a orde no universo. Revela no episodio \"O porqu\u00e9 de Fry\" que foi o respons\u00e1bel directo da conxelaci\u00f3n criox\u00e9nica de Fry.\nFuturama ten ademais numerosas personaxes de menor importancia que aparecen de xeito regular, moitas delas dobradas polos membros habituais do elenco como Billy West, John DiMaggio, Tress MacNeille, David Herman e Maurice LaMarche.\nEscenario.\n\"Futurama\" desenv\u00f3lvese durante o s\u00e9culo XXXI, un s\u00e9culo cheo de marabillas tecnol\u00f3xicas, con moitos dispositivos inimaxin\u00e1beis hoxe en d\u00eda \u00e9 cunha arquitectura de dese\u00f1o futurista. O quecemento da atmosfera, a inflexible burocracia e o abuso de substancias son alg\u00fans dos temas dados neste s\u00e9culo, nun mundo onde os problemas da Terra convert\u00e9ronse nos m\u00e1is com\u00fans e m\u00e1is extremos. Na serie m\u00f3stranse os prexu\u00edzos dos humanos contra os humanos-mutantes, que se viron obrigados a vivir baixo terra nos sumidoiros. O fogar dos personaxes principais que habitan na Terra \u00e9 a cidade de \"Nova Nova York\" (\"New New York\"), constru\u00edda sobre as ru\u00ednas da actual cidade de Nova York, denominada a \"Vella Nova York\" (\"Old New York\").\nNumerosos avances tecnol\u00f3xicos foron realizados at\u00e9 este s\u00e9culo dende os nosos d\u00edas. Un moi destacado e recorrente durante a serie \u00e9 a capacidade para manter vivos a persoeiros (a s\u00faa cabeza concretamente) en tarri\u00f1os de formol o que \u00e9 usado polos guionistas cando queren facer aparecer a unha celebridade na serie. Curiosamente, varios dos pol\u00edticos en conservas xa estaban mortos antes da suposta chegada desta tecnolox\u00eda, un dos exemplos m\u00e1is destacados desta anomal\u00eda \u00e9 Richard Nixon, que morreu en 1994.\nA Internet conta co seu propio mundo dixital (semellante a The Matrix ou Tron), \u00e9 lento e en gran parte consiste na pornograf\u00eda, pop-ups, e \"sucias\" salas de conversaci\u00f3n, a\u00ednda que algunhas poden inclu\u00edr material educativo. A televisi\u00f3n segue sendo unha forma primaria de entretemento. Os robots son unha vista com\u00fan, ademais de ser a principal causa do quecemento da Terra grazas aos seus sistemas de alcol. A roda est\u00e1 obsoleta (Fry at\u00e9 parece non reco\u00f1ecer o seu dese\u00f1o) xa que foi esquecida e substitu\u00edda por veh\u00edculos e tubos de transporte.\nEn \"Futurama\" os guionistas non cometen erros de continuidade, que serven para promover as brincadeiras. Por exemplo, mentres que nun episodio dise que a tripulaci\u00f3n de Planet Express morreu por culpa das abellas asasinas, m\u00e1is tarde o episodio \"O aguill\u00f3n\" trama sobre un dos membros da nova tripulaci\u00f3n morre polas abellas asasinas.\nCultura e sociedade.\nA Terra repres\u00e9ntase como multicultural na medida en que hai unha ampla gama de recursos humanos, para robots, e ademais os seres extraterrestres na serie interact\u00faan cos personaxes principais. Dalgunha maneira o futuro pres\u00e9ntase como socialmente m\u00e1is avanzado. Os robots constit\u00faen a maior \"minor\u00eda\" da serie. A mi\u00fado son tratados como cidad\u00e1ns de segunda clase, mentres que uns poucos robots ricos son presentados como membros da clase alta. A maior\u00eda de robots son auto-conscientes e conced\u00e9ronse a liberdade e a libre vontade. Con todo, en tempos de crise, son obrigados a servir aos seres humanos. Os Mutantes do Sumidoiro son seres humanos mutados que viven nos sumidoiros obrigados por lei.\nA relixi\u00f3n \u00e9 a\u00ednda parte da sociedade, a pesar de cambiar moito. As principais relixi\u00f3ns fusion\u00e1ronse para converterse nunha \u00fanica. As figuras relixiosas da serie son o Papa Espacial, o Dia\u00f1o Robot e o reverendo Preacherbot. A\u00ednda que moi poucos episodios c\u00e9ntranse exclusivamente nos cambios relixiosos no universo de Futurama.\nA Terra ten un goberno unificado, encabezado polo Presidente da Terra (da tempada 2 en diante \u00e9 a cabeza de Richard Nixon). A capital da Terra \u00e9 Washington, D.C., e a s\u00faa bandeira \u00e9 semellante \u00e1 de Estados Unidos s\u00f3 que no canto de estrelas ten unha representaci\u00f3n da Terra.\nA Orde Democr\u00e1tica de Planetas (DOOP) \u00e9 a organizaci\u00f3n de ficci\u00f3n no universo de Futurama, semellante \u00e1s Naci\u00f3ns Unidas e \u00e1 Federaci\u00f3n Unida de Planetas do universo de Star Trek. Numerosas outras galaxias foron colonizados ou fixeron Contacto no ano 3000. Marte foi colonizado e \u00e9 o fogar da famosa Universidade de Marte.\nOs presidentes dos Estados Unidos dende George Washington at\u00e9 Bill Clinton, e moitas celebridades son colocadas nos metados tarros. Estes exh\u00edbense no Museo Nacional de Cabezas. Son alimentados con comida para peixes.\nLingua.\nNa serie tam\u00e9n se usan alfabetos extraterrestres que aparecen a mi\u00fado no fondo, polo xeral en forma de garabatos, anuncios ou en etiquetas de advertencia. O primeiro \u00e9 un sinxelo cifrado de substituci\u00f3n un a un do alfabeto latino, mentres que o segundo usa un c\u00f3digo de adici\u00f3n modular e m\u00e1is complexo. Ambos adoitan proporcionar bromas adicionais aos fan\u00e1ticos o suficientemente entregados como para descodificar as mensaxes. Ademais destes alfabetos, a serie utiliza o alfabeto latino.\nO ingl\u00e9s tam\u00e9n evolucionou, pero segue sendo comprens\u00edbel. Os trocos incl\u00faen a substituci\u00f3n da palabra \"Christmas\" (\u00abNadal\u00bb) por \"Xmas\" (co \"X\" pronunciado como tal) e o cambio da pronuncia de \"ask\" por met\u00e1tese (troco de lugar dos sons dentro dunha palabra) a \"[\u00e6ks]\". Ironicamente, \"[\u00e6ks]\" representa unha pronuncia antiga da palabra, sendo o moderno \"[\u00e6sk]\" unha innovaci\u00f3n, polo que no s\u00e9culo XXXI vese como a palabra pecha o c\u00edrculo.\nO universo de \"Futurama\" tam\u00e9n fai diversas predici\u00f3ns audaces sobre o futuro da ling\u00fc\u00edstica. Nun episodio d\u00e1se a co\u00f1ecer que o franc\u00e9s \u00e9 unha lingua morta e que agora a lingua oficial falada en Francia \u00e9 o ingl\u00e9s (na versi\u00f3n francesa da serie, \u00e9 o alem\u00e1n a lingua morta). Noutro episodio vese un anuncio no metro que di \"Learn Spanglish\" (\"aprende spanglish\") polo que parece que a mestura de ingl\u00e9s e espa\u00f1ol acaba convert\u00e9ndose nun idioma usual. Segundo Matt Groening, a serie presenta os chamados \"Frozen Gags\", que son chistes que non ven a primeira ollada, sen\u00f3n que se debe pausar o episodio e ver atentamente \u00e1 pantalla. Aparentemente, os moitos carteis en idioma extraterrestre pos\u00faen mensaxes obscenas, pero non se poden ler a primeira ollada.\nFilmes.\nTrala s\u00faa cancelaci\u00f3n en 2003, todo fac\u00eda supor que o universo Futurama chegara ao seu fin. Anos despois, as repetici\u00f3ns da serie en horario nocturno, conseguiron que a serie recobre popularidade. Debido a iso, as autoridades de FOX chamaron a Matt Groening para saber se lle gustar\u00eda continuar Futurama nunha pel\u00edcula. Finalmente o n\u00famero de pel\u00edculas non foi unha, sen\u00f3n catro, as cales foron lanzadas en DVD entre novembro do 2007 e febreiro do 2009. Os gui\u00f3ns das mesmas foron a ser escritos por David X. Cohen, Matt Groening e o resto do equipo que traballou na serie orixinal.\nBender's Big Score.\n\"O gran tanto de Bender\", foi a primeira das catro pel\u00edculas proxectadas. Sa\u00edu \u00e1 venda en DVD o 27 de novembro de 2007 en Estados Unidos baixo o nome de Bender's Big Score. Supuxo o regreso da serie, tras 5 anos sen emisi\u00f3n.\nA trama vira principalmente ao redor da conquista do planeta Terra por parte dunha raza de estafadores nudistas extraterrestres. Nela aparecen os principais personaxes da serie, as\u00ed como unha enorme cantidade de personaxes secundarios. A pel\u00edcula aborda tam\u00e9n a relaci\u00f3n Leela e Fry, ademais da continuidade temporal durante os primeiros anos do s\u00e9culo XXI. Como figuras invitadas, cabe mencionar ao ex vicepresidente dos Estados Unidos, Al Gore interpret\u00e1ndose a si mesmo, o rapeiro Coolio (como Kwanzabot), o comediante Sarah Silverman e o actor Mark Hamill.\nThe Beast with a Billion Backs.\n\"A besta cun mill\u00f3n de costas\", \u00e9 a segunda entrega estreada o 24 de xu\u00f1o de 2008 en Estados Unidos, n\u00e1rrase o ocorrido ao final da primeira pel\u00edcula cando aparece unha especie de racho no espazo co\u00f1ecido como \"a anomal\u00eda\" e que resulta ser unha porta a outro universo, onde vive un ser de tama\u00f1o planetario con mill\u00f3ns de tent\u00e1culos que tomar\u00e1 o control do planeta, Fry conseguir\u00e1 noiva e despois ser\u00e1 o supremo pont\u00edfice dunha relixi\u00f3n mentres Bender encabezar\u00e1 unha sociedade rob\u00f3tica secreta que quere a aniquilaci\u00f3n dos humanos, pero son todo o contrario.\nO elenco incl\u00fae a Stephen Hawking interpret\u00e1ndose a si mesmo, David Cros (como Yivo) e Brittany Murphy (como Colleen, a noiva de Fry).\nBender's Game.\nA terceira pel\u00edcula, \"O xogo de Bender\", foi estreada directo en DVD e Blu-ray o 3 de novembro de 2008 en Gran Breta\u00f1a e o 4 en Estados Unidos.\nDebido ao aumento do prezo dos combust\u00edbeis a tripulaci\u00f3n do Planet Express emb\u00e1rcase nunha misi\u00f3n perigosa: infiltrarse na \u00fanica mina de materia escura, a orixe do combust\u00edbel de todas as naves espaciais. Pero o que descobren \u00e9 un lugar moito m\u00e1is especial... un mundo medieval onde at\u00f3panse drag\u00f3ns, maxia e b\u00e9bedos cabaleiros, un mundo moi semellante ao d'O Se\u00f1or dos Aneis.\nInto the Wild Green Yonder.\nA cuarta pel\u00edcula, \"Cara o distante e salvaxe verde\", estreouse o 24 de febreiro de 2009 en DVD e Blu-Ray."}
{"id": "44753", "revid": "23204", "url": "https://gl.wikipedia.org/wiki?curid=44753", "title": "Provincia de Zaragoza", "text": "A provincia de Zaragoza (en aragon\u00e9s: \"Zaragoza\", en catal\u00e1n: \"Saragossa\") est\u00e1 situada no norte de Espa\u00f1a e no centro da comunidade aut\u00f3noma de Arag\u00f3n. Abarca unha superficie de 17.274\u00a0km\u00b2. Limita coas provincia de Huesca ao nord\u00e9s, coas de Lleida e Tarragona ao leste, Teruel e Guadalaxara ao sur, Soria e A Rioxa ao oeste e Navarra ao noroeste.\nA cidade de Zaragoza \u00e9 ao mesmo tempo capital da provincia hom\u00f3nima e da Comunidade Aut\u00f3noma de Arag\u00f3n.\nEn 2005 a poboaci\u00f3n era de 912.072 habitantes e a densidade de poboaci\u00f3n de 52,96 habitantes/km\u00b2."}
{"id": "44754", "revid": "23204", "url": "https://gl.wikipedia.org/wiki?curid=44754", "title": "Provincia de Zamora", "text": "A provincia de Zamora \u00e9 unha provincia espa\u00f1ola integrada actualmente na Comunidade Aut\u00f3noma de Castela e Le\u00f3n e cuxo territorio pertenceu antigamente ao Reino de Le\u00f3n.\nO territorio da provincia de Zamora abarca 10.559\u00a0km\u00b2 e conta con 198.028 habitantes (2005). Tr\u00e1tase dunha poboaci\u00f3n fortemente envellecida e en clara regresi\u00f3n demogr\u00e1fica. Os seus principais n\u00facleos de poboaci\u00f3n son Zamora (capital da provincia), Benavente e Toro. Outras localidades, cabezas de partido xudicial xunto coas anteriores, son: Villalpando, Pobra de Seabra e Alca\u00f1ices.\nOrixe da provincia.\nA provincia nace como tal co establecemento da Divisi\u00f3n territorial de Espa\u00f1a en 1833, sendo adscrita \u00e1 rexi\u00f3n do Reino de Le\u00f3n. Parte dos seus territorios antes formaban parte doutras provincias como a de Valladolid e a extinta provincia de Toro.\nComarcas.\nAs comarcas da provincia son:\nMancomunidades.\nOs municipios da provincia est\u00e1n agrupados nas seguintes mancomunidades: \nFronteiras.\nA provincia limita coas seguintes provincias:\nao norte e sur coas provincias de Le\u00f3n e Salamanca respectivamente , ao Leste coa Valladolid, e ao oeste coa galega Ourense e tam\u00e9n co distrito portugu\u00e9s de Braganza.\nCaracter\u00edsticas.\nComprendida na submeseta norte, o seu territorio presenta numerosos contrastes. Destaca unha zona monta\u00f1osa ao norte, parte dos Montes de Le\u00f3n, con alturas que chegan aos 2.127 m (Pena Trevinca). Na zona occidental da provincia, a Serra de La Culebra rexistra alturas de ata 1.243m (Pena Mira) e acolle no seu seo a Reserva Nacional de Caza do seu mesmo nome, con importantes poboaci\u00f3ns de lobo ib\u00e9rico (as m\u00e1is significativas da pen\u00ednsula), cervos e xabar\u00edns, entre outros. Ao SO da provincia o r\u00edo Douro discorre encaxonado nunha garganta denominada Las Arribes del Duero con desniveis de ata 200 m, constitu\u00edndo unha fronteira natural con Portugal. A zona centro, leste e sur presenta a t\u00edpica chaira mesete\u00f1a.\nHidrograf\u00eda e recursos do subsolo.\nA hidrograf\u00eda provincial est\u00e1 fortemente marcada polo Douro, que a atravesa de E a O, e os seus afluentes: Valderaduey, Esla, \u00d3rbigo, Teira, Cea, Aliste, (estes 4 \u00faltimos afluentes do Esla), Guare\u00f1a, Tormes. A excepci\u00f3n constit\u00faea o r\u00edo Bibei, afluente do Sil, que discorre pola zona m\u00e1is noroccidental da provincia. As augas do Douro, do Teira, do Esla, do Bibei e do Tormes foron embalsadas ao longo do seu curso pola provincia para aprovechamiento hidroel\u00e9ctrico, sendo os encoros de maior capacidade o de Almendra no Tormes e o de Ricobayo no Esla. De particular interese son o Lago de Sanabria, o maior da pen\u00ednsula de orixe glaciar e as Lagoas de Villaf\u00e1fila, de car\u00e1cter estepario, con importantes concentraci\u00f3ns de aves en determinadas \u00e9pocas do ano.\nExisten augas mineiro-medicinais nas vilas de Almeida, Ribadelago (Bouzas) e Calabor.\nLing\u00fc\u00edstica.\nO idioma predominante \u00e9 o castel\u00e1n, mais tam\u00e9n se conserva o leon\u00e9s en zonas como Sanabria, Benavente, Aliste, Sayago. O seu arraigo \u00e9 maior canto m\u00e1is ao noroeste e m\u00e1is disperso canto m\u00e1is ao sur e leste Nos vales do Tuela e o Bibei f\u00e1lase galego (concellos de Porto, Hermisende, P\u00edas, Lubi\u00e1n), onde ten cotas de emprego superiores ao 95%."}
{"id": "44755", "revid": "85894", "url": "https://gl.wikipedia.org/wiki?curid=44755", "title": "Malm\u00f6", "text": "Malm\u00f6, situada no Condado de Escania (\"Sk\u00e5ne\", en sueco), \u00e9 a terceira cidade m\u00e1is grande de Suecia con 270.000 habitantes. O seu desenvolvemento vai dende a industrializaci\u00f3n ata converterse aos poucos nunha cidade universitaria.\nHistoria.\nIdade Media.\nConsid\u00e9rase que Malm\u00f6 foi fundada entre os s\u00e9culos XII e XIII, cando a rexi\u00f3n de Escania pertenc\u00eda ao reino de Dinamarca. Nos anos 1200 erixiuse unha pedan\u00eda costeira entre a igrexa de Copenhaguen e o arcebispado de Lund. M\u00e1is tarde ordenouse constru\u00edr unha fortaleza no mesmo punto. A partir de 1275 pod\u00edase cruzar o estreito de \u00d8resund por barco, o cal impulsou o desenvolvemento comercial de Malm\u00f6 ao estar dentro da ruta da Liga Hanse\u00e1tica.\nEn 1319 comezaron as obras da Igrexa de San Pedro, a primeira igrexa g\u00f3tica de ladrillos dentro das fronteiras actuais de Suecia.\nXa no s\u00e9culo XV, Malm\u00f6 superara en importancia a Lund e era unha das cidades m\u00e1is poboadas de Dinamarca con aproximadamente 5000 habitantes, un importante mercado e unha puxante industria pesqueira de arenques. Durante o reinado de Erico de Pomerania produciuse a creaci\u00f3n da aduana de \u00d8resund (1429), a construci\u00f3n do primeiro castelo de Malm\u00f6 (1434) e a entrega en 1437 do escudo de armas local: unha cabeza de grif\u00f3n, m\u00e1is tarde convertida en s\u00edmbolo representativo de Escania. Malm\u00f6 foi tam\u00e9n un dos primeiros lugares escandinavos que adoptou o luteranismo durante a reforma protestante.\nA estrutura orixinal do castelo de Malm\u00f6 foi derru\u00edda a comezos do s\u00e9culo XVI, e o rei Cristi\u00e1n III de Dinamarca ordenou a s\u00faa reconstruci\u00f3n na d\u00e9cada de 1530. Entre 1568 e 1573, a fortaleza foi tam\u00e9n a prisi\u00f3n de James Hepburn, IV conde de Bothwell, terceiro marido da ra\u00ed\u00f1a Mar\u00eda I de Escocia.\nIdade Moderna.\nDurante todo o s\u00e9culo XVII, a rexi\u00f3n hist\u00f3rica de Sk\u00e5neland no sur da pen\u00ednsula escandinava foi obxecto de disputa entre Dinamarca e Suecia. Logo da segunda guerra sueco-danesa, o monarca Carlos X Gustavo de Suecia logrou a anexi\u00f3n de Escania mediante o Tratado de Roskilde. A partir do 28 de febreiro de 1658, Malm\u00f6 quedar\u00eda baixo control do reino de Suecia e iniciouse a asimilaci\u00f3n cultural de toda a poboaci\u00f3n. Tres meses m\u00e1is tarde estalar\u00eda outra guerra entre ambos reinos que conclu\u00edu en 1660 coa firma do Tratado de Copenhaguen, certificando a soberan\u00eda sueca. En 1677, en plena Guerra Escanesa, m\u00e1is de 14.000 soldados daneses asediaron o pobo fortificado durante case un mes, pero foron derrotados polos 2000 militares suecos que a defend\u00edan.\nOs conflitos continuaron a comezos do s\u00e9culo XVIII, cando as tropas danesas entraron en Malm\u00f6 durante a Gran Guerra do Norte (1709). Un ano despois, o batall\u00f3n sueco a cargo do xeneral Magnus Stenbock logrou expulsar aos daneses e retomar o control. Todos estes episodios, sumados \u00e1 chegada da peste bub\u00f3nica, rebaixaron a poboaci\u00f3n local a pouco m\u00e1is de 300 habitantes na d\u00e9cada de 1720.\nAs autoridades suecas asumiron a reconstruci\u00f3n de Malm\u00f6 cando a situaci\u00f3n xa se hab\u00eda estabilizado. Ademais da inauguraci\u00f3n dun novo porto en 1775, desenvolv\u00e9ronse servizos b\u00e1sicos como escolas, hospitais, a central el\u00e9ctrica e unha planta de tratamento de augas residuais.\nIdade Contempor\u00e1nea.\nA cidade viviu unha \u00e9poca de esplendor grazas ao novo porto e ao comezo da Revoluci\u00f3n Industrial. Houbo dous feitos que contribu\u00edron a iso. Por unha banda, o empresario Frans Suell dedicouse a importar tabaco de Am\u00e9rica do Norte ao resto de Europa durante a Revoluci\u00f3n das Trece Colonias, e m\u00e1is tarde o porto explotar\u00edase como ruta de contrabando durante as Guerras Napole\u00f3nicas. E doutra banda, o navieiro Frans Henrik Kockum fundou o estaleiro \"Kockums Naval\" en 1840, o que levou a especializaci\u00f3n de Malm\u00f6 no sector industrial. Finalmente, o negocio local viuse impulsado en 1856 coa inauguraci\u00f3n do ferrocarril entre Malm\u00f6 e Lund, ampliado en 1874 ata Katrineholm.\nEn 1870, Malm\u00f6 superara a Norrk\u00f6ping como a terceira cidade sueca m\u00e1is habitada, e en 1900 a s\u00faa poboaci\u00f3n pasar\u00eda os 60.000 habitantes. Ao longo do s\u00e9culo XX, a chegada de inmigrantes (suecos e estranxeiros) motivou a construci\u00f3n de novas zonas residenciais e vivendas de protecci\u00f3n oficial repartidas polo municipio de Malm\u00f6. Todas esas casas constru\u00edronse baixo o proxecto polo mill\u00f3n de vivendas.\nPor\u00e9n, na d\u00e9cada de 1970 produciuse unha grave crise econ\u00f3mica que afectou aos estaleiros suecos. \"Kockums\" tivo que ser rescatada polo estado, e en 1986 cesou toda a produci\u00f3n de barcos civ\u00eds para especializarse en buques militares, coa consiguiente destruci\u00f3n de empregos. Ademais, moitas familias de clase media mud\u00e1ronse a cidades dormitorio como Vellinge, Lomma e Staffanstorp.\nAnte esa situaci\u00f3n, o municipio apostou pola reconversi\u00f3n industrial a trav\u00e9s de dotaci\u00f3ns culturais, da remodelaci\u00f3n do barrio portuario (V\u00e4stra Hamnen) e de importantes obras arquitect\u00f3nicas para reducir o desemprego. Parte dos edificios do antigo estaleiro foron rehabilitados para albergar outras instalaci\u00f3ns, tales como o campus da Escola Superior de Malm\u00f6 (1998). No 2000 inaugurouse o ponte de \u00d8resund que conecta a Malm\u00f6 con Dinamarca a trav\u00e9s do mar B\u00e1ltico, e en 2005 complet\u00e1ronse as obras do \"Turning Torso\", un ra\u00f1aceos residencial de 190 metros dese\u00f1ado por Santiago Calatrava. O xesto que confirmou a transformaci\u00f3n de Malm\u00f6 foi o desmantelamento da guindastre Kockums en 2002. Por outra banda, o centro urbano viviu un proceso de xentrificaci\u00f3n.\nMalm\u00f6 foi sede do Festival de Eurovisi\u00f3n en d\u00faas ocasi\u00f3ns: 1992 (no Malm\u00f6 isstadion) e 2013 (no Malm\u00f6 Arena)."}
{"id": "44757", "revid": "23204", "url": "https://gl.wikipedia.org/wiki?curid=44757", "title": "Os Supers\u00f3nicos", "text": "Os Supers\u00f3nicos (\"The Jetsons\") \u00e9 unha serie de televisi\u00f3n animada creada por William Hanna e Joseph Barbera. \u00c9 actualmente transmitida por Boomerang, unha canle propiedade de Cartoon Network. Foi creada en 1963 e moitos cren que \u00e9 a versi\u00f3n futurista d\"'Os Picapedra\". Pero non \u00e9 as\u00ed a\u00ednda que se demostren similitudes, os personaxes e aventuras son moi diferentes.\nPersonaxes.\nSuper S\u00f3nico traballa tres horas ao d\u00eda, tres d\u00edas \u00e1 semana en Engrenaxes X\u00fapiter. O seu xefe o Se\u00f1or X\u00fapiter fai a s\u00faa vida imposible en cada oportunidade que se lle presenta. A familia S\u00f3nico representa a cl\u00e1sica familia de clase media-alta dos Estados Unidos, viaxan en \"Autonave\" e van de vacaci\u00f3ns a \"As Venus\".\nA Competencia en termos de negocios esta representada por Cogswell Cogs, o dono, o Se\u00f1or Cogswell trata de roubar todos os segredos industriais propiedade do Se\u00f1or X\u00fapiter e as\u00ed sacalo do negocio."}
{"id": "44759", "revid": "283118", "url": "https://gl.wikipedia.org/wiki?curid=44759", "title": "Os supersonicos", "text": ""}
{"id": "44761", "revid": "5863", "url": "https://gl.wikipedia.org/wiki?curid=44761", "title": "Illa de San Sim\u00f3n", "text": "A illa de San Sim\u00f3n pertence \u00e1 parroquia de Cesantes, no concello de Redondela, sendo un dos cinco lugares desta parroquia. Na actualidade at\u00f3pase deshabitada. Preside a enseada de San Sim\u00f3n, no extremo interior da R\u00eda de Vigo, delimitando cos concellos de Redondela, Soutomaior e Vilaboa. A illa est\u00e1 unida \u00e1 illa de Santo Ant\u00f3n por unha ponte. O conxunto de ambas as illas mide 250 metros de longo e 84 de largo. Ademais existen outros dous pequenos illotes, San Bartolom\u00e9 e San Norberto.\nAo longo da s\u00faa historia a illa foi empregada como mosteiro, lazareto, c\u00e1rcere e fogar para nenos orfos. O seu conxunto est\u00e1 catalogado como Ben de Interese Cultural dende 1999.\nHistoria.\nIdade Media.\nA illa foi un antigo centro mon\u00e1stico cantado polo poeta Mendinho na Idade Media. Proba disto \u00e9 o seu escrito, o \u00fanico que se co\u00f1ece do autor, e que se cre que era nativo da zona. Na s\u00faa honra realizouse un busto na illa, as\u00ed como a Johan de Cangas e a Mart\u00edn Codax.\nEntre os s\u00e9culos XII e XIII estivo habitada polos templarios e despois polos franciscanos, a Orde dos Pascualinos de San Sim\u00f3n. Mais en 1307 esta orde relixosa sofre a excomulgaci\u00f3n, v\u00e9ndose obrigada a abandonar a illa.\nDespois de permanecer case un s\u00e9culo abandonada, a diocese de Tui, que at\u00e9 o momento posu\u00eda o control pol\u00edtico da illa, c\u00e9della a Isabel a Cat\u00f3lica, nun acto de bondade e agradecemento pola s\u00faa fidelidade.\nEn 1589 foi saqueada por piratas ingleses, entre os que se atopa o c\u00e9lebre Francis Drake.\nS\u00e9culo XVIII ata a guerra civil espa\u00f1ola.\nFoi escenario da batalla de Rande en 1702, cando nav\u00edos de Pa\u00edses Baixos e de Inglaterra unidos pola guerra de sucesi\u00f3n contra a coroa de Castela; trataron de asaltar a Frota de Indias cargada coas mercador\u00edas de case 3 anos. Os gale\u00f3ns pertencentes \u00e1 Coroa de Castela e escoltados por unha escuadra francesa que provi\u00f1an de Am\u00e9rica, e que se saldou coa derrota das forzas franco-castel\u00e1s. Unha gran parte do contido dos gale\u00f3ns (que se cre que era ouro, prata, diamantes, especias coma o cacao e tam\u00e9n madeiras nobres e tabaco) foron saqueados polos nav\u00edos ingleses da ra\u00ed\u00f1a de Inglaterra (Ana I de Estuardo), mais o intento de frustrar as expectativas de roubo, unha gran parte das riquezas dos barcos foron baleiradas ao mar, e unha gran porcentaxe do ouro e prata pertencente \u00e1 coroa de Castela xa fora descargado en bois ata Madrid semanas antes do combate. Posteriormente, os integrantes das frotas anglosaxoas asaltaron as aldeas circundantes \u00e1 R\u00eda de Vigo, con especiais efectos devastadores en aldeas coma, Cangas, Redondela, Vigo, Soutomaior e Arcade; \u00e1s que queimaron e asolaron. A illa de San Sim\u00f3n tam\u00e9n sufriu as consecuencias das tropas inglesas. A ermida de San Pedro quedou case totalmente derru\u00edda, ata a s\u00faa posterior restauraci\u00f3n no s\u00e9culo XIX.\nAs elucubraci\u00f3ns e testemu\u00f1os elaborados sobre o paradeiro das riquezas dende o suceso son confusos, e numerosas inmersi\u00f3n realizadas en diferentes anos posteriores ao afundimento dos nav\u00edos revelaron a inexistencia de ouro e outros materiais preciosos nos arredores da illa.\nEn 1719 o Almirante Michells penetra na illa, e posteriormente existe unha nova ameaza por parte das tropas francesas de Napole\u00f3n na guerra da independencia, e a illa \u00e9 abandonada e rehabitada en numerosas ocasi\u00f3ns.\nA continua ocupaci\u00f3n por ordes mon\u00e1sticas deb\u00edase \u00e1 s\u00faa boa situaci\u00f3n xeogr\u00e1fica, xa que estaba illada, nun lugar tranquilo, e preto do mosteiro de Poio, un dos m\u00e1is importantes da \u00e9poca.\nTodo este contexto de invasi\u00f3ns e saqueos por parte de piratas e almirantes estranxeiros provoca un estado de inestabilidade na illa e na comarca en xeral. Ademais, simultaneamente suced\u00eda un conflito a nivel galego, as guerras irmandi\u00f1as. O arquip\u00e9lago de San Sim\u00f3n foi tam\u00e9n testemu\u00f1a destes conflitos, e o representante de Soutomaior Fernando Andrade resulta ferido de gravidade.\nDende mediados do s\u00e9culo XVII a illa permaneceu abandonada. Posteriormente, por Real Ordenanza de 6 de xu\u00f1o de 1838, e da man do comerciante rioxano Norberto Vel\u00e1zquez Moreno, procedeuse a habilitar e acondicionar a illa para convertela nunha leproser\u00eda ou lazareto. Na illa de Santo Ant\u00f3n estaban os enfermos sen cura, mentres que na de San Sim\u00f3n alberg\u00e1base \u00f3 resto. Dadas as frecuentes corentenas \u00e1s que estaban sometidos os nav\u00edos da ruta americana, vi\u00f1a ser un elemento indispensable para todo porto que quixese entrar nas v\u00edas mar\u00edtimas de percorrido longo, o cal foi un feito diferencial e vital para a expansi\u00f3n do porto de Vigo e o establecemento das conserveiras catal\u00e1s que trouxeron consigo novas t\u00e9cnicas de organizaci\u00f3n empresarial e de manufacturas. As\u00ed, as numerosas epidemias de c\u00f3lera e lepra procedentes do exterior eran freadas. Constru\u00eduse tam\u00e9n a ponte que a une \u00e1 illa de Santo Ant\u00f3n, xa que ata ent\u00f3n a \u00fanico medio de comunicaci\u00f3n entre as d\u00faas illas era o mar\u00edtimo. A leproser\u00eda clausurouse en 1927.\nGuerra civil.\nA partir de 1936, coa chegada da guerra civil espa\u00f1ola os edificios da illa foron empregados como campo de concentraci\u00f3n e de exterminio para os presos pol\u00edticos contrarios ao r\u00e9xime ditatorial e autoritario, na s\u00faa maior\u00eda provenientes das zonas pr\u00f3ximas coma Vigo, Pontevedra, Ourense e Vilagarc\u00eda de Arousa, a\u00ednda que tam\u00e9n eran frecuentes os presos de Asturias, Le\u00f3n ou do Pa\u00eds Vasco. Est\u00edmanse que ao redor de 6.000 persoas foron encarceradas durante a guerra civil e a posguerra. Foi cualificada polos franquistas como colonia penitenciaria, a\u00ednda que a realidade era a dun campo de exterminio onde os presos pol\u00edticos comunistas, republicanos ou socialistas eran asasinados. Mant\u00edvose en funcionamento ata o ano 1943.\nA antiga leproser\u00eda quedou relegada a albergar aos militares que vixiaban a illa, as\u00ed coma o persoal complementario (administrativos, intendencia ou enfermer\u00eda). Constru\u00edronse ademais torres de vixilancia, mellor\u00e1ronse os muros e os accesos.\nAs condici\u00f3ns \u00e1s que estaban sometidos os presos eran inhumanas e crueis, as condici\u00f3ns sanitarias eran deficientes e o amoreamento de presos era considerable. Estaban distribu\u00eddos en diferentes pavill\u00f3ns ao longo da illa, e a mi\u00fado produc\u00edanse fusilamentos masivos. Crese que centos de persoas morreron a causa dos seus ideais, a mans dos falanxistas. A illa era considerada un dos centros penitenciarios franquistas m\u00e1is temibles.\nA illa de San Sim\u00f3n foi escenario do final do filme \"O lapis do carpinteiro\", onde trasladaban a Da Barca, un preso pol\u00edtico, \u00e1 Illa, un dos c\u00e1rceres dos que se dic\u00eda que era case imposible sa\u00edr vivo.\nPosguerra.\nFoi en 1943 cando o arquip\u00e9lago deixou de funcionar coma c\u00e1rcere, sufrindo un paulatino abandono, s\u00f3 interrompido nas \u00e9pocas estivais polos membros da Garda de Franco, co nome de Colonia de Educaci\u00f3n e Descanso, que pasaban al\u00ed as s\u00faas vacaci\u00f3ns.\nO 22 de agosto de 1950 sucedeu un tr\u00e1xico incidente. Uns cincuenta pasaxeiros da \"Guardia de Franco\" volv\u00edan da illa cara a terra nunha embarcaci\u00f3n, \"A Monchi\u00f1a\", cando debido \u00e1s malas condici\u00f3ns do tempo e as correntes habituais da zona, a embarcaci\u00f3n afundiu. Case ning\u00fan dos pasaxeiros sab\u00eda nadar, e corenta e tres tripulantes perderon a vida no accidente. Na illa de San Norberto, na cara sur do arquip\u00e9lago, constru\u00eduse un pequeno cruceiro na honra dos falecidos no accidente d'A Monchi\u00f1a.\nA illa foi clausurada debido \u00e1 traxedia mais reabriuse para ser empregada como Fogar M\u00e9ndez N\u00fa\u00f1ez para a Formaci\u00f3n de Orfos de Mari\u00f1eiros, que funcionou entre 1955 e 1963.\nActualidade.\nNo ano 1999 as illas de San Sim\u00f3n e Santo Ant\u00f3n foron declaradas Ben de Interese Cultural e comezou a reconstru\u00edrse procurando alcanzar unha harmon\u00eda entre a natureza (rescatando os xard\u00edns ou o centenario \"Paseo dos buxos\") e a remodelaci\u00f3n dos edificios xa existentes sen deteriorar a contorna.\nA Illa de San Sim\u00f3n foi remodelada e convertida pola man de C\u00e9sar Portela consonte a s\u00faa declaraci\u00f3n como centro de recuperaci\u00f3n da memoria hist\u00f3rica, rehabilitada coma un espazo protexido, cunha completa rexeneraci\u00f3n dos xard\u00edns e das especies arb\u00f3reas. Ademais foi tam\u00e9n redirixida cara a unha funci\u00f3n cultural da man da Fundaci\u00f3n Illa de San Sim\u00f3n, xa que conta con auditorio, biblioteca, escola do mar, hotel, e restaurante. Entre as diferentes actividades culturais realizadas no lugar destaca a celebraci\u00f3n de entrega dos Premios Xerais da lingua galega e do Premio Merl\u00edn.\nNo ano 2006 a Conseller\u00eda de Cultura elixiu o arquip\u00e9lago de San Sim\u00f3n como s\u00edmbolo da represi\u00f3n no Ano da Memoria.\nDende o ano 2011 cel\u00e9brase na illa o festival Sinsal Audio e dende o 2014 o San Sim\u00f3n Fiddle e mais o festival Encordas, organizados pola asociaci\u00f3n Galicia Fiddle.\nO arquip\u00e9lago pode ser visitado de balde durante d\u00faas horas en grupos de 300 ou 400 persoas que saen en catamar\u00e1n dende os peiraos de Cesantes e Santo Adr\u00e1n."}
{"id": "44762", "revid": "529", "url": "https://gl.wikipedia.org/wiki?curid=44762", "title": "Aiga", "text": ""}
{"id": "44763", "revid": "1308", "url": "https://gl.wikipedia.org/wiki?curid=44763", "title": "Ruta Xacobea", "text": ""}
{"id": "44764", "revid": "56817", "url": "https://gl.wikipedia.org/wiki?curid=44764", "title": "Aguill\u00f3n (fisiolox\u00eda)", "text": "Un aguill\u00f3n, ferrete ou ferr\u00f3n \u00e9 a puga que presentan varios animais como abellas ou alacr\u00e1ns. Normalmente expulsa alg\u00fan tipo de veleno."}
{"id": "44765", "revid": "55340", "url": "https://gl.wikipedia.org/wiki?curid=44765", "title": "Ferrete", "text": ""}
{"id": "44766", "revid": "1131", "url": "https://gl.wikipedia.org/wiki?curid=44766", "title": "Ferr\u00f3n", "text": "O termo ferr\u00f3n pode referirse a:\nAmais, como top\u00f3nimo pode referirse a:"}
{"id": "44769", "revid": "72012", "url": "https://gl.wikipedia.org/wiki?curid=44769", "title": "Canal Tea", "text": "Canal Tea, tam\u00e9n denominada Radio Televisi\u00f3n Municipal de Ponteareas foi a radio e a televisi\u00f3n p\u00fablica do concello de Ponteareas. Comprend\u00eda Canal Tea Radio e Canal Tea Televisi\u00f3n. Comezou a emitir en marzo de 1991, finalizando as s\u00faas emisi\u00f3ns en 2012."}
{"id": "44770", "revid": "25871", "url": "https://gl.wikipedia.org/wiki?curid=44770", "title": "Szeksz\u00e1rd", "text": "Szeksz\u00e1rd e unha cidade de Hungr\u00eda e capital do condado administrativo de Tolna.\nSzeksz\u00e1rd at\u00f3pase na zona dos outeiros Transdanubi\u00e1s na gran chaira H\u00fangara.\nPola s\u00faa poboaci\u00f3n (34.656) Szeksz\u00e1rd \u00e9 a capital de condado menor de Hungr\u00eda; despois de Tatab\u00e1nya \u00e9 a capital m\u00e1is pequena en superficie."}
{"id": "44771", "revid": "529", "url": "https://gl.wikipedia.org/wiki?curid=44771", "title": "Radio Televisi\u00f3n Municipal de Ponteareas", "text": ""}
{"id": "44772", "revid": "56817", "url": "https://gl.wikipedia.org/wiki?curid=44772", "title": "Condado de Tolna", "text": "Tolna \u00e9 o nome do condado administrativo (\"megye\") de Hungr\u00eda situado no centro de pa\u00eds, na beira oeste do r\u00edo Danubio. Tolna comparte fronteiras cos condados de Somogy, Fej\u00e9r, B\u00e1cs-Kiskun, e Baranya. A capital do condado \u00e9 Szeksz\u00e1rd, este ten unha superficie de 3703\u00a0km\u00b2 e unha poboaci\u00f3n de 250.284 habitantes."}
{"id": "44774", "revid": "5312", "url": "https://gl.wikipedia.org/wiki?curid=44774", "title": "Uni\u00f3n Carlista", "text": "A Uni\u00f3n Carlista foi un partido carlista e tradicionalista espa\u00f1ol fundado en 1978 patrocinado pola Regencia Nacional y Carlista de Estella de car\u00e1cter antifranquista. \u00c1 parte do sector sivatista que non se reintegrou en 1964 na Comuni\u00f3n Tradicionalista de Xavier de Borb\u00f3n Parma, mantendo a Regencia Nacional y Carlista de Estella, logrou agrupar aos \u00faltimos octavistas vasco-navarros.\nUn destacado militante da Uni\u00f3n Carlista foi o catal\u00e1n Juan Casa\u00f1as, que dende o falecemento en 1980 de Mauricio de Sivatte, exerc\u00eda como voceiro da Regencia Nacional y Carlista de Estella. O seu presidente era Alfonso Trivi\u00f1o de Villalain.\nNo chamado Congreso de Unidade Carlista de 1986, a Uni\u00f3n Carlista fusionouse coa Comuni\u00f3n Tradicionalista e a Comuni\u00f3n Cat\u00f3lico-Mon\u00e1rquica para constitu\u00edr unha nova organizaci\u00f3n pol\u00edtica denominada Comuni\u00f3n Tradicionalista Carlista."}
{"id": "44775", "revid": "25871", "url": "https://gl.wikipedia.org/wiki?curid=44775", "title": "Lazo", "text": "O lazo () \u00e9 unha corda con lazada corred\u00eda utilizada para cazar ou suxeitar animais.\nO uso m\u00e1is co\u00f1ecido do lazo foi entre os vaqueiros norteamericanos, quen aprenderon o seu uso dos mexicanos de California e Texas que o vi\u00f1an utilizando tras chegar a Am\u00e9rica procedente da Pen\u00ednsula Ib\u00e9rica e ata a actualidade. O lazo \u00e9 com\u00fan nos labores gandeiros de Am\u00e9rica, continente no que existen tres variedades: o lazo mexicano ou reata feito de c\u00e1nabo de aspecto r\u00edxido, o lazo suramericano feito de coiro sen curtir e o lazo das Pampas feito con coiro cru."}
{"id": "44776", "revid": "785", "url": "https://gl.wikipedia.org/wiki?curid=44776", "title": "Radio Culleredo", "text": "Radio Culleredo \u00e9 unha emisora de radio p\u00fablica do concello de Culleredo.\nComezou a emitir o 18 de maio de 1991, e p\u00f3dese escoitar na comarca da Coru\u00f1a."}
{"id": "44777", "revid": "15490", "url": "https://gl.wikipedia.org/wiki?curid=44777", "title": "Radio Allariz", "text": "Radio Allariz \u00e9 unha emisora de radio p\u00fablica do concello de Allariz que comezou a emitir en decembro de 1992, sendo unha das emisoras municipais m\u00e1is lonxevas da provincia de Ourense.\nComezou as s\u00faas emisi\u00f3ns nunhas instalaci\u00f3ns sitas no edificio da antiga gardar\u00eda municipal, localiz\u00e1ndose hoxe os seus estudos centrais no edificio da Casa da Mocidade de Allariz.\nIntegra a Plataforma Nunca M\u00e1is."}
{"id": "44778", "revid": "23204", "url": "https://gl.wikipedia.org/wiki?curid=44778", "title": "Deputaci\u00f3n", "text": "Deputaci\u00f3n \u00e9 en Espa\u00f1a desde 1836 a instituci\u00f3n \u00e1 que lle corresponde o goberno e a administraci\u00f3n das provincias. Tras a proclamaci\u00f3n da Constituci\u00f3n espa\u00f1ola de 1978 recollese no T\u00edtulo VIII baixo a ep\u00edgrafe \"A organizaci\u00f3n territorial do Estado\". Non obstante, nas comunidades aut\u00f3nomas uniprovinciais as s\u00faas funci\u00f3ns as\u00fameas a comunidade aut\u00f3noma.\nHistoria e caracter\u00edsticas.\nO propio texto constitucional define tam\u00e9n provincia como unha entidade local determinada pola agrupaci\u00f3n de concellos e divisi\u00f3n territorial. Esta entidade local, segundo o propio texto, e ao igual c\u00f3s concellos e comunidades aut\u00f3nomas, gozan de plena autonom\u00eda para a xesti\u00f3n dos seus respectivos intereses. Para esta xesti\u00f3n dota \u00e1 provincia de personalidade xur\u00eddica propia.\nNa s\u00faa actividade debe garantir os principios de solidariedade e equilibrio entre os municipios que a integran, para o que deber\u00e1 asegurar a prestaci\u00f3n integral e axeitada na totalidade do seu territorio dos servizos de competencia municipal e a participaci\u00f3n na coordinaci\u00f3n entre a administraci\u00f3n local coa da comunidade aut\u00f3noma e a do estado.\nPara o funcionamento da deputaci\u00f3n, esta organ\u00edzase en varios \u00f3rganos de goberno. Todas as deputaci\u00f3ns ter\u00e1n: un Presidente, os Vicepresidentes, a Xunta de Goberno e o Pleno. Existen outros \u00f3rganos chamados complementarios co obxectivo de estudar, informar ou consultar os asuntos que ser\u00e1n sometidos a decisi\u00f3n plenaria. Neste apartado sit\u00faanse as co\u00f1ecidas como \"comisi\u00f3ns informativas\".\nEstas corporaci\u00f3ns, \u00e1s que se lles atrib\u00fae o goberno e a administraci\u00f3n provincial, nas illas (Comunidade Canaria e Balear) te\u00f1en o nome de cabidos ou consellos.\nGaliza.\nEn Galiza, cada provincia conta coa s\u00faa respectiva deputaci\u00f3n:"}
{"id": "44779", "revid": "15490", "url": "https://gl.wikipedia.org/wiki?curid=44779", "title": "Radio Arteixo", "text": "Radio Arteixo era unha emisora de radio p\u00fablica propiedade do concello de Arteixo. Comezou a emitir o 23 de marzo de 1993 e dende agosto de 2011 as s\u00faas emisi\u00f3ns son practicamente nulas e limitadas \u00e1 zona centro do n\u00facleo urbano da vila, a ra\u00edz dunha decisi\u00f3n do goberno local, de Carlos Calvelo (PP). Dende ese ano prometeuse substitu\u00edla por unha plataforma multimedia de son e imaxe, a\u00ednda non existente. En 2013, unha reorganizaci\u00f3n municipal minguou a\u00ednda m\u00e1is o espazo dispo\u00f1ible para a emisora. Pod\u00edase escoitar en toda a comarca de Berganti\u00f1os."}
{"id": "44781", "revid": "785", "url": "https://gl.wikipedia.org/wiki?curid=44781", "title": "Radio Municipal de Tui", "text": "A Radio Municipal de Tui \u00e9 a emisora de radio p\u00fablica do concello de Tui.\nComezou a emitir o 16 de abril de 1993 na frecuencia 107.4 da banda FM e pode sintonizarse nos concellos de Tui, Tomi\u00f1o, Salceda e Salvaterra, a\u00ednda que \u00e9 posible que a s\u00faa cobertura sexa a\u00ednda maior, chagando a abranguer toda a bisbarra do Baixo Mi\u00f1o.\nSegundo o EGM en decembro de 2006 contaba con 10.000 o\u00edntes diarios, o que a converte na emisora municipal galega m\u00e1is escoitada. En abril de 2007, o EGM outorgoulle un total de 12.000 o\u00edntes diarios."}
{"id": "44782", "revid": "529", "url": "https://gl.wikipedia.org/wiki?curid=44782", "title": "Radio Tui", "text": ""}
{"id": "44783", "revid": "785", "url": "https://gl.wikipedia.org/wiki?curid=44783", "title": "Radio Sada", "text": "Radio Sada \u00e9 a emisora de radio p\u00fablica do concello de Sada, comezou a emitir polo 107.1 FM o 3 de xu\u00f1o de 1993. Na actualidade produce oito horas de programaci\u00f3n propia."}
{"id": "44785", "revid": "1131", "url": "https://gl.wikipedia.org/wiki?curid=44785", "title": "Radio Quiroga", "text": "Radio Municipal de Quiroga \u00e9 a emisora de radio p\u00fablica do concello de Quiroga. Comezou a emitir o 2 de abril de 1994. Localizada na Casa da Cultura municipal emite m\u00e1is de dez horas diarias de programaci\u00f3n propia, desde as 10:00 \u00e1s 20:30 horas."}
{"id": "44787", "revid": "89787", "url": "https://gl.wikipedia.org/wiki?curid=44787", "title": "Abrazar, estender e extinguir", "text": "Abrazar, estender e extinguir (\"Embrace, extend and extinguish\" en ingl\u00e9s) , \u00e1s veces Abrazar, estender e exterminar ou, m\u00e1is simplemente, Abrazar e estender, \u00e9 un slogan aparentemente utilizado internamente por Microsoft Corporation para describir a s\u00faa estratexia de introduci\u00f3n de produtos, utilizando standards amplamente utilizados, para estender eses standars con soluci\u00f3ns propietarias e finalmente utilizar esas diferenzas e a s\u00faa posici\u00f3n no mercado en detrimento da competencia . A frase apareceu nunha canci\u00f3n dun empregado an\u00f3nimo de Microsoft e foi utilizada durante a \"guerra dos navegadores\" para enfrontarse a Netscape, Java e a Internet.\nA estratexia.\nEsta suposta estratexia ten tres fases:\nO Departamento de Xustiza dos Estados Unidos e os opositores a Microsoft aseguran que o obxectivo desta estratexia \u00e9 lograr o monopolio nunha categor\u00eda de produtos. Microsoft afirma que a estratexia non \u00e9 anti-competitiva sen\u00f3n un exercicio da s\u00faa capacidade de innovaci\u00f3n.\nExemplos.\nDurante a \"guerra dos navegadores\", Microsoft engadiu a posibilidade de que o Internet Explorer funcionase cos controis ActiveX para rachar a compatibilidade con Netscape Navigator, que utilizaba compo\u00f1entes baseados en Java e nun sistema de extensi\u00f3ns propios. A respecto de Java, Microsoft omitiu a Interface Nativa de Java e inclu\u00edu J/Direct para a mesma funci\u00f3n co fin de evitar que se convertese na plataforma de desenvolvemento principal en Windows.\nAs distintas versi\u00f3ns do Internet Explorer non seguen as normas padr\u00f3n de HTML tal e como as enuncia o World Wide Web Consortium."}
{"id": "44788", "revid": "56817", "url": "https://gl.wikipedia.org/wiki?curid=44788", "title": "Nuhase", "text": "Nuhase foi un principado da zona ao oeste do \u00c9ufrates, na rexi\u00f3n de Alepo.\nSobre o -1500 Nuhase era un reino vasalo de Mitanni. Na metade do s\u00e9culo \u2013XV o fara\u00f3n Tuthmosis III foi \u00e1 zona e chegou ata Karkemish. O rei de Nuhase tivo que se someter, pero sen d\u00fabida a contra a s\u00faa vontade, porque despois da conquista exipcia de Qadesh, cando todo o mundo daba os parab\u00e9ns ao fara\u00f3n, Nuhase sublevouse e Tuthmosis tivo que volver \u00e1 zona, acorar a revolta, e instalar como rei a Taku. Ao cabo duns catro anos, Nuhase volv\u00eda estar en rebeli\u00f3n.\nCo tratado entre Mitanni e \"Exipto\" (s\u00e9culo -XV) probabelmente este pa\u00eds foi repartido, e as\u00ed, mentres un dos reis era vasalo de Exipto, o outro \u00e9rao de Mitanni.\nCando o rei Suppiluliumas I fixo a s\u00faa primeira campa\u00f1a a Siria sobre o -1340 o primeiro gran territorio que conquistou foi Nuhase (ou Nuhassi), que ti\u00f1a dous reis co\u00f1ecidos (Sarrupsi, independente ou vasalo hurrita, e Addu-Nirari, vasalo exipcio). Sarrupsi, probabelmente sublev\u00e1rase contra Mitanni (talvez inicialmente pensando en Exipto como alternativa ou talvez en favor de Artatama II, rei hurrita do oriente). Pero xustamente ent\u00f3n Tushratta de Mitanni presentouse na zona co seu ex\u00e9rcito, que eludira dar batalla aos hititas en Washukanni e se repregara cara a Siria.\nSarrupsi viuse ameazado e considerou prudente declararse vasalo de Suppiluliumas, que estaba na fronteira. Suppiluliumas apoderouse de Nuhase (ou polo menos de parte) e expulsou a Tushratta das s\u00faas posesi\u00f3ns.\nPero unha vez salvo, Sarrupsi separouse da alianza hitita, non se sabe porqu\u00e9, e foi deposto polo rei hitita e a parte do reino que lle correspond\u00eda foi doada a un rei vasalo chamado Takip-Sarri, ata ent\u00f3n rei de Ukulzat, unha das cidades de Nuhase.\nSuppiluliumas escribiu ao outro rei de Nuhase, Addu-Nirari e pediulle o sometemento. Addu-Nirari pediu axuda ao seu se\u00f1or o fara\u00f3n, e aliouse con Itur-Addu rei de Mukish (Alalakh) e Aki-Tesup rei de Niya, que eran vasalos exipcios. O rei hitita derrotounos e f\u00edxoos prisioneiros e os seus dominios foron anexionados ao novo reino de Khalap. Probabelmente o principado de Nuhase-Ukalzat permaneceu como vasalo deste."}
{"id": "44789", "revid": "22570", "url": "https://gl.wikipedia.org/wiki?curid=44789", "title": "Ukulzat", "text": "Ukalzat era un pequeno principado, vasalo da parte do reino de Nuhase sometida a Mitanni. O seu rei, Takip-Sarri, aliouse con Suppiluliumas I sobre o -1340, e, cando o rei de Nuhase foi deposto, d\u00e9uselle o reino, pero probabelmente foi posto baixo dependencia do reino de Khalap (Alepo)."}
{"id": "44790", "revid": "98629", "url": "https://gl.wikipedia.org/wiki?curid=44790", "title": "Washukanni", "text": "Washukanni ou Wa\u0161\u0161ukanni (tam\u00e9n Washshukanni, Wassuganni, Vasukhani e outros variantes) foi a capital do reino hurrita de Mitanni.\nHistoria.\nIdentificouse coa moderna Tell al-Fakhariya, no r\u00edo Khabur, en Siria. Estase a escavar na zona, no Tell al-Fakhariya, Ras al-Ayn e Tell Halaf. Atopouse unha cidade asiria de nome Sikan, que ser\u00eda a versi\u00f3n asiria do nome Washukanni (orixinal Wa-Sikan-nin). Por\u00e9n, a\u00ednda non se atoparon restos hurritas.\nA cidade de Washukanni foi capital de Mitanni desde polo menos o -1500 ata aproximadamente o -1270, e o seu nome en s\u00e1nscrito querer\u00eda dicir \"mina rica\". Sobre o -1400 foi probabelmente ocupada temporalmente polos hititas e unida ao reino de Kizzuwatna (vasalo hitita naquel momento), pero este dominio foi curto. Sobre o -1350 foi saqueada polo hitita Suppiluliumas I, quen instalou nela un rei vasalo, Mattiwaza. Foi ocupada por Asiria sobre o -1290 e despois outra vez o -1270. Desde ent\u00f3n o pa\u00eds foi a provincia asiria de Hanigalbat e constru\u00eduse unha nova capital rexional."}
{"id": "44791", "revid": "22570", "url": "https://gl.wikipedia.org/wiki?curid=44791", "title": "Qadesh", "text": "Qadesh (tam\u00e9n escrito Kadesh, nome que quere dicir \"Santa\") foi unha cidade da antiga Siria, na beira do r\u00edo Orontes, probabelmente localizada na moderna escavaci\u00f3n de Tell Nebi Mend, a uns 24\u00a0km ao suroeste de Hims.\nFoi unha cidade dos cananeos que, aliada con outra cidade importante, Megiddo, e outras menores, se opuxo \u00e1 conquista da rexi\u00f3n por Tuthmosis III de Exipto. A cidade era mencionada como Qidshu nas tabo\u00ed\u00f1as de Amarna e era probabelmente aliada do rei hurrita de Mittani. Os exipcios, vencedores na batalla de Megiddo, impuxeron a s\u00faa hexemon\u00eda na zona do Levante.\nCo\u00f1\u00e9cense os nomes de tres reis de Qadesh: Suttarna (sobre -1350); Etakkama (sobre -1345) e Ari-Teshub (sobre -1330 \u2013 -1325).\nDespois da vitoria do rei hitita Suppiluliumas I sobre o reino de Niya (ao sur de Alepo) dirixiuse ao sur, en direcci\u00f3n a Qatna, onde o rei Akizzi se someteu. A seguir, continuou avanzando cara a Apa (talvez Apina ou Upe, despois Damasco), rexi\u00f3n que, polo menos en parte, era controlada por Exipto. Neste momento Suttarna, rei de Qadesh (vasalo exipcio) e o seu fillo Aitaqqama, que talvez se sentiron ameazados, atacaron aos hititas, a pesar de que este non fixo ning\u00fan movemento para atacar Qadesh. O rei hitita derrotounos e refuxi\u00e1ronse na cidade de Abzuya, cidade que foi asediada e conquistada, e Suttarna, o seu fillo e outros familiares (fillos, irm\u00e1ns) feitos prisioneiros (igualmente marcharon co rei para Hatti). A seguir o rei hitita estableceu como rei vasalo a Aitaqqama (Etakkama), pero, despois da sa\u00edda dos hititas, o novo soberano insistiu nunha carta na s\u00faa lealdade ao fara\u00f3n.\nQadesh, que hab\u00eda uns 150 anos que era vasalo de Exipto, aliouse cos hititas; sobre -1300 foi dominado efemeramente por Seti I. Rams\u00e9s II preparou unha expedici\u00f3n militar como resposta. Os dous ex\u00e9rcitos chocaron na zona do r\u00edo Orontes, preto da cidade, e librouse a chamada batalla de Qadesh entre hititas e exipcios; os exipcios atribu\u00edronse a vitoria, pero crese que foi m\u00e1is ben favor\u00e1bel aos hititas; a data da batalla non est\u00e1 establecida definitivamente, pero foi sobre o -1285. Qadesh permaneceu baixo influencia hitita e restou no seu poder durante un s\u00e9culo cono estado vasalo.\nO reino pasou finalmente aos israelitas no s\u00e9culo -XI."}
{"id": "44793", "revid": "56817", "url": "https://gl.wikipedia.org/wiki?curid=44793", "title": "Abzuya", "text": "Abzuya foi unha cidade do Reino de Qadesh, probabelmente amurallada e non afastada da cidade de Qadesh.\nSuttarna, que sobre o -1340 era rei de Qadesh (vasalo exipcio), e o seu fillo Aitaqqama sent\u00edronse ameazados pola submisi\u00f3n de Qatna ao rei hitita Suppiluliumas I e a continuaci\u00f3n da expedici\u00f3n deste cara ao sur, e atacaron aos hititas a pesar de que este non fixo ning\u00fan movemento para atacar Qadesh. O rei hitita derrotounos e ent\u00f3n refuxi\u00e1ronse en Abzuya, cidade que foi asediada e conquistada polos hititas\nSuttarna, o seu fillo e outros familiares (fillos, irm\u00e1ns) foron feitos prisioneiros."}
{"id": "44794", "revid": "22570", "url": "https://gl.wikipedia.org/wiki?curid=44794", "title": "Qatna", "text": "Qatna foi un reino da rama dos semitas cananeos do norte, en torno \u00e1 cidade deste nome (hoxe Homs), do que se ten noticias desde polo menos o -1800, cando era rei Ishi-Addu, que foi o pai de Amutpiel, que \u00e9 mencionado nos arquivos de Mari.\nHistoria.\nAmutpiel era gobernador de Nazala como pr\u00edncipe herdeiro e despois foi rei. A irm\u00e1 de Amutpiel, Belmun, casou con Jasmah-Addu de Mari da que foi a esposa principal. Probabelmente a nai de Amutpiel foi Lammassi-Ashur, unha princesa de Assur ou Ekallatum. Zimri-Lim de Mari casou tam\u00e9n cunha princesa de Qatna, chamada Dam-hurasim.\nDestru\u00edda Mari por Hammurabi, as fontes desaparecen; probabelmente Qatna caeu debaixo dependencia de Alepo (Iamkhad) e, sobre o -1500 someteuse a Mitanni. \u00c9 pos\u00edbel que Amenhotep I (sobre -1515 \u2013 -1494) e Tuthmosis I (sobre -1494 \u2013 -1482) estivesen na cidade nas s\u00faas expedici\u00f3ns a Siria. Tuthmosis III menci\u00f3naa nunha inscrici\u00f3n, e di que estivo al\u00ed no seu 33\u00ba ano de reinado. Amenhotep II (sobre -1427 \u2013 -1401) foi atacado por soldados de Qatna con axuda hurrita ao cruzar o Orontes, pero sa\u00edu vitorioso. Qatna estivo na zona de fronteira con Mitanni, pero baixo influencia exipcia, e a\u00ednda \u00e9 mencionada sobre o -1180.\nDurante a campa\u00f1a siria de Suppiluliumas I, sobre o -1340, Akizzi de Qatna pediu axuda a Akhenaton, pero non a recibiu, e caeu en mans dos hititas, sendo saqueada e os habitantes deportados a Hatti. No seu lugar como poder rexional emerxeu o reino de Nuhase."}
{"id": "44795", "revid": "89787", "url": "https://gl.wikipedia.org/wiki?curid=44795", "title": "Ugarit", "text": "Ugarit foi unha cidade-estado portuaria preto da cidade actual de Latakia, que foi sometida a Exipto sobre o -1800 e independizouse m\u00e1is tarde. Manti\u00f1a contactos intensos con Chipre. Fal\u00e1base o ugar\u00edtico.\nHistoria.\nUgarit converteuse en reino vasalo de Exipto en tempo de Tuthmosis III (metade do s\u00e9culo \u2013XV). O -1340 Suppiluliumas I, rei hitita, fixo a primeira expedici\u00f3n a Siria. Addu-Nirari, rei de Nuhase, Itur-Addu, rei de Mukish (Alalakh) e Aki-Tesup, rei de Niya, formaron alianza contra os hititas e xuntos atacaron Ugarit, cuxo rei Niqm-Addu II, non se quixera unir \u00e1 coalici\u00f3n (nunha carta o rei hitita p\u00eddelle que non lle sexa hostil, pero evita utilizar a palabra submisi\u00f3n). Os ataques continuados de Alalakh-Mukish, Niya e Nuhase sobre Ugarit obrigaron o rei Niqm-Addu II a buscar axuda, e dirixiuse ao rei hitita, a quen ofreceu o sometemento. Suppiluliumas enviou tropas que expulsaron os atacantes e, ao mesmo tempo, capturou Alalakh. O rei de Ugarit fixo valiosos agasallos aos comandantes hititas que salvaran a cidade e despois foi a Alalakh facer submisi\u00f3n persoal ao rei hitita. Foi o primeiro vasalo exipcio que cambiou de bando.\nIni-Tesub, rei de Karkemish, ocup\u00e1base de todos os asuntos de Siria por delegaci\u00f3n de Tudhaliyas IV e resolveu un conflito fronteirizo que supuxo a separaci\u00f3n de Siyanni de Ugarit. Cando dous irm\u00e1ns se rebelaron contra Amistamru II de Ugarit, Ini-Tesub protexeunos e os dous rebeldes, a pesar de que cobraron a parte da herdanza materna que reclamaban, foron enviados desterrados a Alashiya; tam\u00e9n autorizou a extradici\u00f3n da muller ad\u00faltera de Ammistamru II de Ugarit, pero neste caso con permiso de Tudhaliyas, que era o seu t\u00edo (a extradici\u00f3n supuxo a morte da princesa.\nAmmistamru de Ugarit casou cunha neta do rei hitita Hattusilis III de nome desco\u00f1ecido. A s\u00faa nai era Gasulawiya, filla de Hattusilis, e o pai poder\u00eda ser o rei Bentesina de Amurru; esta princesa, por causa dun adulterio, t\u00edvose que escapar a Amurru, pero foi extraditada por Sausgamuwa de Amurru con consentimento como xa se dixo de Ini-Tesub de Karkemish e de Tudhaliyas IV.\nOs ataques dos Pobos do mar inici\u00e1ronse despois do -1200, sendo rei en Ugarit Ammurapi, ao oeste das terras hititas. O gran rei pediu a axuda de Ugarit e doutros vasalos (a \u00fanica fonte \u00e9 de Ugarit):\nUgarit enviou tropas e barcos deixando o seu propio territorio indefenso; pouco despois Ugarit foi atacado por piratas. O rei de Ugarit escribe ao rei de Alashiya:\nUnha carta enviada ao rei a partir do interior di:\nAlg\u00fans suxeitos do rei que se pararon en Alashiya cos seus barcos rend\u00e9ronse ou tiveron que renderse ao inimigo.\nPolo que se sabe, os barcos hititas e dos seus aliados ser\u00edan derrotados. O rei estableceu a li\u00f1a de defensa coas tropas terrestres en Lawasanda. O xeneral de Ugarit, Sipti Baqal informaba ao seu rei do desastre:\nNoutra carta un tal Ewir-Sarruma informa \u00e1 nai do rei de Ugarit que este fuxira da capital e que a situaci\u00f3n empeorara; o inimigo estaba en Mukis, ao norte de Ugarit e as terras do monte Amanus foran destru\u00eddas polo inimigo. E engade:\nCronoloxicamente nunha \u00faltima carta o rei escribe \u00e1 s\u00faa nai que lle enviara unha mensaxe tanto se os hititas organizan a batalla coma se non o fan.\nDespois as cartas acabanse. Conserv\u00e1ronse nun almac\u00e9n porque a xente da cidade fuxiu e as casas ser\u00edan saqueadas e algunhas queimadas, pero os almac\u00e9ns de cartas non eran de interese para os saqueadores. A cidade non foi nunca m\u00e1is habitada nin polos antigos habitantes nin polos invasores, e as cartas conserv\u00e1ronse.\nReis.\nGrazas aos arquivos da cidade co\u00f1\u00e9cese a lista dos reis, a pesar de que alg\u00fans historiadores dubidan da s\u00faa fiabilidade:\nA cidade foi destru\u00edda polos Pobos do mar sobre o -1185."}
{"id": "44796", "revid": "283457", "url": "https://gl.wikipedia.org/wiki?curid=44796", "title": "Alasiya", "text": ""}
{"id": "44797", "revid": "1987", "url": "https://gl.wikipedia.org/wiki?curid=44797", "title": "Alashiya", "text": "Alashiya ou Alasiya foi un reino do Mediterr\u00e1neo Oriental durante o segundo milenio antes da era cristi\u00e1, que salientou pola s\u00faa importancia comercial e como fonte de valiosas materias primas. Desapareceu da historia tras a irrupci\u00f3n dos pobos do mar, sendo moi prob\u00e1bel que fose destru\u00eddo por estes.\nLocalizaci\u00f3n.\nDos documentos exipcios e doutros reinos da rexi\u00f3n, \u00e9 pos\u00edbel deducir que Alashiya foi un importante subministrador de cobre, situado nalgunha zona do Mediterr\u00e1neo oriental; as\u00ed, a\u00ednda que alg\u00fans historiadores suxeriron que Alashiya poder\u00eda estar no que hoxe \u00e9 Turqu\u00eda ou Siria, a opini\u00f3n maioritaria incl\u00ednase por situar Alashiya en Chipre. Esta relaci\u00f3n parece confirmada por un estudo do ano 2003 que relaciona quimicamente a arxila de tabo\u00ed\u00f1as de Alashiya atopadas no Levante con arxila que se atopa en Chipre, pero non no Levante.\nA pesar de que situar Alashiya en Chipre parece aceptado pola maior\u00eda dos expertos, a\u00ednda non \u00e9 pos\u00edbel determinar se Alashiya fac\u00eda referencia a toda a illa ou s\u00f3 a unha parte desta; en calquera caso, a capital deste reino situouse tradicionalmente en Enkomi, a\u00ednda que o estudo anteriormente citado parece mostrar que a arxila usada \u00e9 propia doutras rexi\u00f3ns chipriotas - o que pode significar que Enkomi non era realmente a capital de Alashiya, ou que esta cambiou durante a historia do reino.\nHistoria.\nExisten referencias a Alashiya en multitude de arquivos dos reinos de Oriente Pr\u00f3ximo na Antig\u00fcidade, por exemplo, en Exipto, o imperio hitita, Micenas ou Ugarit. Estes textos tratan principalmente dos env\u00edos de cobre e doutras mercanc\u00edas (como vacas) por parte de Alashiya a cambio de recibir ouro e prata. Ademais, \u00e9 pos\u00edbel constatar neles a fortaleza pol\u00edtica dos reis de Alashiya, que chamaban aos fara\u00f3ns \"irm\u00e1ns\", algo que s\u00f3 se permit\u00edan as potencias do mesmo rango que Exipto.\nPor\u00e9n, parece ser que o reino na s\u00faa etapa final foi sometido ao dominio hitita, se os informes sobre o reinado de Tudhaliyas IV son fi\u00e1beis. Poucos anos despois da conquista hitita, apareceron os pobos do mar, que supo\u00f1\u00edan unha ameaza especial para Alashiya pola s\u00faa posici\u00f3n vulner\u00e1bel en medio do Mediterr\u00e1neo oriental. A\u00ednda que parece que o reino contou con axuda dos hititas e de Ugarit para rexeitar a invasi\u00f3n, todos os intentos foron en van.\nCoa derrota a mans dos pobos do mar (aprox. -1200), Alashiya desaparece da historia."}
{"id": "44801", "revid": "98629", "url": "https://gl.wikipedia.org/wiki?curid=44801", "title": "Robert Kova\u010d", "text": "Robert Kova\u010d, nado en Berl\u00edn (Alema\u00f1a) o 6 de abril de 1974, \u00e9 un exfutbolista croata. Xogaba de defensa central, sendo considerado como un dos mellores na s\u00faa posici\u00f3n na s\u00faa \u00e9poca.\nTraxectoria.\nFillo de pais bosn\u00edaco-croatas, Kova\u010d iniciouse no Rapid Wedding. Tras pasar polo Hertha Zehlendorf (1994-95), fichou polo 1. FC N\u00fcrnberg (1995-96), club co que debutou na Fu\u00dfball-Bundesliga. En 1996 marcha cara o Bayer Leverkusen. Tras un excelente rendemento o Bayern M\u00fanic faise cos seus servizos no ano 2001. Case dende o comezo farase cun posto no once titular do club b\u00e1varo, facendo unha gran contribuci\u00f3n aos triunfos do Bayern tanto na liga coma na copa de Alema\u00f1a.\nDotado dun gran poder\u00edo f\u00edsico a pesar da s\u00faa relativamente baixa estatura para a demarcaci\u00f3n que ocupaba, tam\u00e9n ti\u00f1a unha magn\u00edfica colocaci\u00f3n e unha boa t\u00e9cnica.\nSelecci\u00f3n.\nNado en Berlin, coma o seu irm\u00e1n m\u00e1is vello, Niko. Formaron parte dunha serie de xogadores da selecci\u00f3n croata cun lugar de nacemento distinto \u00f3 pa\u00eds que representan.\nParticipou nos mundiais de Corea e o Xap\u00f3n do 2002 e Alema\u00f1a no 2006. Tam\u00e9n estivo nas Eurocopas do 2004 e 2008.\nTanto con Croacia coma co Bayer Leverkusen e Bayern M\u00fanic foi compa\u00f1eiro de equipo do seu irm\u00e1n m\u00e1is vello,Niko."}
{"id": "44809", "revid": "98629", "url": "https://gl.wikipedia.org/wiki?curid=44809", "title": "Cruceiro da Burata", "text": "O cruceiro da Burata \u00e9 un cruceiro localizado na aldea da Burata, na parroquia de Tarago\u00f1a (Rianxo).\nDescrici\u00f3n.\nAt\u00f3pase sobre unha plataforma cuadrangular de dous graos e pedestal c\u00fabico rematado en chafr\u00e1ns e con paramentos recadrados. O seu fuste \u00e9 de secci\u00f3n cadrada con chafr\u00e1ns, e paramentos recadrados na base; representado con s\u00edmbolos da Paix\u00f3n: Martelo, Tenaces, Escada. O seu capitel \u00e9 cuadrangular decorado con volutas, follas e querub\u00edns; a s\u00faa cruz de secci\u00f3n octogonal con remates florenzados. O Cristo Crucificado coas mans abertas e coroa de espi\u00f1as. No reverso, at\u00f3pase a Virxe Dolorosa sobre pea\u00f1a de querub\u00edn, leva as mans con dedos entrelazados, nimbo de raios arredor da cabeza e espada cravada.\nA car\u00f3n do cruceiro hai un peto de \u00e1nimas con representaci\u00f3ns do purgatorio."}
{"id": "44812", "revid": "1131", "url": "https://gl.wikipedia.org/wiki?curid=44812", "title": "Peto de \u00e1nimas", "text": "Os petos de \u00e1nimas at\u00f3panse en cami\u00f1os e encrucilladas de toda Galicia e son unha das manifestaci\u00f3ns materiais do culto aos mortos, da devoci\u00f3n polas \u00e1nimas. T\u00f3dolos constru\u00eddos con anterioridade a 1901 son bens de interese cultural.\nSignificado.\nO seu significado v\u00e9n da crenza na continuidade da alma despois da morte e da existencia dun paso intermedio para chegar ao ceo, onde se redimen os pecados e faltas cometidas en vida (o purgatorio), moi arraigada na mentalidade popular galega.\nDentro das construci\u00f3ns populares, os petos de \u00e1nimas son os que evidencian a importancia do purgatorio. A finalidade destes elementos populares \u00e9 que os vivos poidan ofrecer esmolas para a salvaci\u00f3n das almas en pena que non encontran descanso no purgatorio, e as\u00ed alcancen a felicidade no ceo. Unha vez liberadas, interceder\u00e1n por quen fixo a ofrenda. Por tanto, tr\u00e1tase de procurar a salvaci\u00f3n dos mortos pero tam\u00e9n de se asegurar a propia.\nMoitos deles foron constru\u00eddos pola devoci\u00f3n dun fregu\u00e9s ou polos veci\u00f1os dun lugar. Son moi curiosas as advertencias que se fan no seu nome. Por exemplo, no de Famelga de Aguasantas (Cerdedo-Cotobade) lese textualmente: \"\"Un alma tienes y no m\u00e1s, si la pierdes qu\u00e9 har\u00e1s...\". Tam\u00e9n se invita a recordar os antepasados: \"Ave Mar\u00eda Pur\u00edsima. Acordaos de las \u00e1nimas de vuestros padres o abuelos o t\u00edos o parientes o amigos\". E, noutra parte do oratorio, apr\u00e9ciase esta inscrici\u00f3n: \"Rogad por nos, Se\u00f1or, y socorrednos con vuestros sufragios que nos pidiremos por vos\"\".\nOrixe.\nAs almas do purgatorio que son a meirande devoci\u00f3n galega, despois dos santos, de Cristo e da Nai; e, a\u00ednda que o culto te\u00f1a a s\u00faa raizame no cerne mesmo do esp\u00edrito galego, as mostras que se conservan son serodias.\nA idea do purgatorio, aumentada e revitalizada a partir do Concilio de Trento (s\u00e9culo XVI), fixo que se desenvolvese a pr\u00e1ctica da construci\u00f3n destes monumentos populares cunha determinada iconograf\u00eda. Pero segundo parece, en Galicia \u00e9 no s\u00e9culo XVIII cando se fan a maior parte destes monumentos dedicados \u00e1s \u00e1nimas; e os m\u00e1is antigos conservados corresponden ao s\u00e9culo XVII.\nLocalizaci\u00f3n e dimensi\u00f3ns.\nAs encrucilladas a\u00ednda inspiran temor aos naturais do pa\u00eds, e a s\u00faa causa est\u00e1 en que pervive nas crenzas actuais consideralas como lugar que fora destinado ao enterramento, especialmente dos apartados da comunidade cristi\u00e1. De a\u00ed a crenza de que polas mesmas vaguen durante a noite as almas dos condenados.\nTanto a s\u00faa dimensi\u00f3n como iconograf\u00eda son variadas, polo que \u00e9 dif\u00edcil estabelecer unha morfolox\u00eda xeral, a\u00ednda que si se pode indicar que o corpo central do peto est\u00e1 composto por unha cavidade na que normalmente se representa \u00e1s \u00e1nimas no purgatorio, en relevo ou pintura, e un peto ou hucha para botar as esmolas. Estes elementos ve\u00f1en a maior\u00eda das veces acompa\u00f1ados doutros secundarios: cornixas, pilastras, porti\u00f1a de ferro etc.\nO culto aos petos de \u00e1nimas.\nTam\u00e9n \u00e9 habitual que, ao pasar por diante do peto, se rece unha oraci\u00f3n polas benditas \u00e1nimas para que poidan sa\u00edr do purgatorio. Tam\u00e9n se lles agradece alg\u00fan favor feito, porque acostuman a axudar aos vivos. P\u00eddeselles axuda para solucionar alg\u00fan problema e col\u00f3canselles flores no seu recordo. \u00c1s \u00e1nimas, sobre todo, t\u00e9nselles respecto."}
{"id": "44816", "revid": "54334", "url": "https://gl.wikipedia.org/wiki?curid=44816", "title": "Torres de Altamira", "text": "As Torres de Altamira son as ru\u00ednas dun castelo medieval e que foi a casa matriz da familia dos Moscoso, poderosa familia que xogou un destacado papel na Idade Media en Galicia.\nSituaci\u00f3n.\nO Castelo das Torres de Altamira sit\u00faase no municipio de Bri\u00f3n, na provincia da Coru\u00f1a. Estes vestixios son o monumento m\u00e1is importante e significativo deste municipio. Declarado Ben de Interese Cultural. Hoxe \u00e9 propiedade da Deputaci\u00f3n Provincial da Coru\u00f1a.\nAt\u00f3panse na aldea da Torre, na parroquia de Bri\u00f3n, rodeadas dunha magn\u00edfica paisaxe. Dende este lugar dom\u00ednase coa ollada todo o Val da Ama\u00eda.\nHistoria.\nAs ru\u00ednas do castelo son o que queda do que se constru\u00edu no s\u00e9culo IX sobre os restos dun antigo castro da antig\u00fcidade. Este sitio arqueol\u00f3xico adoita co\u00f1ecerse co nome de castro de Altamira, sen que se co\u00f1ezan con exactitude as s\u00faas dimensi\u00f3ns ou caracter\u00edsticas. A fortificaci\u00f3n do s\u00e9culo IX mant\u00edvose ata o ano 1073, ano no que foi arrasada por Gonzalo de Moscoso, fillo dun tal Beremundo, castelo do que non se saben cales eran as s\u00faas dimensi\u00f3ns, nin as dependencias coas que contaba. Despois disto a s\u00faa reconstruci\u00f3n viuse dificultada pola prohibici\u00f3n ordenada polo rei Fernando II en 1180 de constru\u00edr novas fortalezas na \"\u201cTerra de Santiago\u201d\" sen autorizaci\u00f3n expresa do arcebispo de Compostela. Pertenceu \u00e1 familia dos Moscoso dende o o s\u00e9culo XV en diante.\nFoi de novo arruinado polos Irmandi\u00f1os no s\u00e9culo XV (1431 - 1469), durante a revolta e reedificado en 1471. Curiosamente, as novas murallas xa foron adaptadas para resistir o impacto da p\u00f3lvora. Posteriormente foi asediada no ano 1471, polas tropas do arcebispo de Santiago, baixo o mando do seu irm\u00e1n Luis de Acevedo, sen moita sorte. Dende 1480 habitou o castelo o I Conde de Altamira Lope S\u00e1nchez de Ulloa e Moscoso. Pola s\u00faa posesi\u00f3n librouse a Batalla de Altamira.\nAs obras de mellora e ampliaci\u00f3n continuaron durante o goberno do II conde de Altamira: Rodrigo Osorio de Moscoso, chegando a contar con seis torres, ademais dun c\u00f3modo pazo. Anos despois, en 1594, o V conde de Altamira: Lope de Moscoso Osorio, ordenou constru\u00edr no recinto unha capela baixo a advocaci\u00f3n dos Reis Magos.\nAs seguintes obras documentadas deberonse a que a fortaleza estaba en mal estado, asinando un contrato de obra co mestre canteiro Bieito Vidal, o 29 de marzo de 1629.\nProceso de ru\u00edna.\nA partir do s\u00e9culo XVII os condes deixaron de habitar o castelo e ocuparon o Pazo de Trasouteiro, a pouco m\u00e1is dun quil\u00f3metro das torres, traslad\u00e1ndose con posterioridade \u00e1 corte. Todo indica que no s\u00e9culo XVIII sufriu un incendio, que afectou sobre todo \u00f3 pazo, favorecendo o seu abandono. A partir deste momento comezou o seu proceso de ru\u00edna, sendo a finais do s\u00e9culo XIX cando m\u00e1is foi usado como canteira para numerosas construci\u00f3ns.\nNo ano 1872, un dos herdeiros da casa de Altamira vendeu as torres, xa arru\u00ednadas. Un dos compradores, un rico campesi\u00f1o que estivera en Am\u00e9rica, constru\u00edu unha casa coas propias pedras da fortaleza. Outro aproveitou a capela dos Reis Magos para constru\u00edr un rocho. Tam\u00e9n se aproveitaron os perpia\u00f1os na construci\u00f3n da capela de Santa Minia e, cando pasou a mans do arcebispado, desf\u00edxose tam\u00e9n a torre da homenaxe para as obras da igrexa parroquial de Bri\u00f3n.\nEn 1917 a\u00ednda se segu\u00eda sacando pedra da fortaleza, ata que en 1973 as ru\u00ednas foron adquiridas pola Deputaci\u00f3n Provincial da Coru\u00f1a, que emprendeu as obras de limpeza e consolidaci\u00f3n do pouco que queda da que foi, segundo opini\u00f3n de \u00c1ngel del Castillo, unha das mellores fortalezas de Galicia dos \u00faltimos anos do s\u00e9culo XV.\nDescrici\u00f3n e caracter\u00edsticas.\nO castelo ti\u00f1a seis torres rectangulares, unha muralla rodeando un suntuoso palacio, e a capela dos Reis Magos, onde eran enterrados os donos en opulentos pante\u00f3ns, todos eles inclu\u00eddos nun recinto de planta poligonal.\nTr\u00e1s t\u00f3dolos expolios sufridos, s\u00f3 quedan restos de muralla e o arranque dunha torre de bos perpia\u00f1os. Tam\u00e9n poder apreciarse algunhas fiestras con arcos apuntados e conopiais pertencentes a reedificaci\u00f3n de 1471, tralo asedio irmandi\u00f1o.\nEstado de conservaci\u00f3n.\nEn ru\u00ednas. Foi parcialmente restaurado no ano 1973."}
{"id": "44821", "revid": "1000", "url": "https://gl.wikipedia.org/wiki?curid=44821", "title": "Regencia Nacional y Carlista de Estella", "text": ""}
{"id": "44822", "revid": "5863", "url": "https://gl.wikipedia.org/wiki?curid=44822", "title": "Jos\u00e9 Malcampo y Monge", "text": "Jos\u00e9 Malcampo Monge, nado en San Fernando (C\u00e1diz) o 13 de xaneiro de 1828 e finado en Sanl\u00facar de Barrameda (C\u00e1diz) o 23 de maio de 1880, foi un mari\u00f1o de guerra e pol\u00edtico espa\u00f1ol.\nTraxectoria.\nDende o seu posto de marino participou na Gloriosa, e, a partir de ent\u00f3n, tomou parte activa na vida pol\u00edtica do pa\u00eds. Dentro da s\u00faa carreira pol\u00edtica, foi nomeado Presidente do Consello de Ministros en 1871 sucedendo a Manuel Ruiz Zorrilla, sendo simultaneamente, responsable dos ministerios da Mari\u00f1a e de Estado. En realidade, as Cortes Constitu\u00edntes d\u00e9ranlle os seus votos maioritariamente a Pr\u00e1xedes Mateo Sagasta, pero este negouse a aceptar o encargo de goberno e preferiu situarse como xefe do partido constitucional, fronte ao radical Ruiz Zorrilla.\nO goberno de Malcampo s\u00f3 durou uns meses, pero, tras a s\u00faa ca\u00edda, seguiu ocupando a carteira de Mari\u00f1a no goberno encabezado por Sagasta. Neste mesmo ano foi nomeado capit\u00e1n xeneral de Filipinas, onde reorganizou a loita contra os piratas. Fora tam\u00e9n senador. Ti\u00f1a os t\u00edtulos de Marqu\u00e9s de San Rafael, conde de Jol\u00f3 e vizconde de Mindanao."}
{"id": "44823", "revid": "785", "url": "https://gl.wikipedia.org/wiki?curid=44823", "title": "Radio Ordes", "text": "Radio Ordes \u00e9 a emisora de radio p\u00fablica do concello de Ordes, comezou a emitir o 2 de xaneiro de 1995 no 107.3 FM. Actualmente transmite de luns a s\u00e1bado de 9:00 a 13:00 e de luns a xoves de 17:00 a 19:00."}
{"id": "44824", "revid": "785", "url": "https://gl.wikipedia.org/wiki?curid=44824", "title": "Radio Saln\u00e9s", "text": "Radio L\u00edder Saln\u00e9s \u00e9 unha emisora de radio localizada en Cambados,que comezou a emitir o 19 de marzo de 1995 no 107.9 FM.\nCaracter\u00edsticas.\nA\u00ednda que a licenza corresponde ao concello de Cambados, este cedeu a s\u00faa xesti\u00f3n a outras empresas nos \u00faltimos anos. Primeiro foi a Gesradio, logo a Saln\u00e9s Siradella e a partir de 2005 a Cadena Noroeste de Medios de Comunicaci\u00f3n, que adoitou recentemente o nome comercial de Radio L\u00edder e mant\u00e9n un acordo de emisi\u00f3n con Punto Radio.\nA denominaci\u00f3n actual da emisora e Radio L\u00edder Saln\u00e9s e as desconexi\u00f3ns locais poden escoitarse entre as 12.00 e as 14.00 horas. Os seus contidos c\u00e9ntranse tanto na comarca do Saln\u00e9s como no Barbanza.\nO programa, que presentan os xornalistas e locutores Suso Blanco e Susana Figueiras, mant\u00e9n secci\u00f3ns habituais que rotan durante a semana, centradas en temas variados como Inform\u00e1tica (\"As Ondas dos SILs\", emitido os luns), Sa\u00fade (\"En lista de espera\", con Manuel Mart\u00edn), Discapacidade (\"Todos Contan\"), Psicolops\u00eda (\"Mundo Interior\") ou Hostalar\u00eda e Turismo (espazo auspiciado polo CIFP Carlos Oroza), entre outros."}
{"id": "44826", "revid": "785", "url": "https://gl.wikipedia.org/wiki?curid=44826", "title": "Radio Estrada", "text": "Radio Estrada \u00e9 unha emisora de radio p\u00fablica do concello da Estrada, comezou a emitir o 1 de marzo de 1995 no 107.7 FM. Transmite as 24 horas do d\u00eda e cando non emite programaci\u00f3n propia conecta con Radio Nacional de Espa\u00f1a."}
{"id": "44827", "revid": "529", "url": "https://gl.wikipedia.org/wiki?curid=44827", "title": "Radio A Estrada", "text": ""}
{"id": "44828", "revid": "169", "url": "https://gl.wikipedia.org/wiki?curid=44828", "title": "Ausgleich", "text": ""}
{"id": "44832", "revid": "1987", "url": "https://gl.wikipedia.org/wiki?curid=44832", "title": "Compromiso austroh\u00fangaro", "text": "O Compromiso autroh\u00fangaro (en maxiar \"kiegyez\u00e9s\", en alem\u00e1n \"Ausgleich\", ambas significan \"compromiso ou \"acordo\"), ref\u00e9rese \u00f3 acordo en febreiro de 1867 que daba inicio \u00e1 monarqu\u00eda dual austroh\u00fangara. O acordo foi asinado polo emperador de Austria Francisco Xos\u00e9 I e o delegado maxiar Ferenc De\u00e1k. Nel equip\u00e1rase Austria a Hungr\u00eda dentro do estado com\u00fan que pasa a se-lo Imperio austroh\u00fangaro.\nEste imperio pervivir\u00eda ata a s\u00faa derrota na primeira guerra mundial en 1918."}
{"id": "44833", "revid": "46449", "url": "https://gl.wikipedia.org/wiki?curid=44833", "title": "Eneadec\u00e1gono", "text": "En xeometr\u00eda, un eneadec\u00e1gono \u00e9 un pol\u00edgono de 19 lados e 19 v\u00e9rtices.\nOs \u00e1ngulos internos dun eneadec\u00e1gono regular miden aproximadamente 161,052\u00ba cada un, ou exactamente formula_1 rad, mentres que cada \u00e1ngulo externo do eneadec\u00e1gono regular mide aproximadamente 18,95\u00ba, ou exactamente formula_2 rad.\nA \u00e1rea dun eneadec\u00e1gono regular de lado \"l\" \u00e9:\nN\u00f3tese que tanto formula_4 (tanxente) como formula_5 (cotanxente) calc\u00falanse en radi\u00e1ns.\nSe se co\u00f1ece a lonxitude do apotema \"a\" do pol\u00edgono, outra alternativa para calcular a \u00e1rea \u00e9:\nO formula_7 \u00e9 o per\u00edmetro, que se resolve multiplicando a lonxitude de cada lado polo n\u00famero de lados, formula_8."}
{"id": "44834", "revid": "56817", "url": "https://gl.wikipedia.org/wiki?curid=44834", "title": "Triacont\u00e1gono", "text": "En xeometr\u00eda, triacont\u00e1gono \u00e9 un pol\u00edgono de 30 lados. Os \u00e1ngulos dun triacont\u00e1gono regular miden 168\u00ba cada un, e a suma de todos eles \u00e9 5040\u00ba. A \u00e1rea dun triacont\u00e1gono regular de lado \"a\" \u00e9:"}
{"id": "44835", "revid": "5312", "url": "https://gl.wikipedia.org/wiki?curid=44835", "title": "Nokia", "text": "Nokia \u00e9 un fabricante de tel\u00e9fonos m\u00f3biles finland\u00e9s, ademais dunha das principais empresas do sector das telecomunicaci\u00f3ns. Con sede en Espoo (Finlandia), Nokia \u00e9 unha das marcas m\u00e1is co\u00f1ecidas dentro e f\u00f3ra da Uni\u00f3n Europea.\nNokia tam\u00e9n produce infraestrutura para redes de telefon\u00eda m\u00f3bil e outros equipamentos de telecomunicaci\u00f3ns para aplicaci\u00f3ns como a telefon\u00eda tradicional por voz, RDSI, acceso a internet por banda larga, radio profesional m\u00f3bil, Voz IP, e unha li\u00f1a de receptores de sat\u00e9lite.\nHistoria.\n \nA actual Nokia \u00e9 o resultado da fusi\u00f3n de empresas centenarias procedentes de diferentes sectores da industria finlandesa."}
{"id": "44836", "revid": "98629", "url": "https://gl.wikipedia.org/wiki?curid=44836", "title": "Konami", "text": "Konami Corporation (\u30b3\u30ca\u30df\u682a\u5f0f\u4f1a\u793e) \u00e9 unha empresa dedicada principalmente \u00e1 realizaci\u00f3n de videoxogos para diversos sistemas desde ordenadores e videoconsolas ata m\u00e1quinas recreativas.\nComezos.\nNo ano 1969, Kagemasa K\u014dzuki abriu unha tenda de venda e reparaci\u00f3n de tocadiscos en Kozushima, Toyonaka, Osaca, Xap\u00f3n. Impulsado por Sega, Atari e Midway Games en 1973 comezou cun grande equipo de programadores, grafistas e expertos financeiros, fundando Konami Industries Co.\nA compa\u00f1\u00eda comezou a dar os seus primeiros pasos da man doutras empresas como Sony (coas computadoras MSX) ou Atari (coa consola Atari 2600)."}
{"id": "44843", "revid": "56817", "url": "https://gl.wikipedia.org/wiki?curid=44843", "title": "Condado de N\u00f3gr\u00e1d", "text": "N\u00f3gr\u00e1d \u00e9 un condado administrativo (megye), situado no norte de Hungr\u00eda . O condado fai fronteiras con Eslovaquia e os condados h\u00fangaros de Pest, Heves e Borsod-Aba\u00faj-Zempl\u00e9n. A capital do condado de N\u00f3gr\u00e1d \u00e9 Salg\u00f3tarj\u00e1n , a s\u00faa superficie \u00e9 de 2544\u00a0km\u00b2 e ten unha poboaci\u00f3n de 220.000 habitantes."}
{"id": "44844", "revid": "3054", "url": "https://gl.wikipedia.org/wiki?curid=44844", "title": "N\u00f3gr\u00e1d", "text": ""}
{"id": "44845", "revid": "22570", "url": "https://gl.wikipedia.org/wiki?curid=44845", "title": "Salg\u00f3tarj\u00e1n", "text": "Salg\u00f3tarj\u00e1n (pronunciado en galego: \"xal-gou-tar-iaan\") \u00e9 unha cidade con dereitos de condado e capital do condado de N\u00f3gr\u00e1d , no nordeste de Hungr\u00eda. A vila at\u00f3pase \u00f3s p\u00e9s da monta\u00f1a Karancs, nos outeiros Cserh\u00e1t, 120\u00a0km \u00f3 nordeste de Budapest, e 70\u00a0km \u00f3 leste de Miskolc. Salg\u00f3tarj\u00e1n est\u00e1 arrodeado de fermosos bosques e outeiros e conta cunhas importantes ru\u00ednas dun castelo medieval."}
{"id": "44846", "revid": "15490", "url": "https://gl.wikipedia.org/wiki?curid=44846", "title": "Radio Boqueix\u00f3n", "text": "Radio Boqueix\u00f3n \u00e9 unha emisora de radio p\u00fablica do concello de Boqueix\u00f3n, comezou a emitir o 1 de xu\u00f1o de 1995 en 107.2 FM, p\u00f3dese escoitar na comarca do Val do Ulla."}
{"id": "44847", "revid": "56817", "url": "https://gl.wikipedia.org/wiki?curid=44847", "title": "Condado de Heves", "text": "Heves \u00e9 un condado administrativo situado no norte de Hungr\u00eda. O condado sit\u00faase \u00e1 beira dereita do r\u00edo Tisza e as montalas M\u00e1tra e B\u00fckk. Heves fai fronteira cos condados de Pest, N\u00f3gr\u00e1d, Borsod-Aba\u00faj-Zempl\u00e9n e J\u00e1sz-Nagykun-Szolnok. O condado ten unha supercicie de 3.637\u00a0km e unha poboaci\u00f3n de 328.000 habitantes , a s\u00faa capital \u00e9 Eger."}
{"id": "44849", "revid": "15490", "url": "https://gl.wikipedia.org/wiki?curid=44849", "title": "Radio Arz\u00faa", "text": "Radio Arz\u00faa \u00e9 unha emisora de radio p\u00fablica do concello de Arz\u00faa, comezou a emitir o 19 de setembro de 1995 en 107.4 FM. P\u00f3dese escoitar en toda a comarca de Arz\u00faa."}
{"id": "44850", "revid": "98629", "url": "https://gl.wikipedia.org/wiki?curid=44850", "title": "Eger", "text": "Eger (en serbio e croata: \"Jegar\" / \"\u0408\u0435\u0433\u0430\u0440\" ou \"Jegra\" / \"\u0408\u0435\u0433\u0440\u0430\"; checo: \"Jager\"; eslovaco: \"J\u00e1ger\"; polaco: \"Jagier\"; Turco: \"E\u011fri\"; Alem\u00e1n: \"Erlau\"; Lat\u00edn: \"Agria\") \u00e9 unha cidade do norte de Hungr\u00eda, capital do condado administrativo de Heves, a cidade est\u00e1 situada \u00f3 leste das monta\u00f1as M\u00e1tra. Eger \u00e9 co\u00f1ecido polo seu castelo, ba\u00f1os termais, edificios hist\u00f3ricos (inclu\u00edndo o minarete otom\u00e1n situado m\u00e1is \u00f3 norte de Europa) e por ser a capital dos mellores vi\u00f1os h\u00fangaros. A cidade ten unha poboaci\u00f3n de 56.317 habitantes e unha superficie de 92,2\u00a0km\u00b2."}
{"id": "44852", "revid": "34155", "url": "https://gl.wikipedia.org/wiki?curid=44852", "title": "Hajd\u00fa-Bihar", "text": "Hajd\u00fa-Bihar ( Pronunciado en galego\"Haidu-Bijar\") \u00e9 un condado administrativo (megye) do leste de Hungr\u00eda, na fronteira con Roman\u00eda. O condado comparte fronteiras cos condados de Szabolcs-Szatm\u00e1r-Bereg, Borsod-Aba\u00faj-Zempl\u00e9n, J\u00e1sz-Nagykun-Szolnok e B\u00e9k\u00e9s. O condado ten unha poboaci\u00f3n de 549.000 habitantes e unha extensi\u00f3n de 6211\u00a0km, a s\u00faa capital \u00e9 Debrecen. \nEn xeral, Hajd\u00fa-Bihar ten moi poucos lugares habitados: 19 cidades e 62 vilas. As catro maiores cidades \u2013 en \u00e1rea e poboaci\u00f3n son \u2013 Debrecen, Hajd\u00fab\u00f6sz\u00f6rm\u00e9ny, Hajd\u00fan\u00e1n\u00e1s e Hajd\u00faszoboszl\u00f3."}
{"id": "44853", "revid": "1410", "url": "https://gl.wikipedia.org/wiki?curid=44853", "title": "Debrecen", "text": "Debrecen (Alem\u00e1n: Debrezin, polaco: Debreczyn, roman\u00e9s: Debre\u0163in, eslovaco: Debrec\u00edn) \u00e9 a segunda cidade de Hungr\u00eda despois de Budapest. Debrecen \u00e9 o centro rexional da Gran chaira do norte e a capital do condado administrativo de Hajd\u00fa-Bihar.\nA cidade ten unha poboaci\u00f3n de 250.000 habitantes."}
{"id": "44855", "revid": "98629", "url": "https://gl.wikipedia.org/wiki?curid=44855", "title": "AC/DC", "text": "AC/DC \u00e9 un grupo australiano formado en 1973 e considerado como un dos m\u00e1is influentes do hard rock dos 70. O seu son agresivo, as s\u00faas espectaculares actuaci\u00f3ns e o seu estilo de vida contou con innumerables imitadores ao longo de d\u00faas d\u00e9cadas. Co\u00f1ecidos por levar uniformes escolares sobre o escenario, AC/DC (\"Corrente Alterna/Corrente Continua\"), sufriu moitos cambios na s\u00faa formaci\u00f3n, a\u00ednda que os irm\u00e1ns Young (Angus e Malcolm) permaneceron sempre na banda. A pol\u00e9mica sobre a s\u00faa imaxe e sobre as s\u00faas letras, a tr\u00e1xica morte do cantante Bon Scott (que en 1980 foi substitu\u00eddo por Brian Johnson) e os constantes cambios nas s\u00faas tendencias musicais situ\u00e1ronlles no cumio do rock internacional no \u00faltimo cuarto de s\u00e9culo. A finais dos 90 o grupo vendera m\u00e1is de 80 mill\u00f3ns de \u00e1lbums en todo o mundo.\nHistoria.\nO grupo foi formado en Sidney (Australia) a finais do ano 1973 polos irm\u00e1ns Malcolm Young (Glasgow, Escocia, 6 de xaneiro de 1953) e Angus Young (Glasgow, Escocia, 31 de marzo de 1959). Malcolm (guitarrista) formaba parte de Velvet Underground (que nada ten que ver co grupo americano de Lou Reed) e cando esta se disolveu uniuse ao seu irm\u00e1n m\u00e1is novo Angus (guitarrista e l\u00edder) e deron alg\u00fans concertos por Sidney.\nAngus ti\u00f1a ent\u00f3n 15 anos e a s\u00faa irm\u00e1 suxeriu que empregase o seu uniforme escolar cando subise ao escenario, o que terminou convert\u00e9ndose nunha marca identificativa do grupo. Vivindo a\u00ednda en Sidney e con Dave Evans como cantante, gravaron un single, \"Can I sit next to you\" con George Young (Glasgow, Escocia, 6 de novembro de 1948) -o irm\u00e1n m\u00e1is vello de Malcolm e Angus- na produci\u00f3n.\nEn 1974 traslad\u00e1ronse a Melbourne, onde se uniron o bater\u00eda Phil Rudd (Melbourne, 19 de maio de 1954) e o baixista Mark Evans (Melbourne, 2 de marzo de 1956). O chofer da banda, Bon Scott (Forfar, Escocia, 9 de xullo de 1943) converteuse no cantante l\u00edder cando Dave Evans rexeitou subirse ao escenario.\nAnteriormente, Scott fora bater\u00eda das bandas de pop australianas Fraternity e Valentines. E o m\u00e1is importante, axudou a cimentar a imaxe agresiva do grupo, xa que, entre outras cousas, non foi aceptado na Armada Australiana por ser considerado un \"inadaptado social\". As\u00ed AC/DC converteuse nun grupo \"inadaptado socialmente\" e ao longo da s\u00faa carreira puxo de manifesto, ademais da s\u00faa imaxe violenta, un sentido do humor repleto de malicia. Fixeron unha xira polo pa\u00eds e comezaron a traballar no seu \u00e1lbum deb\u00fat.\nEn 1975 publicaron dous \u00e1lbums en Australia: \"High voltage\" e \"T.N.T.\". En 1976, tras asinar con Atlantic Records, editaron \"High voltage\" en Gran Breta\u00f1a, pero se trataba dunha edici\u00f3n diferente \u00e1 australiana, xa que recoll\u00eda material das s\u00faas dous primeiros lanzamentos. A finais dese ano publicaron \"Dirty deeds done dirt cheap\", que foi apoiado coas s\u00faas primeiras xiras europeas.\nA comezos de 1977, Evans marchou do grupo e foi substitu\u00eddo por Cliff Williams (Romford, Inglaterra, 14 de decembro de 1949). Ese mesmo ano AC/DC sacou \"Let there be rock\" que se converteu no seu primeiro \u00e1lbum nas listas norteamericanas, o que lle fixo ga\u00f1ar unha chea de fans nese pa\u00eds grazas aos seus espectaculares concertos en directo.\n\"Powerage\" sa\u00edu na primavera de 1978 e tam\u00e9n ese ano realizouse o documental en directo \"If you want blood (You've got it)\", que mostraba o \u00e9xito internacional da banda e as s\u00faas en\u00e9rxicas postas en escena.\nFoi en 1979 cando chegou o hist\u00f3rico \"Highway to hell\", que se converteu no primeiro \u00e1lbum millonario en vendas do grupo. Alcanzou o Top 20 nos Estados Unidos de Am\u00e9rica e o Top 10 no Reino Unido. Foi tam\u00e9n disco de ouro no Canad\u00e1 e en Francia. Pero, desgraciadamente, cando o grupo acadara sona, o seu l\u00edder Bon Scott morreu en Londres o 19 de febreiro de 1980. Oficialmente as causas do seu falecemento deb\u00e9ronse a un exceso na inxesti\u00f3n de alcol.\nEn marzo, Scott foi substitu\u00eddo por Brian Johnson (Dunston, Inglaterra, 5 de outubro de 1947). Un mes despois gravaban \"Back in black\", que chegou ao n\u00ba 1 en Gran Breta\u00f1a e vendeu m\u00e1is de 10 mill\u00f3ns de copias s\u00f3 nos Estados Unidos. En poucos anos AC/DC converteuse na banda de rock m\u00e1is importante do mundo.\nEn 1981, tras asimilar o \u00e9xito sen a figura de Bon Scott e co recrutamento de Brian Johnson, a banda regresou con \"For those about to rock\", que chegou todo o m\u00e1is alto das listas norteamericanas.\nEn 1982 Phil Rudd foi substitu\u00eddo \u00e1 bater\u00eda por Simon Wright (Alden, Inglaterra, 19 de xu\u00f1o de 1963). Con todo, Rudd regresar\u00eda \u00e1 banda en 1994.\nLogo de publicar en 1983 \"Flick of the switch\", entraron nun per\u00edodo de declive, e as s\u00faas vendas baixaron considerablemente. Nos EUA mont\u00e1rona gorda: Religious Right condenounos publicamente e fixo un chamamento para que se boicoteasen os seus \u00e1lbums.\nEn 1984 editaron o mini-\u00e1lbum \"74 jailbreak\" que recoll\u00eda temas que o grupo gravara en Australia dez anos atr\u00e1s.\nEn 1985 actuaron no festival Rock In Rio (R\u00edo de Xaneiro, Brasil) xunto a Ozzy Osbourne, Scorpions e Whitesnake. Ese mesmo ano editaron \"Fly on the wall\".\nEn 1986 chegou \"Who made who\", un \u00e1lbum que compilaba vellos temas e tres canci\u00f3ns novas que formaran parte da banda sonora da pel\u00edcula de Stephen King \"Maximum Overdrive\".\nA finais de 1987, tras un ano e medio sen publicar nada novo, AC/DC completou un novo \u00e1lbum producido por Harry Vanda e George Young: \"Blow up your video\". Para promocionar ese traballo embarc\u00e1ronse nunha gran xira na que Malcolm foi substitu\u00eddo polo seu primo Steve Young. Estend\u00e9ronse ent\u00f3n os rumores de que Malcolm estaba intentando superar a s\u00faa drogodependencia, pero s\u00f3 eran rumores, xa que en realidade estaba coidando do seu fillo doente.\nEn 1989 durante un per\u00edodo sab\u00e1tico, a Wright propux\u00e9ronlle intervir no \u00e1lbum de Deu Lock up the wolves (1990) e abandonou o grupo para sempre. Foi substitu\u00eddo polo veterano do rock Chris Slade (Pontypridd, Gales, 30 de outubro de 1946), ex Manfred Man, Tom Jones, The Firm e Gary Moore, entre outros.\nEn 1990 comezaron as sesi\u00f3ns de gravaci\u00f3n de \"The razors edge\" en Vancouver (Canad\u00e1), coa produci\u00f3n de Bruce Fairbairn (Aerosmith, Bon Jovi, INXS, The Cranberries). O \u00e1lbum chegou ao n\u00ba 2 nos EUA e converteuse no disco que m\u00e1is alto chegou nas listas norteamericanas desde 1981. No mes de novembro dese mesmo ano, durante un concerto do grupo, un mozo de 21 anos foi asasinado nos arredores do Brandan Byrne Area en Nova Jersey.\nDous meses despois, en xaneiro de 1991, os mozos Curtis Child, Jimmie Boyd e Elizabeth Glausi morreron esmagados pola multitude durante un concerto da banda no Salt Palace Area. Abriuse unha investigaci\u00f3n para esclarecer os feitos e os compo\u00f1entes de AC/DC quedaron libres de culpa, a\u00ednda que as negociaci\u00f3ns entre o grupo e os familiares das v\u00edtimas continuaron durante alg\u00fan tempo. O incidente non afectou ao tour da banda que estivo todo o ano de xira, e ofreceu m\u00e1is de 70 concertos e ga\u00f1ou m\u00e1is de 17 mill\u00f3ns de d\u00f3lares.\nEn outubro de 1992 sa\u00edu o \u00e1lbum en directo Live, que ademais tivo unha edici\u00f3n especial para coleccionistas cun CD extra e m\u00e1is temas que no orixinal.\nAta 1995 non publicaron un novo \u00e1lbum de estudio, o que fac\u00eda o n\u00ba 16 na s\u00faa carreira. \"Ballbreaker\" foi producido por Rick Rubin (The Cult, Red Hot Chili Peppers, Tom Petty &amp; The Heartbreakers, Slayer) coa colaboraci\u00f3n do enxe\u00f1eiro Mike Fraser (Aerosmith, The Knack, Metallica, Bryan Adams) e significou, ademais, o regreso do bater\u00eda Phil Rudd. O \u00e1lbum entrou ao n\u00ba 4 das listas norteamericanas e vendeu mill\u00f3ns de copias, demostrando que logo de m\u00e1is de 20 anos, AC/DC manti\u00f1a a s\u00faa popularidade en todo o mundo.\nEn novembro de 1997, sa\u00edu unha caixa con cinco CDs, titulada \"Bonfire\" en homenaxe ao cantante falecido Bon Scott. Esta conti\u00f1a catro discos: \"Live from the Atlantic Studios\" (in\u00e9dito ata o momento), \"Let there be rock - The movie - Live in Paris\" (tam\u00e9n in\u00e9dito), \"Volts\" e \"Back in black\".\nAta febreiro de 2000 non se volveron a ter noticias da banda dos irm\u00e1ns Young. \"Stiff upper lip\" foi o \u00e1lbum publicado ese ano. Na produci\u00f3n contaron co apoio de George Young, o irm\u00e1n m\u00e1is vello de Angus e Malcolm, que xa coproduciu alg\u00fans dos seus primeiros \u00e1lbums como \"High voltage\", \"Let there be rock\" e \"If you want blood (You've got it)\".\nDebido a que os compo\u00f1entes do grupo non comparten o mesmo pa\u00eds de residencia, o traballo foi escrito e preproducido entre Holanda, Sidney e Londres e logo foi gravado nun estudo de Vancouver, propiedade de Bryan Adams. Gravaron 17 canci\u00f3ns das que finalmente escolleron 12 para o \u00e1lbum, entre elas \"Stiff upper lip\" que titulaba o disco.\nO 22 de marzo de 2000 Angus e Malcolm acudiron a Legan\u00e9s (Madrid) \u00e1 inauguraci\u00f3n da R\u00faa de AC/DC que o consistorio municipal de devandita poboaci\u00f3n dedicoulles.\nO 1 de agosto dese mesmo ano a banda comezou a xira de presentaci\u00f3n de \"Stiff upper lip\" en Gran Rapids (M\u00edchigan, EUA). Un tour que chegou a Europa en outubro e terminou no Palau Sant Jordi de Barcelona o 14 de decembro. Previamente, AC/DC enchera ata a bandeira tres veces o Palacio dos Deportes de Madrid os d\u00edas 10, 11 e 12 dese mesmo mes.\nCoa chegada de 2001, os australianos volveron \u00e1 estrada para patearse gran parte do seu pa\u00eds e en marzo regresaron aos EUA. En decembro de 2002 AC/DC anunciou que fichaba por Sony Music, para editar os seus novos discos con Epic. Rach\u00e1base as\u00ed matrimonio musical con Atlantic Records de algo m\u00e1is de 25 anos."}
{"id": "44857", "revid": "25871", "url": "https://gl.wikipedia.org/wiki?curid=44857", "title": "C\u00e1todo", "text": "Un c\u00e1todo \u00e9 un el\u00e9ctrodo que sofre unha reacci\u00f3n de reduci\u00f3n, mediante a cal un material reduce o seu estado de oxidaci\u00f3n ao recibir electr\u00f3ns.\nA polaridade do c\u00e1todo, positiva ou negativa, depende do tipo de dispositivo. \u00c1s veces, condici\u00f3naa o modo de operaci\u00f3n, pois se establece segundo a direcci\u00f3n da corrente el\u00e9ctrica, atendendo \u00e1 definici\u00f3n universal de corrente el\u00e9ctrica. En consecuencia, nun dispositivo que consome enerx\u00eda (como unha cela electrol\u00edtica) o c\u00e1todo \u00e9 negativo, e nun dispositivo que proporciona enerx\u00eda, como unha pila voltaica (ou pila de Volta ou unha bater\u00eda) o c\u00e1todo \u00e9 positivo.\nEtimolox\u00eda.\nO termo foi inventado por Michael Faraday (serie VII das Investigaci\u00f3ns experimentais sobre a electricidade), co significado de cami\u00f1o descendente ou de sa\u00edda, pero referido exclusivamente ao electr\u00f3lito dunha cela electroqu\u00edmica.\nConvencionalidade de sentidos.\nA s\u00faa vinculaci\u00f3n ao polo negativo do correspondente xerador implica a suposici\u00f3n de que a corrente el\u00e9ctrica marcha polo circu\u00edto exterior desde o polo positivo ao negativo, \u00e9 dicir, transportada por cargas positivas, convenci\u00f3n que \u00e9 a usual. Se o condutor externo fose met\u00e1lico, est\u00e1 demostrado que o sentido da corrente realmente \u00e9 o percorrido polos electr\u00f3ns cara ao positivo.\nCon todo, nunha c\u00e9lula electrol\u00edtica, o condutor \u00e9 o electr\u00f3lito, non un metal, e nel poden coexistir i\u00f3ns negativos e positivos que tomar\u00edan sentidos opostos ao desprazarse. Por convenio ad\u00f3ptase que o sentido da corrente \u00e9 o do \u00e1nodo ao c\u00e1todo ou, o que \u00e9 o mesmo, do positivo ao negativo.\nNo caso das v\u00e1lvula termoi\u00f3nicas, d\u00edodos, tiristores, fontes el\u00e9ctricas, pilas etc. o c\u00e1todo \u00e9 o el\u00e9ctrodo ou terminal de menor potencial e \u00e9 a fonte primaria de emisi\u00f3n de electr\u00f3ns. Polo tanto, nunha reacci\u00f3n redox corresponde ao elemento que se reducir\u00e1.\nC\u00e1todo termoi\u00f3nico.\n\u00c9 un el\u00e9ctrodo que, por efecto da calor, emite electr\u00f3ns (efecto termoi\u00f3nico). Nestes dispositivos, (v\u00e1lvulas termoi\u00f3nicas) con\u00e9ctanse \u00e1 tensi\u00f3n negativa e \u00e1 fonte de electr\u00f3ns. O c\u00e1todo pode calentarse por si mesmo, facendo circular unha corrente de caldeo, ou mediante un filamento ao que este acoplado t\u00e9rmicamente.\nPara prolongar a duraci\u00f3n eficiente dos dispositivos termoi\u00f3nicos util\u00edzanse materiais que, a baixas temperaturas, aporten grande emisi\u00f3n de electr\u00f3ns. Por iso, empr\u00e9ganse aliaxes de torio, volframio (tam\u00e9n co\u00f1ecido como tungsteno) e lant\u00e1nidos, o c\u00e1todo rec\u00fabrese con \u00f3xido de calcio."}
{"id": "44858", "revid": "1410", "url": "https://gl.wikipedia.org/wiki?curid=44858", "title": "Celia Cruz", "text": "\u00darsula Hilaria Celia Caridad Cruz Alfonso de la Sant\u00edsima Trinidad, m\u00e1is co\u00f1ecida como Celia Cruz, nada na Habana o 21 de outubro de 1925 e finada en Fort Lee, Nova Jersey, o 16 de xullo de 2003, foi unha cantante cubana de salsa que pasou a meirande parte da s\u00faa carreira vivindo e traballando nos Estados Unidos.\nTraxectoria.\nOrixe e comezos.\nA estrela de salsa Celia Cruz estudou teor\u00eda de voz e m\u00fasica no Conservatorio de M\u00fasica na Habana, comezando a s\u00faa carreira na radio e a televisi\u00f3n no Caribe.\nA m\u00fasica foi importante para ela desde a infancia, pero a s\u00faa carreira musical viu de sorpresa. Estaba estudando como profesora cando un curm\u00e1n motivouna a continuar coa m\u00fasica. Unha entre 14 irm\u00e1ns, Cruz explicou que adoitaba cantar para durmir aos seus irm\u00e1ns, e a xente adoitaba chegar \u00e1 porta ao o\u00edr a s\u00faa voz. O seu curm\u00e1n notou que ti\u00f1a talento, e cantou un tango nunha radio local e ga\u00f1ou un premio, iniciando as\u00ed a s\u00faa carreira.\nEn 1947 recibiu o primeiro reco\u00f1ecemento do seu talento na Habana. Pouco despois, formou parte do Conservatorio de M\u00fasica Nacional, onde estudou teor\u00eda musical, voz e piano. Pronto a s\u00faa m\u00fasica estaba presente nas radios, cine e televisi\u00f3ns.\nLa Sonora Matancera.\nA principios dos anos 50, uniuse ao lendario grupo \"La Sonora Matancera\", e xuntos escribiron uns dos cap\u00edtulos m\u00e1is memorables da m\u00fasica Afrocubana. O 15 de xullo de 1960, deixou o seu pa\u00eds natal polos Estados Unidos, onde continuou facendo historia. Nesa d\u00e9cada, gravou varios \u00e1lbums co mestre Perico Ponte e xuntos suscitaron un interese pola salsa entre audiencias Inglesas e Europeas, con canci\u00f3ns como \"La Bamba\". Este fen\u00f3meno co\u00f1eceuse como \"A Salsa dos Setenta\". As s\u00faas colaboraci\u00f3ns con outros mestres, tales como Johnny Pachecho, Willie Col\u00f3n e as Fania All Stars son tam\u00e9n memorables.\nDistinci\u00f3ns e reco\u00f1ecemento.\nFoi honrada con estrelas e secci\u00f3ns de r\u00faas nalgunhas das avenidas mais visitadas do mundo. En 1987, Hollywood honrouna cunha estrela no Paseo da Fama; un honor que tam\u00e9n recibiu noutras beirarr\u00faas de celebridades, tal como a de San Jos\u00e9, Costa Rica e a Praza Galer\u00eda na Cidade de M\u00e9xico.\nMalia que recibiu moitas distinci\u00f3ns, os noventa marcaron un per\u00edodo moi especial na s\u00faa carreira. Nesta d\u00e9cada, a \"Smithsonian Institution\" deulle un Reco\u00f1ecemento de Logros dunha Vida, a Rep\u00fablica de Colombia a premiou coa Medalla Presidencial en Artes, recibiu o prestixioso Reco\u00f1ecemento de Logros dunha Vida dos Premios de Herdanza Hispana, e a cidade de San Francisco declarou en 1997, o 25 de outubro como o \"D\u00eda de Celia Cruz\", para nomear alg\u00fans.\nUn dos momentos m\u00e1is memorables na s\u00faa vida foi en 1994, cando na Casa Branca, recibiu do Presidente dos Estados Unidos, Bill Clinton, o honor m\u00e1is alto que este pa\u00eds lle da a un artista: a Dotaci\u00f3n Nacional das Artes.\nCruz, quen combina un resaltado control tonal, intensidade pasional e coqueter\u00eda, converteuse nun sin\u00f3nimo da salsa e da cultura Cubana. Gravou ao redor de 75 discos e ga\u00f1ou unha cantidade respectable de premios, inclu\u00edndo un Grammy. Foi unha elecci\u00f3n obvia para aparecer na versi\u00f3n cinematogr\u00e1fica da novela de Oscar Hijuelos, \"Os Reis do Mambo Tocan Canci\u00f3ns De Amor\", xunto co rei do mambo Perico Ponte. O seu traballo con Ponte veuse dando desde os anos 50, cando a\u00ednda estaba en Cuba.\nNon est\u00e1 exactamente claro cando a comezaron a chamar \"A Ra\u00ed\u00f1a da Salsa\", pero ela levou o t\u00edtulo con clase e distinci\u00f3n. Celia gravou cunhas das persoas m\u00e1is importantes no mundo da m\u00fasica: Dionne Warwick, Patti Labelle, David Byrne, Gloria Estefan, Wyclef Jean. Xa que o seu talento transcende xeraci\u00f3ns e gustos, tam\u00e9n tocou con grupos de rock tales como os Fabulosos Cadilacs e Jarabe de Palo.\nA s\u00faa voz, talento e carisma xuntos produciron unha das m\u00e1is impresionantes historias musicais. Vale mencionar que m\u00e1is de 70 \u00e1lbums d\u00e9ronlle unha boa cantidade de discos de ouro e platino, ademais de m\u00e1is de 100 premios de instituci\u00f3ns prestixiosas ao redor do mundo. Recibiu 12 nomeamentos ao Grammy, ga\u00f1\u00e1ndoo por primeira vez en 1989.\nCelia Cruz recibiu tres t\u00edtulos honorarios das seguintes universidades dos Estados Unidos: Yale, a Universidade Internacional de Florida e a Universidade de Miami. Tam\u00e9n apareceu nunhas 10 pel\u00edculas, cos Reis do Mambo e a Familia P\u00e9rez entre as m\u00e1is recentes.\nMalia todo o seu talento e os premios que recibiu, Celia Cruz era incriblemente humilde e a s\u00faa felicidade contaxiosa. Estas son as cualidades que utilizou para escribir un dos cap\u00edtulos m\u00e1is importantes na historia da m\u00fasica Afrocubana e mundial, e transform\u00e1ndose na maior representante deste x\u00e9nero de m\u00fasica, e a m\u00e1is notable embaixadora da cultura Hispana no mundo enteiro.\n\u00daltimos anos.\nSony Records anunciou que sair\u00eda \u00e1 venda o segundo \u00e1lbum que Cruz gravara para esa compa\u00f1\u00eda, A Negra Ten Tumbao, o 25 de setembro do 2001. A ra\u00ed\u00f1a da Salsa regresou posteriormente para deixar o seu segundo \u00e1lbum baixo a marca de Sony Music. O \u00faltimo \u00e1lbum sa\u00edu \u00e1 venda no ano 2000 e estaba dedicado ao lendario artista portorrique\u00f1o, Perico Ponte.\nAos 78 anos, Cruz faleceu o 16 de xullo de 2003 dun tumor cerebral. Deixou un legado que impactou fortemente na m\u00fasica de Porto Rico e toda Latinoam\u00e9rica."}
{"id": "44860", "revid": "98629", "url": "https://gl.wikipedia.org/wiki?curid=44860", "title": "Pol Pot", "text": "Saloth Sar, nado en Prek Sbauv (Kompung Thom) en data incerta (algunhas fontes dan o 19 de maio de 1925, e outras o 19 de maio de 1928) e finado en Anlong Veng o 15 de abril de 1998, foi un dirixente comunista camboxano co\u00f1ecido como Pol Pot, l\u00edder da guerrilla dos Khmer vermellos dende a x\u00e9nese destes na d\u00e9cada de 1960 at\u00e9 a s\u00faa propia morte.\nFoi tam\u00e9n primeiro ministro de \"Kampuchea Democr\u00e1tica\", que foi a forma na que se constitu\u00edu politicamente o actual Reino de Camboxa baixo o poder do seu r\u00e9xime totalitario entre 1975 e 1979. Creador dun estado de corte mao\u00edsta (e polo tanto pro-chin\u00e9s), Saloth Sar pasou \u00e1 historia como o principal responsable do denominado xenocidio camboxano, que na actualidade \u00e9 a principal raz\u00f3n da constituci\u00f3n dun tribunal internacional dende 2006 para xulgar \u00f3s l\u00edderes sobreviventes do r\u00e9xime.\nTraxectoria.\nUnha vez conquerido o poder en 1975, Saloth Sar levou a cabo unha dr\u00e1stica pol\u00edtica de recolocaci\u00f3n da poboaci\u00f3n dos principais centros urbanos no campo como unha medida determinante cara o tipo de comunismo que desexaba implantar. Os medios empregados inclu\u00edron o exterminio dos intelectuais e outros \"inimigos burgueses\". O resultado disto foi a desaparici\u00f3n de polo menos un mill\u00f3n e medio de persoas. Tomando as estat\u00edsticas presentadas por K. D. Jackson, o 17 de abril de 1975, ano no que os Khmer vermellos tomaron Phnom Penh, hab\u00eda en Camboxa unha poboaci\u00f3n de 7,3 mill\u00f3ns de habitantes, reducidos a 6 mill\u00f3ns en 1978. K. D. Chandler sinala como motivos deste dr\u00e1stico descenso da poboaci\u00f3n -que calcula en 1,5 mill\u00f3ns de desaparecidos- a desnutrici\u00f3n, os traballos forzados e as enfermidades mal atendidas en xeral, pero 200.000 persoas, probablemente m\u00e1is, foron executadas sen xu\u00edzo, clasificados como \"inimigos\", entre os que se contaban nenos, anci\u00e1ns e persoas pertencentes incluso \u00f3 mesmo Partido. Porque a meirande parte das v\u00edtimas pertenc\u00edan \u00e1 etnia khmer, Jean Lacouture denominou a este proceso \"auto-xenocidio\"\nA s\u00faa pol\u00edtica inclu\u00eda a oposici\u00f3n a Vietnam que fixo efectiva con numerosos ataques a ese pa\u00eds, o que causou unha invasi\u00f3n masiva de Camboxa en 1979 que precipitou o r\u00e9xime cara a s\u00faa fin.\nInfancia e primeiros estudos.\nSaloth Sar, como xa se dixo, naceu en \"Prek Sbauv\", Kompung Thom, Camboxa, o 19 de maio de 1925 ou 1928, sendo o m\u00e1is novo de sete fillos dun home de pr\u00f3spera facenda.\n\u00d3s seis anos a s\u00faa familia trasladouse a Phnom Penh para vivir co seu irm\u00e1n, un oficial da Garda Real, onde Sar frecuenta a \"Pagoda de Prata\". A s\u00faa familia ti\u00f1a conexi\u00f3ns coa familia da Dinast\u00eda Norodom: unha curm\u00e1 de Saloth Sar crecera no Palacio Real como bailarina e chegou a ser esposa consorte do rei Sisowath Monivong, a s\u00faa irm\u00e1 m\u00e1is vella, Saroeung, foi elixida tam\u00e9n como consorte do rei \u00f3s 15 anos, e en 1928 o seu irm\u00e1n m\u00e1is vello, Loth Suong, comezou unha carreira de protocolo na corte, feito que por\u00eda a Saloth Sar en contacto coa elite da capital e do budismo khmer. Aprendeu ben o franc\u00e9s e estudou coa elite cat\u00f3lica de Camboxa, a\u00ednda que nunca recibiu un diploma.\nComo moitos estudantes do seu tempo, Saloth Sar uniuse \u00f3s movementos anticolonialistas da Indochina Francesa (Camboxa, Vietnam e Laos) liderado polo que ser\u00eda o m\u00e1ximo representante da revoluci\u00f3n vietnamita: Ho Chi Minh. Entrar\u00eda ent\u00f3n en contacto co Partido Comunista Indochino, que era ent\u00f3n ilegal no pa\u00eds.\nSaloth Sar en Francia.\nEn 1948, baixo a rexencia do novo rei Norodom Sihanouk, ga\u00f1ou unha bolsa de estudos do Goberno para estudar radioelectricidade en Par\u00eds con rapaces como Thiounn Thioeunn, Chumm e o seu irm\u00e1n Mumm. Despois de desembarcar en Marsella, chega en tren a Par\u00eds o 1 de outubro de 1949. Inscr\u00edbese na \"Escola Francesa de Radioelectricidade\", a\u00ednda que nunca demostrou moito interese polos estudos, de feito non chegou a rematalos. Na capital francesa, o grupo camboxano demostrou un gran nacionalismo e a oposici\u00f3n a calquera inxerencia vietnamita nos asuntos camboxanos. Antes da chegada de Saloth Sar a Francia, en xullo de 1946, os membros deste grupo rexeitaran asistir a unha reuni\u00f3n con Ho Chi Minh, na Conferencia de Fontainebleu, nos arredores de Par\u00eds.\nFormou parte do \"cap\u00edtulo camboxano\" do Partido Comunista Franc\u00e9s, o que o levar\u00eda a fundar o chamado \"\"Grupo de Estudo de Par\u00eds\", c\u00e9lula principal que xerar\u00eda os futuros Khmer vermellos e no cal participar\u00edan Ieng Sary, Khieu Samphan, Khieu Ponnary e Son Sen, quen ser\u00edan pezas fundamentais na conformaci\u00f3n do devandito movemento. Este grupo adicouse ent\u00f3n ao afondamento das ideas marxistas e do comunismo sempre en relaci\u00f3n co Partido Comunista Franc\u00e9s. Traballaron arduamente en adherir os estudantes camboxanos en Francia \u00e1s s\u00faas ideas revolucionarias en contra da monarqu\u00eda do rei Norodom Sihanouk, quen ent\u00f3n avanzaba na s\u00faa propia loita anticolonialista. Na s\u00faa obra \"Monarqu\u00eda ou democracia\" afirma: \nRegresa \u00f3 seu pa\u00eds en 1953 sen ter obtido o diploma despois de tres intentos por acadalo. Xa en Camboxa, casa con Khieu Ponnary, compa\u00f1eira do \"Grupo de Estudo de Par\u00eds\" e a primeira muller camboxana en obter un diploma; e escollen o aniversario da Toma da Bastilla, 14 de xullo de 1956, para o seu matrimonio. Ieng Sary casar\u00eda coa irm\u00e1 de Khieu Ponnary, estudante de William Shakespeare, de nome Khieu Thirith. O \"Grupo de Estudo de Par\u00eds\"\" ser\u00eda a c\u00e9lula principal dos acontecementos que se desenvolver\u00edan nas seguintes catro d\u00e9cadas.\nRegreso a Camboxa.\nSaloth Sar atopa no seu regreso a Phnom Penh unha Camboxa convulsa entre o rei Norodom Sihanouk, quen pretend\u00eda tomar a bandeira da independencia do pa\u00eds e non deixar que o fixesen os comunistas e as facci\u00f3ns radicais, que esix\u00edan a Francia unha independencia inmediata.\nO futuro Pol Pot \u00fanese ent\u00f3n \u00e1 alianza comunista \"vietnamita-khmer\" onde os vietnamitas lle aprenden como \"\"traballar coas masas de base, fundar os comit\u00e9s de independencia a nivel de aldeas, membro por membro\", pero segundo testemu\u00f1a dun antigo camarada de Pol Pot, este dic\u00eda que a independencia camboxana deb\u00eda ser liderada exclusivamente polos mesmos camboxanos. Os intentos de restablecer a antiga orde colonial por parte de Francia logo da derrota do Xap\u00f3n en 1945 v\u00edronse obstaculizados por un forte sentimento nacionalista manifestado en protestas e que ter\u00eda como m\u00e1ximo est\u00edmulo a detenci\u00f3n de dous monxes budistas en 1942 polos seus serm\u00f3ns pro-nacionalistas. Alg\u00fans dos monxes unir\u00edanse \u00e1s loitas pola independencia; dous dos m\u00e1is soados ser\u00edan Son Ngoc Minh e Tou Samouth que en 1946 se afiliar\u00edan ao Partido Comunista de Indochina liderado por Ho Chi Minh e que ser\u00edan os fundadores do Partido Comunista de Camboxa. Pero o ideal de Saloth Sar sempre permaneceu firme respecto a manter unha separaci\u00f3n de calquera influencia vietnamita ou doutras naci\u00f3ns.\nSaloth Sar como revolucionario.\nO Partido Comunista Indochino disolveuse en 1951 nas tres facci\u00f3ns nacionais (Vietnam, Camboxa e Laos). A facci\u00f3n camboxana dar\u00eda orixe \u00f3 Partido Revolucionario Popular de Kampuchea, PRPK, coa presenza preponderante de Saloth Sar e o seu \"\"Grupo de Estudo de Par\u00eds\", como xa se indicou.\nO rei Norodom Sihanouk adiantar\u00eda unha campa\u00f1a de represi\u00f3n do comunismo no pa\u00eds, tanto previa como posterior \u00e1 independencia en 1954 e o seu reco\u00f1ecemento en 1957, en parte tam\u00e9n motivado polo seu temor a calquera influencia vietnamita. Colaborou na fundaci\u00f3n do Partido Comunista Camboxano. En 1962 \u00e9 asasinado Tou Samouth, o principal l\u00edder do comunismo camboxano e cuxa morte permanece sumida no misterio. Algunhas fontes suxiren que iso formaba parte da estratexia de Saloth Sar para garantir o dominio absoluto do seu liderado no Partido Comunista, xa que efectivamente se presenta para dirixilo, como suxire Kiernan:\nAs\u00ed mesmo N. Chanda sost\u00e9n que: \nA disputa entre o radicalismo de Saloth Sar caracterizado pola s\u00faa posici\u00f3n abertamente antiestadounidense e antivietnamita por unha banda, e quen defend\u00edan un comunismo moderado pola outra, faise evidente e tr\u00e1elle antipat\u00edas de parte de Vietnam xa a finais dos 60. As\u00ed o expresou o viceministro de relaci\u00f3ns exteriores de Hanoi \u00f3 xornalista Nayan Chanda en 1978 refer\u00edndose \u00f3 grupo de Pol Pot como \"partisanos\" que \"non tiveron unha participaci\u00f3n activa nas loitas de independencia\", non seguiron a \"li\u00f1a correcta\" \u00f3 lado vietnamita en Camboxa e cuxo comunismo era \"infantil\"\".\nComeza a Guerra de Vietnam.\nA guerra de Vietnam (1958 - 1975) significar\u00eda para Camboxa a apertura a un longo per\u00edodo de guerra e inestabilidade. O pr\u00edncipe Norodom Sihanouk, ent\u00f3n primeiro ministro, declarou o pa\u00eds neutral no conflito. Denunciou reiteradamente a inxerencia doutros Estados nunha situaci\u00f3n que Sihanouk v\u00eda como exclusiva dos vietnamitas no seu intento de reunificar o pa\u00eds. Esta postura \"anti-intervencionista\" p\u00faxoo en contraposici\u00f3n dos intereses estadounidenses. Pola s\u00faa banda, Estados Unidos insistiu en que o pr\u00edncipe sosti\u00f1a unha neutralidade ficticia e que prestaba o territorio camboxano como refuxio do Viet Cong. O 18 de marzo de 1970, mentres o pr\u00edncipe estaba nunha xira internacional, o xeneral Lon Nol, co apoio de Washington, levou a cabo un golpe de Estado e alineou a Camboxa cos Estados Unidos e Vietnam do Sur. Este feito non significou outra cousa que unha oportunidade hist\u00f3rica para Saloth Sar. Co pr\u00edncipe afastado do poder e un inimigo visible como Lon Nol, os Khmer vermellos poder\u00edan coller as bandeiras da liberaci\u00f3n do pa\u00eds que Sihanouk non permitira durante a independencia do mando franc\u00e9s. O \"Grupo de Estudo de Par\u00eds\" tomou o control definitivo do PRPK e cambioulle o nome polo de Partido Obreiro de Camboxa. Entre as s\u00faas primeiras decisi\u00f3ns estar\u00eda a separaci\u00f3n definitiva de calquera nexo vietnamita. Saloth Sar xa fora elixido primeiramente \"Camarada Tres\" no comit\u00e9 central do partido, e - logo da misteriosa morte de Samouth - \"Secretario Xeral\" do POC en 1968. En xullo de 1970, despois do golpe de Estado de Lon Nol, Saloth Sar e moitos dos membros do POC deixaron Phnom Penh e crearon unha guerrilla denominada \"Oficina 100\" nas fronteiras con Vietnam do Norte, \u00f3 nordeste de Camboxa. Nese momento o Viet Cong pediulle atrasar a s\u00faa axenda revolucionaria en Camboxa at\u00e9 que os estadounidenses fosen expulsados de Vietnam do Sur.\nSaloth Sar \u00e9 ben recibido na China, feito que o convence para desligarse a\u00ednda m\u00e1is dos vietnamitas, motivo polo cal apoia o cambio de nome do partido por Partido Comunista de Kampuchea (PKK), pero o com\u00fan da xente comeza a chamalos \"Khmer vermellos\" (\"Kamae Poah Kroi\u00f3n\" en khmer ou \"Khmer Rouge\" en franc\u00e9s). O comit\u00e9 central de tal partido \u00e9 co\u00f1ecido como \"Angkar\", traducido como \"a naci\u00f3n\" ou \"a organizaci\u00f3n\".\nLogo dunha viaxe a Vietnam do Norte, ref\u00faxiase no nordeste de Camboxa para vivir cunha tribo monta\u00f1esa. Impresionado pola simplicidade da s\u00faa vida, con poucas cousas materiais, conv\u00e9ncese ent\u00f3n que ese \u00e9 o ideal do comunismo. Ese mesmo ano xorden gromos revolucionarios en varias provincias do pa\u00eds e, un ano despois, os Khmer vermellos ti\u00f1an case controlada toda a rexi\u00f3n monta\u00f1osa do norte e as fronteiras con Vietnam; ademais establece o \"Ex\u00e9rcito Revolucionario de Camboxa\". Coa axuda dos Estados Unidos, o ex\u00e9rcito oficial de Lon Nol intentou febles campa\u00f1as en contra da guerrilla, pero sen \u00e9xito.\nEn marzo de 1969 Estados Unidos levou a cabo bombardeos \"secretos\" \u00f3 norte de Camboxa, tratando de destru\u00edr os refuxios do Viet Cong e cortar o final da Ruta Ho Chi Minh. Autorizados polo recentemente elixido presidente Richard Nixon e liderados polo seu director de seguridade nacional Henry Kissinger, tales bombardeos p\u00f3dense considerar ilegais posto que os Estados Unidos non fixera unha declaraci\u00f3n de guerra oficial contra Camboxa nin dado o tempo establecido pola lexislaci\u00f3n internacional para unha acci\u00f3n deste tipo. Durante catorce meses foron lanzadas en chan camboxano 110.000 toneladas de bombas, e os bombardeos continuar\u00edan at\u00e9 1973, polo que se determina que foron 539.129 t en total, \u00e9 dicir, tres veces e media m\u00e1is do que Estados Unidos lanzou contra o Xap\u00f3n durante a segunda guerra mundial. As v\u00edtimas camboxanas chegaron \u00e1s 600.000 persoas mortas e fontes da CIA estimaron que ditos bombardeos non fixeron outra cousa que incrementar a popularidade dos Khmer vermellos entre os campesi\u00f1os camboxanos do norte do pa\u00eds. S\u00f3 entre 1969 e 1973 cont\u00e1ronse 150 mil v\u00edtimas civ\u00eds.\nEn 1973 prod\u00facense os primeiros \u00e9xitos dos Khmer vermellos contra o ex\u00e9rcito republicano do ditador Lon Nol, e o 60% do pa\u00eds quedou baixo o seu control. Mentres, Nixon, sen autorizaci\u00f3n gobernamental, intensificaba os bombardeos contra o pa\u00eds nun desesperado intento por deter a avanzada guerrilleira, do mesmo xeito que estaba sucedendo en Vietnam do Norte.\nDebilitaci\u00f3n dos Estados Unidos.\nA Pen\u00ednsula Indochina ard\u00eda nunha guerra de grandes proporci\u00f3ns e o goberno dos Estados Unidos deuse conta moi tarde do fracaso das s\u00faas pol\u00edticas. Mentres Vietnam do Norte avanzaba sen tregua para alcanzar o seu obxectivo de reunificaci\u00f3n baixo dominio comunista, os Khmer vermellos pechaban dende todos os puntos do pa\u00eds a Phnom Penh como unha tenaza, ante o cal se deron as primeiras sa\u00eddas precipitadas de estranxeiros e membros simpatizantes da ditadura de Lon Nol. Os Khmer vermellos argumentaban que a s\u00faa loita era para defender e restitu\u00edr no poder \u00f3 deposto pr\u00edncipe Norodom Sihanouk que fac\u00eda o papel de gobernante no seu exilio da China mentres tanto, sen poder tomar parte no novo cap\u00edtulo de historia que se escrib\u00eda no seu pa\u00eds. En 1974 os homes de Saloth Sar capturan a antiga capital, a cidade de Udong, a poucos quil\u00f3metros \u00f3 norte de Phnom Penh. A cidade foi destru\u00edda e os sobreviventes dispersados como preludio do que vir\u00eda despois. En abril de 1975 a capital estaba completamente sitiada, as s\u00faas r\u00faas ateigadas de refuxiados que fux\u00edan, uns dos bombardeos estadounidenses e outros do avance da guerrilla: dous mill\u00f3ns de refuxiados xunt\u00e1banse en Phnom Penh ese ano. Os guerrilleiros cortaron todos os medios de contacto coa capital e a fin da guerra era cuesti\u00f3n de d\u00edas.\nA ca\u00edda de Phnom Penh.\nO d\u00eda 17 de abril de 1975 est\u00e1 marcado como o da \"Ca\u00edda de Phnom Penh\" baixo o avance dos Khmer vermellos. Os estadounidenses tiveron que abandonar un intento de fornecer alimentos e enerx\u00eda \u00e1 cidade \u00f3 estilo da ponte a\u00e9rea de Berl\u00edn cando o Aeroporto Internacional de Pochentong foi branco de intensos ataques guerrilleiros, mentres o ditador Lon Nol sa\u00eda chorando do seu pa\u00eds nun helic\u00f3ptero estadounidense cara a Hawai, onde morrer\u00eda en 1985. Lon Nol nunca m\u00e1is volver\u00eda \u00f3 seu pa\u00eds. A\u00ednda que os estadounidenses, os estranxeiros doutras nacionalidades de certa significaci\u00f3n pol\u00edtica e a plana maior do ditador foron evacuados, os estadounidenses deixaron na sitiada cidade mandos medios e un gran n\u00famero de persoas que ser\u00edan carne de can\u00f3n para o novo r\u00e9xime.\nNo \u00e1nimo dos dous mill\u00f3ns de persoas que se atopaban na cidade o 17 de abril, a vitoria evidente da guerrilla sobre os ocupantes e o ditador significaba dalg\u00fan xeito o remate das penurias da guerra, e por esta raz\u00f3n os fr\u00edos Khmer vermellos foron recibidos coa esperanza de que a paz chegar\u00eda por fin \u00f3 pa\u00eds. Pero os \"habitantes da cidade\" non estaban dentro dos plans de Saloth Sar e os seus. Pronto mostrar\u00edan cara a eles unha violencia inusitada e denominar\u00edanos \"inimigos de Estado\" baixo o c\u00f3digo \"xente do 17 de abril\". \u00d3s ollos de Saloth Sar, os habitantes da cidade representaban a clase opresora, mentres que o pobo lex\u00edtimo era s\u00f3 o campesi\u00f1ado. Dous mill\u00f3ns de habitantes da capital e das poboaci\u00f3ns principais do pa\u00eds foron obrigados a ir \u00f3 campo. Saloth Sar comezou ent\u00f3n a usar o nome de Pol Pot e declarou a 1975 como o \"Ano Cero\", co que quer\u00eda indicar o inicio dun proceso de \"\"purificaci\u00f3n\" da sociedade camboxana do capitalismo, a cultura occidental, a relixi\u00f3n e calquera influencia estranxeira, en cuxa mira estaban principalmente os vietnamitas. O 13 de abril Camboxa celebrara o inicio dun novo ano segundo o seu propio calendario nacional, a fin do \"ano do tigre\" e o comezo do \"ano da lebre\". \u00d3 d\u00eda seguinte, o 14, a capital recibiu os primeiros impactos da guerrilla e un aut\u00e9ntico \"ano novo\" comezar\u00eda para Camboxa.\nSaloth Sar, agora definitivamente Pol Pot, estivo sempre a favor dun completo illamento do pa\u00eds, unha econom\u00eda autosuficiente e un estado agrario. Todos os estranxeiros, que se refuxiaron na embaixada francesa, foron expulsados, e as embaixadas pechadas (con excepci\u00f3n da francesa e algunhas de certos pa\u00edses simpatizantes como China e Corea do Norte). Comeza a aplicaci\u00f3n inmediata, sen termos medios, do socialismo no que se denominou o \"gran salto\". Foi o primeiro e at\u00e9 o de agora \u00fanico pa\u00eds que viviu semellante experiencia, e dun xeito sorprendentemente r\u00e1pido:\nTodas as cidades, aldeas e centros urbanos foron baleiradas, os habitantes procedentes dos principais centros urbanos como Phnom Penh e Battambang foron clasificados como a \"Xente do 17 de abril\", \u00e9 dicir, aqueles que antes desa data non se uniron \u00e1s guerrillas comunistas e que, segundo a mentalidade de Saloth Sar e dos Khmer vermellos, pux\u00e9ronse \u00f3 lado de Lon Nol e dos Estados Unidos. Esa \"Xente do 17 de abril\"\" foron v\u00edtimas de sospeitas de espionaxe, colaboraci\u00f3n con poderes estranxeiros, burgueses e inimigos do \"pobo\". Todos os camboxanos foron levados a traballar no campo.\nCreaci\u00f3n da Kampuchea Democr\u00e1tica.\nEntre novembro e decembro de 1975 levouse a cabo un encontro nacional de membros do Partido no Estadio Ol\u00edmpico de Phnom Penh. Nuon Chea proclamou ent\u00f3n que a nova Camboxa ti\u00f1a xa d\u00faas \"universidades\": unha era o traballo produtivo e a outra o combater o inimigo vietnamita. Era o preludio da \"guerra despois da guerra\" como foi chamada polo xornalista N. Chanda na s\u00faa obra. O 5 de xaneiro de 1976 os Khmer vermellos declararon o nacemento do novo Estado co nome de \"Kampuchea Democr\u00e1tica\". O Pr\u00edncipe Norodom Sihanouk, quen regresara como un suposto Xefe de Estado restitu\u00eddo \u00f3 poder logo da ditadura, perdera xa calquera capacidade de influencia sobre os asuntos pol\u00edticos do seu pa\u00eds e era s\u00f3 unha figura protocolaria, case \u00f3 mesmo estilo do tempo colonial. Foi pronto obrigado a renunciar o seu cargo como Primeiro Ministro e posto literalmente en prisi\u00f3n no Palacio, un dos \u00fanicos remanentes da destru\u00edda Phnom Penh. Asumiu ent\u00f3n a presidencia Pol Pot, a\u00ednda que a s\u00faa identidade, as\u00ed coma as dos m\u00e1ximos dirixentes da Kampuchea Democr\u00e1tica e de \"Angkar\" (o Partido) sempre estar\u00edan en segredo (a xente non sab\u00eda quen era en verdade \"Pol Pot\" nin o asociaban con \"Saloth Sar\", tam\u00e9n co\u00f1ecido como \"Camarada Un\"). En principio, Pol Pot foi oficialmente o Primeiro Ministro da Kampuchea Democr\u00e1tica, despois o cargo pasar\u00e1 a Ieng Sari, a\u00ednda que Pol Pot reter\u00e1 \"de facto\" o poder.\nA aseveraci\u00f3n de Pol Pot de que a liberaci\u00f3n do pa\u00eds fora feita sen inxerencias estranxeiras \u00e9 dif\u00edcil de demostrar. Evidencias fornecidas tanto pola CIA como por Vietnam demostran que o Viet Cong facilitou armamento \u00f3s Khmer vermellos para tomar Phnom Penh, a cal caeu antes de que o fixese Saig\u00f3n o 29 de abril de 1975. Do mesmo xeito, China contribu\u00edu con artiller\u00eda a cambio do caucho camboxano. Con todo, a posici\u00f3n de Pol Pot foi sempre a de demostrar que Camboxa non necesitaba de ningunha forza estranxeira para sobrevivir, e en tal sentido mantivo o pa\u00eds nun illamento case total durante o tempo do r\u00e9xime. Unha das obsesi\u00f3ns do l\u00edder foi a de protexer o partido central dos que consideraba perigos externos e internos, e polo tanto foi considerada prioritaria para el a existencia de todo un sistema de defensa que inclu\u00eda prisi\u00f3ns de alta seguridade como a S-21, a principal, pero non a \u00fanica, instituci\u00f3n de interrogaci\u00f3n no pa\u00eds. Goffman def\u00ednea como un exemplo extremo de total institucionalizaci\u00f3n cuxa misi\u00f3n era a de \"\"protexer o Partido asasinando todos os prisioneiros e en parte alterando as s\u00faas biograf\u00edas para po\u00f1elas acorde cos requirimentos e sospeitas do Partido\". A\u00ednda que se di en termos xerais \"prisi\u00f3n\"\", Chandler denom\u00ednaa m\u00e1is ben como un centro de torturas e interrogaci\u00f3n en sentido m\u00e1is estrito. Nunha entrevista que Pol Pot concedeu en 1997 \u00f3 xornalista Nate Thayer, negou calquera co\u00f1ecemento da existencia de S-21:\nChandler comenta respecto diso que Pol Pot debeu co\u00f1ecer a Tuol Sleng baixo o c\u00f3digo \"\"S-21\". A xornalista Christine Chameau entrevistou a Ieng Sari, o segundo home forte da Kampuchea Democr\u00e1tica, quen respondeu respecto diso:\n\u00c1 pregunta de quen daba as ordes sobre S-21, Ieng Sari respondeu:\nTanto para Thayer como para Chandler, esta \u00faltima resposta de Ieng Sari carece de documentos hist\u00f3ricos que a corroboren. Os dous homes de maior rango en S-21 reportaban directamente \u00f3s que se denominaban os \"camaradas maiores\"\" (\"bong kang le\" en khmer), os cales permaneceron inamovibles durante todo o tempo do r\u00e9xime: Pol Pot, Nuon Chea, Ta Mok, Son Sen e Khieu Samphan.\nDesaparici\u00f3n dunha cuarta parte da poboaci\u00f3n.\nComeza as\u00ed un per\u00edodo da historia camboxana no que, segundo a maior\u00eda das fontes, perecer\u00eda unha cuarta parte da poboaci\u00f3n, o que foi xeralmente cualificado de xenocidio camboxano. Este per\u00edodo foi ignorado pola comunidade internacional no seu tempo, en parte polo movemento de moitos grupos occidentais que v\u00edan con simpat\u00eda a un pa\u00eds que lograra derrotar \u00f3 \"Imperialismo ianqui\". O total illamento do pa\u00eds fac\u00eda dif\u00edcil manter unha observaci\u00f3n internacional dos sucesos, e protestas solitarias como a de Fran\u00e7ois Ponchaud (un misioneiro cat\u00f3lico) ou tam\u00e9n as denuncias de Amnist\u00eda Internacional foron vistas con descr\u00e9dito. Ser\u00eda logo da invasi\u00f3n vietnamita de 1979 e o ingreso na Organizaci\u00f3n das Naci\u00f3ns Unidas en 1993 cando o mundo abrir\u00eda os ollos \u00e1 realidade do drama humano vivido al\u00ed entre 1975 e 1979.\nDe acordo \u00e1s conclusi\u00f3ns de David Hawk, os crimes imputables \u00f3 r\u00e9xime de Pol Pot son os seguintes:\nAs evidencias que proban a existencia dos crimes mencionados poden ser clasificadas do seguinte xeito:\nTodas estas evidencias e materiais est\u00e1n sendo sistematizadas na actualidade polo Centro de Documentaci\u00f3n de Camboxa (DC-Cam), creado en 1980 para recompilar e clasificar todo o material posible sobre os crimes cometidos durante o r\u00e9xime de Kampuchea Democr\u00e1tica.\nDecadencia do r\u00e9xime.\nEn 1977 rev\u00e9lase que \"\"Angkar\" \u00e9 o Partido Comunista Camboxano, (PCC). Prod\u00facense considerables fames no pa\u00eds, comezan conflitos nas fronteiras con Tailandia, Laos e Vietnam, e este \u00faltimo comeza a ter m\u00e1is relaci\u00f3ns coa URSS que con China.\nPol Pot anunciar\u00eda en decembro de 1976 a todos os oficiais que deb\u00edan prepararse para unha guerra de guerrillas convencional, e por primeira vez fala de Vietnam como \"inimigo da Kampuchea Democr\u00e1tica\"\". O 27 de xaneiro de 1977 unha incursi\u00f3n dos Khmer vermellos asasinou 30 campesi\u00f1os tailandeses ao mesmo tempo que empezaban a causar disturbios nas fronteiras con Laos. Pero os acontecementos m\u00e1is graves d\u00e9ronse na fronteira con Vietnam: segundo os informes vietnamitas, dende marzo de 1977 os Khmer vermellos lanzaron unha ofensiva continua na zona suroccidental de Vietnam, con incursi\u00f3ns que atacaron o ex\u00e9rcito dese pa\u00eds e a poboaci\u00f3n campesi\u00f1a, especialmente en Ha Tien e Chau Doc. Estes informes vietnamitas coinciden con testemu\u00f1os de refuxiados dese pa\u00eds no exterior, segundo os \"Arquivos Contempor\u00e1neos de Keesing\". Pol Pot aseguraba ent\u00f3n que o inimigo (Vietnam), non se \"\"atrever\u00eda a atacarnos\" porque, segundo o seu modo de ver, Vietnam era menos potente que Camboxa (posiblemente confiado na amizade que ti\u00f1a coa China e a inimizade da China con Vietnam). Para Pol Pot, o xeito no que Vietnam atacaba a Camboxa non era abertamente, sen\u00f3n de xeito silencioso, infiltr\u00e1ndose nas filas khmer. Isto levar\u00edao a desenvolver unha aut\u00e9ntica paranoia que o levar\u00eda a pescudar o \"inimigo oculto\" no interior do seu propio partido. Pola contra, Vietnam sempre se referir\u00eda \u00f3 comunismo camboxano coma \"o seu irm\u00e1n\"\", segundo testemu\u00f1an refuxiados camboxanos que entraron en Vietnam en 1977. Ser\u00eda s\u00f3 a partir de 1978 cando as autoridades vietnamitas comezar\u00edan a ver os Khmer vermellos doutro xeito.\n\"Kampuchea Krom\" foi unha antiga provincia camboxana que pasou a mans dos vietnamitas no s\u00e9culo XIX e que hoxe \u00e9 o sur de Vietnam. Na actualidade existe unha poboaci\u00f3n significativa de vietnamitas de etnia khmer que se senten naturalmente m\u00e1is pr\u00f3ximos \u00e1 s\u00faa patria ancestral ca a Vietnam. Dende a perspectiva de Pol Pot, a \"recuperaci\u00f3n\" do dito territorio era un deber hist\u00f3rico para Camboxa e esa foi a principal causa dos ataques no suroccidente do Vietnam, onde morreron numerosos campesi\u00f1os tanto de etnia khmer como vietnamita.\nO 6 de xaneiro de 1978 Pol Pot dirixir\u00edase as\u00ed \u00e1s tropas na zona oriental:\nNunha entrevista que fixo Ben Kiernan a Heng Sarim sobre o prop\u00f3sito das incursi\u00f3ns en Vietnam, este respondeu:\nMentres os Khmer vermellos se concentraban en atacar a todos os seus \"\"inimigos\", Radio Phnom Penh convocaba os habitantes do oriente do pa\u00eds a \"levantar as bandeiras do celo nacional, confrontar o deber de xenreira e de sangue en contra do... expansionismo e o anexionismo\"\".\nEn 1978 Pol Pot lanzou a campa\u00f1a para \"descubrir\" o que el chamaba \"o inimigo oculto\". A s\u00faa idea de que o Partido e o Ex\u00e9rcito estaban infiltrados de vietnamitas e de axentes da CIA fixo que moitos dos seus homes fosen detidos, interrogados, torturados e executados. A teor\u00eda do r\u00e9xime foi que \"dentro\" do Partido hab\u00eda \"inimigos\" e que localizalos e eliminalos era unha obriga, custase o que custase. Os \"\"inimigos contra-revolucionarios\" deb\u00edan desaparecer, nun proceso que Pol Pot chamou de \"varrida e limpeza\"\" (\"boh somat\" en khmer). Un dos lemas do partido era \"unha man para a produci\u00f3n e outra para combater o inimigo\". Vann Nath, un dos poucos sobreviventes de S-21, dixo a Alexander Hinto que \"\"a palabra\" inimigo \"ti\u00f1a un gran poder... \u00f3 escoitala, todos no po\u00f1iamos nerviosos\".\nO \"\"inimigo oculto\" volveuse unha obsesi\u00f3n para Pol Pot e, se non exist\u00edan, el mesmo crear\u00edaos ben cedo. Para el, os \"inimigos externos\" eran visibles, doados de identificar e de combater, pero os \"inimigos no interior\" eran unha tarefa na que todos deb\u00edan implicarse. No seu anuncio da existencia do Partido Comunista de Kampuchea (PCK), dixo \u00e1 asemblea:\nInterpretando literalmente as palabras do discurso de Pol Pot e seguindo a lectura de Chandler, un 1% ou 2% dos 7 mill\u00f3ns de camboxanos que hab\u00eda, supu\u00f1an entre 70 e 140 mil persoas que estaban consideradas \"inimigos do Estado\"\". Pol Pot dic\u00eda que os inimigos non pod\u00edan ser tratados todos do mesmo xeito: uns deb\u00edan ser \"re-educados\" e outros deb\u00edan ser \"neutralizados\". Mentres se manti\u00f1a o dito discurso, centos de persoas eran interrogadas, torturadas e executadas en S-21.\nEn 1978, durante o aniversario do Partido Comunista de Kampuchea, Pol Pot expresou:\nO 10 de maio do mesmo ano nunha transmisi\u00f3n de \"Radio Kampuchea Democr\u00e1tica\", dirixir\u00eda as seguintes palabras no contexto dos ataques a Vietnam:\nOs ataques reiterados ao territorio vietnamita e as persecuci\u00f3ns dentro do propio partido combinar\u00edanse para precipitar rapidamente a fin do r\u00e9xime. Comezou xa desde 1978 unha vaga de deserci\u00f3ns que preparar\u00edan os elementos para un novo episodio no chan camboxano: a invasi\u00f3n vietnamita efectuada cos propios camboxanos.\nInvasi\u00f3n vietnamita.\nO 25 de decembro de 1978 Vietnam lanza unha invasi\u00f3n militar sobre Camboxa cos propios camboxanos que se refuxiaran nese pa\u00eds. Entre eles estaba un mozo que ser\u00eda o futuro l\u00edder da Camboxa de posguerra, Hun Sen, e que desertara dos Khmer vermellos xunto con outro grupo significativo de persoas, que hoxe conforman a c\u00fapula m\u00e1xima do goberno do Reino de Camboxa.\nO 7 de xaneiro de 1979 Vietnam toma Phnom Penh. O Pr\u00edncipe Norodom Sihanouk foxe a China e Pol Pot e os seus homes foxen \u00e1s selvas do norte. Vietnam funda a chamada Rep\u00fablica Popular Camboxana (RPC), con Heng Samrin, antigo militante dos Khmer vermellos, como Xefe de Estado. Este ten que afrontar as hostilidades da Fronte de Liberaci\u00f3n Nacional do Pobo Camboxano, movemento non comunista, liderado por Son Sann, e da Fronte de Unidade Nacional para unha Independencia Neutral, Pac\u00edfica e Cooperativa (FUNCINPEC), liderada polo pr\u00edncipe Norodom Sihanouk. En febreiro, China lanza unha invasi\u00f3n limitada de Vietnam como resposta \u00e1 invasi\u00f3n vietnamita de Camboxa, mais retirouse cedo alegando que xa castigara bastante a Vietnam. Semella que tivo m\u00e1is influencia na retirada chinesa as boas relaci\u00f3ns entre Vietnam e a URSS.\nO Xeneral Vo Nguyen Giap foi o responsable de dirixir a invasi\u00f3n da Camboxa de Pol Pot con 100 mil soldados e 20 mil guerrilleiros khmer do que se fac\u00eda chamar Fronte Unida de Kampuchea cuxo dirixente era un ex-khmer vermello, Heng Samrin. A invasi\u00f3n, na cal Pol Pot non creu at\u00e9 que non a viu sobre Phnom Penh, comezou o 25 de decembro de 1978 e o 7 de xaneiro de 1979 o territorio camboxano estaba case sometido nas rexi\u00f3ns m\u00e1is importantes. O 17 de xaneiro de 1979 China comezar\u00eda en represalia \u00e1 s\u00faa propia invasi\u00f3n de Vietnam, que de todas as maneiras non alcanzou as proporci\u00f3ns das de Vietnam en Camboxa. De todas as maneiras, as hostilidades na fronteira chinesa-vietnamita continuar\u00edan at\u00e9 a retirada do ex\u00e9rcito vietnamita de Phnom Penh. A\u00ednda as\u00ed, a ocupaci\u00f3n vietnamita deulle a Pol Pot unha nova bandeira para outra campa\u00f1a de liberaci\u00f3n nacional, na cal atopou o apoio de varios pa\u00edses como Tailandia, que tem\u00edan o comunismo vietnamita. China continuou protex\u00e9ndoo e os mesmos Estados Unidos pretenderon utilizalo como un medio de contraposici\u00f3n para a hexemon\u00eda do Vietnam na rexi\u00f3n.\nA imaxe de Pol Pot ben pronto se embazar\u00eda mentres se \u00edan facendo p\u00fablicos os testemu\u00f1os de v\u00edtimas sobreviventes e refuxiados, e atop\u00e1banse numerosas evidencias das atrocidades cometidas. As divisi\u00f3ns no interior do Partido, iniciadas antes da invasi\u00f3n vietnamita, rachar\u00edano, e Pol Pot ser\u00eda contestado at\u00e9 por figuras da s\u00faa enteira confianza como Ieng Sari, quen chegar\u00eda a facelo enteiramente responsable dos desmandos do r\u00e9xime; unha posici\u00f3n que seguir\u00edan os demais l\u00edderes dos Khmer vermellos, especialmente logo dos di\u00e1logos de paz co novo Goberno.\nDecadencia de Pol Pot.\nEn 1982 os Khmer vermellos, o FLNPC e o FUNCINPEC forman unha coalici\u00f3n contra Vietnam. O pr\u00edncipe Norodom Sihanouk \u00e9 escollido como presidente da Coalici\u00f3n, Khieu Samphan \u00e9 o vicepresidente e Son Sen o primeiro ministro. Refuxiado nas selvas, Pol Pot renuncia en 1985 como comandante dos Khmer vermellos na insurxencia, a\u00ednda que ret\u00e9n a s\u00faa supervisi\u00f3n. En 1987 organiza encontros con Hun Sen, o primeiro ministro da PRK e a\u00ednda que se abren v\u00edas de comunicaci\u00f3n, non se chega a acordos. En maio de 1988 Vietnam anuncia plans de retirada dos seus 50.000 soldados de Camboxa para fins de ano. En xullo de 1988 os representantes de todas as partes en conflito re\u00fanense en Bogor, Indonesia. Vietnam condiciona a s\u00faa retirada de Camboxa \u00e1 completa desaparici\u00f3n dos Khmer vermellos. China acusa a URSS do seu apoio \u00e1 presenza vietnamita en Camboxa e esixe a s\u00faa completa retirada, pero non acepta ning\u00fan papel de Pol Pot no goberno que ha de se formar. Do 30 de xullo \u00f3 30 de agosto de 1989 prod\u00facese a \"Conferencia Internacional sobre Camboxa\" en Francia. China promete suspender as axudas \u00f3s Khmer vermellos e esixe a Vietnam que se retire do pa\u00eds. Hun Sen queda \u00e1 cabeza do pa\u00eds como primeiro ministro.\nO 23 de outubro de 1991, as catro facci\u00f3ns enfrontadas asinan o tratado de paz establecendo un goberno de transici\u00f3n supervisado polas Naci\u00f3ns Unidas. O pr\u00edncipe Sihanouk regresa \u00f3 pa\u00eds e establ\u00e9cese unha monarqu\u00eda constitucional elixida por consulta popular. En 1993 conv\u00f3canse elecci\u00f3ns pluripartidistas. Os Khmer vermellos boicot\u00e9anas asegurando que est\u00e1n manipuladas polos vietnamitas. En 1996 os Khmer vermellos empezan a desintegrarse. Ieng Sari acusa a Pol Pot de ser \"o principal responsable dos asasinatos pol\u00edticos\". Divisi\u00f3ns internas provocan deserci\u00f3ns dos desmoralizados guerrilleiros, enfeblec\u00e9ndose progresivamente a guerrilla khmer. En 1997 Pol Pot manda executar a Son Sen, convencido de que est\u00e1 colaborando co goberno camboxano, e fai asasinar tam\u00e9n \u00e1 s\u00faa esposa e fillos. Tal feito carrexar\u00edalle a perda das simpat\u00edas dos seus derradeiros aliados. O 25 de xullo Ta Mok, \"Camarada Cinco\" e comandante militar dos Khmer vermellos, ordena o arresto de Pol Pot, som\u00e9teo a un xu\u00edzo popular e sent\u00e9nciao a vivir na prisi\u00f3n pola morte de Son Sen e a s\u00faa familia. Para ent\u00f3n, Pol Pot xa est\u00e1 doente. Durante o xu\u00edzo, Pol Pot acepta conceder unha entrevista \u00f3 xornalista Nate Thayer da \"Far Eastern Economic Review\", na que asegura que os asasinatos se deberon \u00e1 falta de experiencia no goberno e \u00e1 mala actuaci\u00f3n dalgunhas persoas, e que el non \u00e9 un home violento.\nMorte.\nSaloth Sar, quen pasar\u00eda \u00e1 historia como Pol Pot, morreu o 15 de abril de 1998, no medio das selvas camboxanas que na s\u00faa mocidade inspiraran os seus ideais. Era oficialmente prisioneiro do grupo que fundara catro d\u00e9cadas atr\u00e1s, os \"Khmer vermellos\". Os informes oficiais establecen que a s\u00faa morte se debeu a un ataque card\u00edaco, pero os rumores dun atentado \u00e1 s\u00faa vida present\u00e1ronse como unha posibilidade. O seu corpo foi incinerado nunha fogueira de coches vellos, nun lugar \u00f3 norte do pa\u00eds preto de onde morreu, e que posteriormente foi rodeado por unha barreira de l\u00e1minas de ferro.\nEn maio, o ex\u00e9rcito camboxano capturou as \u00faltimas localizaci\u00f3ns dos Khmer vermellos, moitos dos seus l\u00edderes entreg\u00e1ronse \u00f3 Goberno e alg\u00fans foron amnistiados como Ieng Sari. O ent\u00f3n herdeiro da li\u00f1a de mando, Ta Mok, foxe querendo refuxiarse en Tailandia, pero \u00e9 capturado e levado prisioneiro a Phnom Penh, onde morrer\u00e1 en 2006. Permaneceron pequenos n\u00facleos de Khmer vermellos no pa\u00eds sen organizaci\u00f3n e liderado, que \u00f3s poucos se integrar\u00edan \u00e1 nova sociedade camboxana da posguerra.\nLegado.\nEvidentemente a figura de Pol Pot trae \u00f3 xu\u00edzo da historia outros personaxes, quizabes m\u00e1is escuros e enigm\u00e1ticos e a outras naci\u00f3ns que entraron no xogo da Guerra de Vietnam. Schanberg, por exemplo, especula que se os Estados Unidos non apoiasen o golpe de Estado de Lon Nol en 1970, os comunistas ter\u00edano derrocado m\u00e1is rapidamente e establecer\u00edan un Estado comunista ou socialista sen os resultados dram\u00e1ticos que se co\u00f1ecen:\nCon todo, o proxecto pol\u00edtico de Pol Pot est\u00e1 historicamente demostrado como un pensamento que tivo tempo de ser madurado desde a s\u00faa estancia en Francia (1948 - 1953) e que foi executado \u00f3 p\u00e9 da letra nunha experiencia \u00fanica na historia da humanidade. O xornalista socialista franc\u00e9s Jean Lacouture di que existen d\u00faas raz\u00f3ns para entender o fracaso da revoluci\u00f3n comunista camboxana e a s\u00faa extrema violencia:\nCon frecuencia o nome de Pol Pot relaci\u00f3nase con xenocidio e masacres, por exemplo, como o mencionou o presidente de Cuba, Fidel Castro, nun discurso en 1983:\nA primeira consecuencia do sanguinario r\u00e9xime \u00e9, sen d\u00fabida, a invasi\u00f3n de Vietnam en 1979 e, con iso, o fortalecemento da pol\u00edtica exterior vietnamita na rexi\u00f3n, contrastada pola China. A guerra civil e a guerra contra a ocupaci\u00f3n vietnamita prolongaron o tempo de violencia no pa\u00eds por un per\u00edodo at\u00e9 m\u00e1is longo do que durou o r\u00e9xime. En consecuencia, Camboxa pasou a encabezar a lista dos pa\u00edses m\u00e1is pobres do Extremo Oriente e a vivir da axuda internacional. Unha era de permanente violencia entre 1970 e 1989 decimou a poboaci\u00f3n, suspendeu durante un longo tempo o proceso educativo da poboaci\u00f3n infantil e xuvenil, fixo retroceder \u00f3 pa\u00eds en sa\u00fade p\u00fablica po\u00f1\u00e9ndoo como un dos m\u00e1is vulnerables a enfermidades como a SIDA, e atrasou o desenvolvemento econ\u00f3mico. Todo nun intento de abordar unha reforma social e agraria radical que propiciou o desprazamento da poboaci\u00f3n urbana \u00f3 campo.\nEn 2007, o pa\u00eds viviu un r\u00e1pido proceso de desenvolvemento grazas a unha relativa paz, e unha nova xeraci\u00f3n que non co\u00f1eceu a guerra medra con outra visi\u00f3n da historia, nun pa\u00eds onde o 70% da poboaci\u00f3n \u00e9 menor de 30 anos. O Tribunal Internacional establecido en 2007 en Phnom Penh para xulgar os crimes de guerra dos Khmer vermellos, puxo o tema de novo de actualidade e o nome de Pol Pot volveu mencionarse."}
{"id": "44861", "revid": "1715", "url": "https://gl.wikipedia.org/wiki?curid=44861", "title": "Cantiga de Amigo", "text": ""}
{"id": "44862", "revid": "5874152", "url": "https://gl.wikipedia.org/wiki?curid=44862", "title": "Cantiga de amor", "text": "Segundo a \"Arte de Trobar\", as cantigas de amor caracteriz\u00e1banse por seren movidas a raz\u00f3n del (\u00e9 dicir, desde unha perspectiva masculina), en contraposici\u00f3n \u00e1s cantigas de amigo que eran movidas a raz\u00f3n dela. Dito doutro xeito, as cantigas de amor son poemas nos que o poeta se dirixe en primeira persoa \u00e1 s\u00faa dama, a \"senhor\"/\"sennor\", tam\u00e9n a Deus ou ao mesmo amor; ou reflexiona sobre el ou sobre a amada. O tema \u00e9, igual que nas cantigas de amigo, o sentimento amoroso, pero neste caso o protagonista \u00e9 un home.\nOrixes da cantiga de amor.\nSegundo unha parte da cr\u00edtica, as cantigas de amor galego-portuguesas xorden por imitaci\u00f3n da poes\u00eda trobadoresca provenzal dos s\u00e9culos XII e XIV, mais contan con adaptaci\u00f3ns ao contexto galego-portugu\u00e9s e maila a \u00e9poca en que foron escritas (xa que a \u00ab\"can\u00e7\u00f3\"\u00bb provenzal \u00e9 m\u00e1is antiga que cantiga de amor galego-portuguesa), polo que non se trata dunha \u00abmala copia\u00bb da l\u00edrica occitana (como se tendeu a afirmar durante anos).\nPor\u00e9n, desde a \u00f3ptica actual \u2014e segundo estudosos da literatura medieval como Yara Frateschi Vieira, Giuseppe Tavani ou Xos\u00e9 Ram\u00f3n Pena\u2014 ent\u00e9ndese que a cantiga de amor resulta ser unha forma tan xenuinamente galego-portuguesa como a cantiga de amigo; en realidade, non se trata dunha simple adaptaci\u00f3n do lirismo occitano, sen\u00f3n, polo contrario, do resultado do encontro entre unha creaci\u00f3n aut\u00f3ctona e os xeitos que chegaron desde al\u00e9n dos Pireneos. O corpus galego-portugu\u00e9s conta con 725 textos deste x\u00e9nero.\nO amor cort\u00e9s.\nOrixes.\nO amor cort\u00e9s, que \u00e9 o elemento vertebrador da cantiga de amor, consiste no traslado das relaci\u00f3ns sociais feudais ao campo amoroso, de maneira que a \"senhor\" galega (\"midons\", na Occitania) pasa a desenvolver o papel de se\u00f1or feudal, mentres que o poeta ter\u00eda que sufrir o rol de servo. Como se pode ver, a muller aparece neste caso situada nun cume social, mentres que o home (o poeta) est\u00e1 nun estamento inferior. Isto, evidentemente, atentaba contra calquera concepci\u00f3n social, posto que na Idade Media o poder econ\u00f3mico das mulleres era practicamente nulo, se ben \u00e9 certo que en territorios do sur da Occitania as mulleres contaban cunha independencia econ\u00f3mica superior \u00e1 que ti\u00f1an o resto de mulleres do contorno europeo (pois pod\u00edan herdar e manter os seus bens unha vez casadas). A\u00ednda as\u00ed, o seu poder socioecon\u00f3mico non era superior ao dos homes.\nA \"senhor\", por outra parte, deb\u00eda ser (ou normalmente era) unha muller casada. E o compositor, debido ao c\u00f3digo do x\u00e9nero, non pod\u00eda ser o seu marido. Derivado disto, nalgunhas composici\u00f3ns occitanas ch\u00e9gase a declarar a incompatibilidade entre amor e matrimonio. Por este motivo, tense discutido moito sobre a orixe do amor cort\u00e9s, todas elas elaboradas desde a perspectiva provenzal. Existen tres teor\u00edas que tentan explicar a s\u00faa aparici\u00f3n:\nMentres na Occitania a doutrina do amor cort\u00e9s propugnaba a \"joi d'amor\", \u00e9 dicir, a consumaci\u00f3n do amor f\u00edsico e espiritual entre o trobador e a dama, esta perspectiva resulta excepcional no lirismo galego-portugu\u00e9s.\nClasificaci\u00f3n e recursos formais.\nNon sempre o namorado se dirixe directamente \u00e1 s\u00faa amada, de tal xeito que se pode distinguir entre:\nUnha segunda posibilidade de clasificar as cantigas de amor v\u00e9n determinada pola presenza ou ausencia de refr\u00e1n.\nAmais dos recursos do paralelismo, leixapr\u00e9n e refr\u00e1n, tam\u00e9n son frecuentes: o dobre (rep\u00edtense palabras ou segmentos enteiros en lugares fixos), o mordobre (rep\u00edtense variantes gramaticais dunha palabra en posici\u00f3n de rima), a ata-fiinda (a oraci\u00f3n final dunha estrofa contin\u00faa no primeiro verso seguinte) e a fiinda (conxunto de versos cos que se d\u00e1 remate ao poema).\nOs graos polos que atravesa o poeta.\nDentro deste xogo literario do amor cort\u00e9s, os poetas pasar\u00edan por diferentes fases no seu cami\u00f1o cara \u00e1 conquista da dama, os cales poder\u00edan ser esquematizados do seguinte xeito:\nNo caso galego-portugu\u00e9s, os poetas nunca chegan ao grao de \"drudo\" e os estudosos discuten se os compositores galegos ficaron na fase de \"precador\" ou se, nalg\u00fans casos, pasaron \u00e1 de \"entendedor\".\nA idealizaci\u00f3n da muller. A coita e a morte de amor.\nEn todas as cantigas de amor galego-portuguesas, a descrici\u00f3n da \"senhor\" \u00e9 m\u00e1is ben abstracta. Isto \u00e9 debido a que, normalmente, o c\u00f3digo da l\u00edrica amorosa trobadoresca esix\u00eda que a \"senhor\" fose unha muller ideal. Derivado disto, as poucas alusi\u00f3ns que atopamos das calidades f\u00edsicas ou psicol\u00f3xicas da muller son moi xerais (\"molher de cos ben talhado\", o \"sen\"). Mais isto non \u00e9 sempre as\u00ed, pois achamos composici\u00f3ns en que esta regra non se cumpre. As\u00ed, nunha cantiga de Johan Garcia de Guilhade, o autor fai referencia \u00e1 fermosura dos ollos da dama, ou noutra de Vidal, Judeu de Elvas, achamos alusi\u00f3ns ao peito branco da \"senhor\".\nF\u00f3ra dalgunhas excepci\u00f3ns, tr\u00e1tase dunha relaci\u00f3n impos\u00edbel, \u00e9 dicir, dun amor non correspondido. De a\u00ed que m\u00e1is que cantigas de amor son cantigas de desamor. Consecuencias dese estado son, daquela, a perda do sono, a perda do apetito, a imposibilidade de falar diante da amada..., mesmo a loucura provocada por semellante paix\u00f3n.\nComo consecuencia desta idealizaci\u00f3n, un dos recursos m\u00e1is recorrentes neste x\u00e9nero \u00e9 o da coita de amor, o cal consiste, a \"grosso modo\", no sufrimento que este sentimento provoca no poeta.\nA coita representa, como xa se dixo en estudos relacionados co tema, unha situaci\u00f3n an\u00e1loga ao sadomasoquismo. O poeta non s\u00f3 sofre, sen\u00f3n que \u00e9 consciente de que ten que soportar a s\u00faa dor para sempre, posto que o amor da dama nunca (ou escasas veces) ser\u00e1 correspondido. Diante de tal, a \u00fanica sa\u00edda acaba moitas veces por ser a morte. Achamos, a\u00ednda as\u00ed, excepci\u00f3ns a isto, posto que Joan Mendiz de Briteiros escribiu unha cantiga en que o poeta afirma que deixar\u00e1 de servir a dama porque est\u00e1 farto de que lle faga padecer.\nDa ecuaci\u00f3n \"amor = vasalaxe\" do amor cort\u00e9s obtemos como resultado a ecuaci\u00f3n \"amor = condena\". O suxeito l\u00edrico, obrigado ent\u00f3n polo c\u00f3digo trobadoresco a serlle fiel \u00e1 dama, fica condenado a non obter nunca o ben da \"senhor\" e a vivir continuamente nun estado de sufrimento. Tanto \u00e9 as\u00ed que temos algunha composici\u00f3n en que o poeta desexa que a dama reciba a coita que el recibe, tal e como encontramos nunha cantiga dun dos m\u00e1is destacados trobadores galegos, Pai G\u00f3mez Chari\u00f1o, na cal o suxeito l\u00edrico acaba afirmando:\nDerivado desta situaci\u00f3n de desesperaci\u00f3n do suxeito l\u00edrico, este chega normalmente a morrer de amor. A chamada \u00abmorte de amor\u00bb \u00e9, daquela, outro dos recursos t\u00edpicos deste x\u00e9nero. O poeta cons\u00f3mese polo amor non correspondido, o cal o leva \u00e1 morte. A maior\u00eda dos compositores de cantigas de amor utilizaron este recurso, mais moitos abusaron del ata o l\u00edmite. Este \u00e9 o caso, por exemplo, de Roi Queimado, cuxo uso excesivo deste recurso o levou a ser obxecto das burlas dos seus compa\u00f1eiros en moitas cantigas sat\u00edricas.\nAlg\u00fans estudosos, ao trataren das orixes da cantiga de amor, falan da existencia de certa tradici\u00f3n aut\u00f3ctona de cantigas populares dedicadas a mulleres e de motivo amoroso. Non obstante, a influencia m\u00e1is determinante nas nosas cantigas de amor \u00e9 a \u00ab\"can\u00e7\u00f3\"\u00bb provenzal. As\u00ed o chegaron a manifestar, de feito, alg\u00fans dos nosos trobadores."}
{"id": "44863", "revid": "12452", "url": "https://gl.wikipedia.org/wiki?curid=44863", "title": "Cantiga de Escario e Maldicir", "text": ""}
{"id": "44865", "revid": "1715", "url": "https://gl.wikipedia.org/wiki?curid=44865", "title": "Galego-Portugu\u00e9s", "text": ""}
{"id": "44868", "revid": "529", "url": "https://gl.wikipedia.org/wiki?curid=44868", "title": "Cantiga de Amor", "text": ""}
{"id": "44869", "revid": "5863", "url": "https://gl.wikipedia.org/wiki?curid=44869", "title": "Il'ya Muromets", "text": "O Il'ya Muromets foi un bombardeiro cuadrimotor ruso usado durante a primeira guerra mundial. Foi dese\u00f1ado por Igor Sikorsky e era o avi\u00f3n cuadrimotor m\u00e1is grande na \u00e9poca. Era capaz de cargar unha bomba de tama\u00f1o considerable e de realizar misi\u00f3ns de reco\u00f1ecemento a distancias longas. Voou por vez primeira en 1913 e tivo bastante \u00e9xito durante a guerra. En tempo de paz reconverteuse para o seu uso civil. O nome Il'ya Muromets ven dun heroe ruso que segundo conta a lenda destru\u00edu el s\u00f3 o ex\u00e9rcito t\u00e1rtaro."}
{"id": "44873", "revid": "22570", "url": "https://gl.wikipedia.org/wiki?curid=44873", "title": "Sant Benet de Bages", "text": "Sant Benet de Bages \u00e9 un antigo mosteiro bieito de estilo rom\u00e1nico situado no concello de Sant Fruit\u00f3s de Bages en Catalu\u00f1a.\nHistoria.\nO mosteiro as\u00e9ntase sobre un terreo adquirido en 950 polo matrimonio nobre Sala e Ricarda coa intenci\u00f3n de edificar un mosteiro de uso particular que xa ti\u00f1a monxes no ano 960 e que estaba baixo a dependencia directa de Roma. A igrexa consagrouse no ano 972. Unha incursi\u00f3n musulm\u00e1 descru\u00edu o mosteiro no ano 1002 e tivo que ser reedificado. A pesar da fama que logrou o mosteiro ao longo do s\u00e9culo XI no ano 1074 pasou a depender do mosteiro de Sant-Pon\u00e7 de Tomi\u00e8iras deica o 1108 recuperou a s\u00faa independencia. Tras un segundo ataque musulm\u00e1n en 1125 a igrexa que quedara totalmente destru\u00edda foi reconstru\u00edda inspir\u00e1ndose no estilo lombardo. En 1835 os monxes abandonan o mosteiro como consecuencia da lei de desamortizaci\u00f3n de Mendiz\u00e1bal, posteriormente o mosteiro converteuse nunha f\u00e1brica e residencia particular.\nCaracter\u00edsticas.\nA igrexa consta dunha \u00fanica nave e tres \u00e1bsidas, sobre unha cripta e cun campanario enriba da b\u00f3veda do cruceiro. A nave \u00e9 de 7.5 metros de largo por 30 de longo e est\u00e1 cuberta cunha volta de can\u00f3n de 12.5 metros de alto, apoiada sobre arcos. Ten d\u00faas portas, por unha delas acc\u00e9dese ao claustro, que se sit\u00faa na zona sur da igrexa e conserva as catro galer\u00edas orixinais, cont\u00e9n un total de 64 capiteis situados ao longo das galer\u00edas e agrupados por pares, a maior\u00eda est\u00e1 decorado con motivos ornamentais, predominando os vexetais e animais."}
{"id": "44877", "revid": "27155", "url": "https://gl.wikipedia.org/wiki?curid=44877", "title": "Agulla", "text": "Agulla pode referirse a:"}
{"id": "44878", "revid": "61897", "url": "https://gl.wikipedia.org/wiki?curid=44878", "title": "Agulleira", "text": "A agulleira (Scandix pecten-veneris) \u00e9 unha planta espont\u00e1nea que ten o froito en forma de agulla e que medra nas leiras e nas zonas costeiras. A s\u00faa \u00e1rea de distribuci\u00f3n \u00e9 a conca mediterr\u00e1nea, chegando polo oeste ata o Reino Unido e polo leste ata Dinamarca.\nAs agulleiras tam\u00e9n poden ser varias plantas dos x\u00e9neros \"Erodium\" e \"Geranium\", m\u00e1is comunmente denominadas herba agulla ou herba de agulla."}
{"id": "44879", "revid": "1131", "url": "https://gl.wikipedia.org/wiki?curid=44879", "title": "Bilbao", "text": "Bilbao () \u00e9 unha cidade e concello situado ao norte de Espa\u00f1a, capital da provincia e territorio hist\u00f3rico de Biscaia, no Pa\u00eds Vasco. At\u00f3pase situada na comarca do Gran Bilbao e \u00e9 atravesada polo r\u00edo Nervi\u00f3n, que a esas alturas do seu percorrido xa toma forma de r\u00eda. No ano 2017 ti\u00f1a unha poboaci\u00f3n de 345 110 habitantes e unha extensi\u00f3n de 41,26\u00a0km\u00b2, cunha densidade da poboaci\u00f3n de 8 300 hab./km\u00b2. \u00c9 o centro dunha \u00e1rea de influencia que se co\u00f1ece como Gran Bilbao e que chega a albergar a preto dun mill\u00f3n de habitantes.\nDesde a s\u00faa fundaci\u00f3n, en principios do s\u00e9culo XIV, foi un enclave comercial que gozou de particular importancia na cornixa cant\u00e1brica grazas \u00e1 s\u00faa actividade portuaria que se baseaba principalmente na exportaci\u00f3n da la procedente de Castela e en menor medida do ferro extra\u00eddo das canteiras bisca\u00ed\u00f1as. Ao longo do s\u00e9culo XIX e principios do XX experimentou unha forte industrializaci\u00f3n que a converteu no epicentro da segunda rexi\u00f3n industrializada de Espa\u00f1a, por detr\u00e1s de Barcelona. Esta estivo acompa\u00f1ada dunha extraordinaria explosi\u00f3n demogr\u00e1fica e urban\u00edstica que orixinou a anexi\u00f3n de varios municipios lindeiros. Actualmente \u00e9 unha puxante cidade de servizos, que se atopa nun proceso de revitalizaci\u00f3n est\u00e9tica, social e econ\u00f3mica liderado polo simb\u00f3lico Museo Guggenheim Bilbao.\nHistoria e caracter\u00edsticas.\nFoi fundada o 15 de xu\u00f1o de 1300 por Diego L\u00f3pez V de Haro. O escudo da vila \u00e9 descrito heraldicamente do seguinte xeito:\nEst\u00e1 caracterizado pola imaxe da contorna da igrexa de San Ant\u00f3n e o r\u00edo Nervi\u00f3n, os lobos pasantes da casa de Haro, fundadora da cidade, moi frecuente nas armer\u00edas bisca\u00ed\u00f1as, e os seus ornamentos do s\u00e9culo XIX.\nBilbao ostenta a categor\u00eda hist\u00f3rica de vila, cos t\u00edtulos de \"Moi Nobre e Moi Leal e Invicta\". Os Reis Cat\u00f3licos conced\u00e9ronlle o t\u00edtulo de \"Nobre\" en 1475 e Filipe III, os de \"Moi Nobre e Moi Leal\" en 1603. A ra\u00ed\u00f1a Mar\u00eda Cristina engadiu o de \"Invicta\" en 1837, por resistir o asedio das tropas carlistas.\nDenominaci\u00f3ns.\nO nome oficial adoptado polo concello para o seu uso tanto en castel\u00e1n como en \u00e9uscaro \u00e9 \"Bilbao\". Non obstante, a Euskaltzaindia ditaminou, nun informe solicitado polo propio Concello de Bilbao, que o top\u00f3nimo oficial en \u00e9uscaro \u00e9 \"Bilbo\", e as\u00ed aparece na s\u00faa norma acad\u00e9mica.\nDemograf\u00eda.\nSegundo o censo de 2009, Bilbao ti\u00f1a 354.860 habitantes; dos cales 168.019 eran homes, o que representa aproximadamente un 47 % do total, e 186.841 eran mulleres, aproximadamente un 53 % da poboaci\u00f3n. A diferenza a favor das mulleres m\u00f3strase na pir\u00e1mide de poboaci\u00f3n e prod\u00facese a partir dos 40 anos increment\u00e1ndose de forma sensible nos \u00faltimos tramos da pir\u00e1mide.\nDistritos e barrios.\nAdministrativamente, a vila div\u00eddese en oito distritos cuxa direcci\u00f3n pol\u00edtica se exerce polos correspondentes Concelleiros Presidentes e polos Directores de Centro Municipal de Distrito, coordinados polo Servizo de Relaci\u00f3ns Cidad\u00e1s. \u00c1 s\u00faa vez, estes distritos div\u00eddense en 34 barrios.\nEconom\u00eda.\nBilbao foi o n\u00facleo econ\u00f3mico do Pa\u00eds Vasco desde os tempos do Consulado, principalmente grazas ao comercio no seu porto de produtos castel\u00e1ns, mais non foi ata o s\u00e9culo XIX cando experimentou un desenvolvemento notable, baseado na explotaci\u00f3n de minas f\u00e9rreas e a industria sider\u00farxica, que promoveron o tr\u00e1fico mar\u00edtimo, a actividade portuaria e a construci\u00f3n de barcos.\nDurante estes anos tam\u00e9n aparecen o Banco de Bilbao, fundado en 1857, o Banco de Biscaia cr\u00e9ase posteriormente en 1901, tam\u00e9n en Bilbao, ambas as entidades fusion\u00e1ronse en 1988 dando paso \u00e1 corporaci\u00f3n BBV, e posteriormente en 1999 fusionouse esta entidade co grupo bancario Argentaria dando a paso ao banco actual (2009) denominado BBVA, as caixas de aforro que se crearon a nivel local, Caixa de Aforros Municipal de Bilbao (1907) e provincial Caixa de Aforros Provincial de Biscaia (1921), m\u00e1is tarde en 1990 fusionar\u00edanse e formar\u00edan a Bilbao Bizkaia Kutxa BBK, ademais da C\u00e1mara de Comercio, Industria e Navegaci\u00f3n de Bilbao e a Bolsa de Bilbao o 21 de xullo de 1890.\nLugares de interese.\nMuseo Guggenheim.\nO Museo Guggenheim Bilbao \u00e9 un museo de arte contempor\u00e1nea que pertence \u00e1 Fundaci\u00f3n Solomon R. Guggenheim. Foi dese\u00f1ado polo gabinete de arquitectos de Frank Gehry, e aberto ao p\u00fablico en 1997, alberga exposici\u00f3ns de arte de obras pertencentes \u00e1 fundaci\u00f3n Guggenheim e exposici\u00f3ns itinerantes. A estrutura principal est\u00e1 radicalmente esculpida seguindo contornos case org\u00e1nicos. Parte do edificio \u00e9 cruzado por unha ponte elevada e o exterior est\u00e1 recuberto por placas de titanio e por unha pedra calcaria igual \u00e1 que se utilizou para constru\u00edr a Universidade de Deusto.\nCatedral.\nA Catedral de Santiago \u00e9 o templo que alberga a sede da diocese de Bilbao. Foi constru\u00edda entre o \u00faltimo cuarto do s\u00e9culo XIV e principios do XV en estilo g\u00f3tico. Toma o seu nome do patr\u00f3n de Bilbao, o ap\u00f3stolo Santiago o Maior. Durante o s\u00e9culo XVI engad\u00edronse o retablo maior e o actual p\u00f3rtico, ambos en estilo renacentista. A Piedade data do s\u00e9culo XVII, constru\u00edda conforme o Clasicismo. No s\u00e9culo XIX reconstr\u00faese a fachada d\u00e1ndolle o seu aspecto actual. A torre tam\u00e9n data desta reforma, obra de Severino Achucarro.\nA planta da catedral forma unha cruz latina dividida en tres naves, das cales a central \u00e9 de maior altura, separadas \u00e1 s\u00faa vez en catro tramos por unha serie de alicerces con columnas encostadas, coroadas por unha b\u00f3veda de crucer\u00eda. A cabeceira do templo \u00e9 de planta poligonal, con deambulatorio. A torre da catedral \u00e9 de estilo g\u00f3tico tard\u00edo. No corpo superior at\u00f3panse d\u00faas vent\u00e1s baixo un arco desa \u00e9poca. A torre conserva sete camp\u00e1s, fundidas en 1916. Ten 15 capelas aloxadas entre os contrafortes.\nBas\u00edlica da Nosa Se\u00f1ora de Bego\u00f1a.\nA Bas\u00edlica da Nosa Se\u00f1ora de Bego\u00f1a \u00e9 o santuario da Nai de Deus de Bego\u00f1a, patroa do se\u00f1or\u00edo de Biscaia. A construci\u00f3n do presente santuario comezou na primeira d\u00e9cada do s\u00e9culo XVI, baixo traza de Sancho Mart\u00ednez de Asego, a torre foi dese\u00f1ada por Mart\u00edn de Garita. Consta dunha nave ampla nave central con \u00e1bsida poligonal e d\u00faas naves laterais levemente m\u00e1is baixas cubertas con b\u00f3veda de crucer\u00eda dentro do s\u00e9culo XVII, sobre dez robustos alicerces cil\u00edndricos. O presente retablo \u00e9 unha obra neobarroca de Modesto Ech\u00e1niz, constru\u00eddo en 1869. As obras custe\u00e1ronse grazas \u00e1s esmolas dos fieis, no seu maior parte veci\u00f1os da Vila de Bilbao.\nPalacio Ch\u00e1varri e Palacio Foral.\nO Palacio Ch\u00e1varri \u00e9 a sede da Subdelegaci\u00f3n do Goberno (antigo Goberno Civil) desde 1943. Est\u00e1 situado no ensanche bilba\u00edno. Tr\u00e1tase dunha obra ecl\u00e9ctica inspirada en revivalismos neoflamencos, constru\u00eddo para a familia Ch\u00e1varri polo arquitecto Atanasio de Anduiza segundo proxecto do arquitecto belga Paul Hankar. Alg\u00fans dos seus sal\u00f3ns foron decorados polo pintor Jos\u00e9 Echenagusia Errazquin. O acceso principal en arco escarzano abriuse ao cambiar a funci\u00f3n do edificio. Conta ademais con acceso adintelado en eixo dereito de fachada en chanfro. Nas s\u00faas tres plantas \u00e1brense de forma asim\u00e9trica gran cantidade de vans adintelados e no medio punto: fiestras, miradoiros e balc\u00f3ns con balaustrada de pedra ou antepecho de ferro. Na altura amansardada presenta varias bufardas.\nO Palacio da Deputaci\u00f3n Foral de Biscaia est\u00e1 situado na Gran V\u00eda. \u00c9 un edificio de aspecto s\u00f3lido e maxestoso. Foi proxectado no final do s\u00e9culo XIX no estilo ecl\u00e9ctico. Destaca a fachada principal \u00e1 Gran V\u00eda, na que se observa un corpo adiantado respecto da li\u00f1a de fachada, que incl\u00fae un soportal de entrada sobre o que se disp\u00f3n varanda e remata con escudo. Merece especial menci\u00f3n o chamado Sal\u00f3n do Trono, con d\u00faas pinturas murais de Jos\u00e9 Echenagusia Errazquin (1844-1912) que se reproducen frecuentemente nos libros de texto e hist\u00f3ricos alusivos ao Pa\u00eds Vasco.\nTeatro Arriaga.\nO Teatro Arriaga \u00e9 un edificio neo-barroco de final do s\u00e9culo XIX, obra do arquitecto Joaqu\u00edn de Rucoba. Est\u00e1 dedicado ao compositor espa\u00f1ol Juan Cris\u00f3stomo de Arriaga. Inaugurouse con tal nome en 1890.\nTr\u00e1tase dunha construci\u00f3n exenta de planta trapezoidal que presenta alzados con corpo basamental almofadado, corpo principal de orde xigante con vans rectangulares e \u00f3culos profusamente decorados, e terceiro corpo de remate separado do anterior por cornixa corrida. A cuberta da parte central \u00e9 a dobre vertente, tanto na s\u00faa parte dianteira na que se remata por pequeno ciborio, como en corpo rectangular de metade traseira do edificio. Presenta c\u00fapulas en torrecillas laterais e cubrici\u00f3n inclinada con mansardas en todo o per\u00edmetro do edificio.\nTransporte.\nMetro.\nO metro de Bilbao foi planificado desde os anos 1970 e foi inaugurado o 11 de novembro de 1995, comprendendo as 23 estaci\u00f3ns entre Casco Viejo e Plentzia. Actualmente o Metro consta de d\u00faas li\u00f1as (1 e 2) coa forma de Y, que discorren por ambas as marxes da r\u00eda conflu\u00edndo no distrito de Deusto nun tronco com\u00fan e cruzando a cidade ata chegar ao municipio de Etxebarri. En 2007, este medio de transporte aumentou os seus pasaxeiros un 7,6% con respecto ao exercicio anterior, chegando aos 85,6 mill\u00f3ns de viaxes.\nA li\u00f1a 3 at\u00f3pase xa rematada e dende 2017 une Etxebarri co barrio de Matiko, no distrito de Uribarri, ofrecendo servizo a 71.086 persoas. Para rematar, at\u00f3panse en proxecto as li\u00f1as 4, que unir\u00e1 a estaci\u00f3n de Matiko con Errekalde e a li\u00f1a 5, entre Etxebarri e Galdakao.\nFunicular.\nO concello \u00e9 responsable do funicular de Artxanda, un funicular que permite o ascenso ao monte Artxanda inaugurado o 7 de outubro de 1915.\nFerrocarril.\nRenfe.\nO servizo de Proximidades Renfe ten tres li\u00f1as. A li\u00f1a C-1, entre Abando e Santurtzi, \u00e9 a de maior demanda e presta servizo aos municipios da marxe esquerda da r\u00eda. A li\u00f1a C-2, entre Abando e Musquiz, segue o mesmo percorrido que a li\u00f1a C-1, ata a estaci\u00f3n de Barakaldo, onde se bifurca cara \u00e1 conca mineira. Finalmente a li\u00f1a C-3, entre Abando e Ordu\u00f1a, practicamente remonta a canle do r\u00edo Nervi\u00f3n desde a vila, ata chegar case ao seu nacemento en Ordu\u00f1a. Todas as li\u00f1as parten desde a estaci\u00f3n de Bilbao-Abando. Durante o exercicio 2005, o servizo de proximidades transportou 21,3 mill\u00f3ns de pasaxeiros. En canto a longa distancia, at\u00f3pase comunicado co resto de Espa\u00f1a grazas aos servizos de altas prestaci\u00f3ns Alvia e Talgo a trav\u00e9s da li\u00f1a Bilbao-Miranda de Ebro. Tam\u00e9n se prestan servizos nocturnos.\nActualmente estanse terminando as obras da li\u00f1a de alta velocidade que unir\u00e1 a capital bisca\u00ed\u00f1a con Madrid a trav\u00e9s do co\u00f1ecido \"Y vasco\". Os servizos nocturnos foron prestados polos trens Estrella, de m\u00e1is de 30 anos de antig\u00fcidade, xa substitu\u00eddos por Trenhoteles.\nEuskoTren.\nEuskoTren opera tres li\u00f1as de proximidade que a conectan con Lezama, Bermeo e Ermua e unha li\u00f1a rexional que une a capital bisca\u00ed\u00f1a con Donostia. En 2006 transportou a m\u00e1is de 17 mill\u00f3ns de pasaxeiros.\nFeve.\nPola s\u00faa banda, FEVE pos\u00fae unha li\u00f1a de proximidade, Bilbao-Balmaseda, B-1, que une a capital bisca\u00ed\u00f1a cos municipios da comarca de Enkarterri. O seu paso polo barrio de Basurtu-Zorrotza at\u00f3pase en proceso de soterramento. Tam\u00e9n ten d\u00faas li\u00f1as Rexionais que unen Bilbao con Santander pola costa, e con Le\u00f3n pola li\u00f1a do ferrocarril de La Robla. A estaci\u00f3n terminal, Bilbao-Concordia, est\u00e1 dentro da ruta do \"Transcant\u00e1brico\", un tren tur\u00edstico que percorre a cornixa cant\u00e1brica durante 8 d\u00edas e 7 noites.\nPorto.\nDesde 1993 a naviera P&amp;O Ferries une o Porto de Bilbao, en Santurtzi, con Portsmouth (Inglaterra) mediante o seu transbordador Pride of Bilbao cunha frecuencia de 3 d\u00edas. En 2006 o servizo transportou m\u00e1is de 200.000 pasajeros.\nEntre o 18 de maio de 2006 e o 15 de marzo de 2007, a tam\u00e9n naviera Acciona Trasmediterr\u00e1nea ofreceu 2 servizos semanais entre Santurtzi e Portsmouth, pero foron suspendidos. Nos 10 meses nos que estivo activo o transbordador Fortuny transportou 20.000 pasaxeiros.\nDeporte.\nTen un equipo de f\u00fatbol na Primeira Divisi\u00f3n Espa\u00f1ola, o Athletic Club, un dos tres que disputou todas as edici\u00f3ns da m\u00e1xima categor\u00eda do f\u00fatbol espa\u00f1ol, xunto co FC Barcelona e o Real Madrid. A s\u00faa secci\u00f3n feminina, o Athletic Club EFT, proclamouse campi\u00f3n da Superliga en catro ocasi\u00f3ns.\nO club disputa os seus partidos de local no estadio de San Mam\u00e9s, co\u00f1ecido popularmente como \u00ab\"a Catedral do f\u00fatbol\"\u00bb, que ten unha capacidade para 40.000 espectadores. Foi inaugurado o 21 de agosto de 1913 cun partido entre o Athletic Club e o Racing Club de Ir\u00fan, encontro que finalizou en empate a un gol. O 25 de xu\u00f1o de 2010 comezou a construci\u00f3n dun novo estadio, San Mam\u00e9s Barria, que se localizar\u00e1 sobre parte dos terreos que ocupa o actual e dos adxacentes que pertenceron \u00e1 antiga Feira de Mostras. Est\u00e1 previsto que te\u00f1a unha capacidade de 53.100 localidades e sexa inaugurado en 2013.\nTam\u00e9n est\u00e1 representada cun equipo de baloncesto chamado Bizkaia Bilbao Basket, que se fundou no ano 2000 e actualmente compite na Liga ACB, m\u00e1xima categor\u00eda do baloncesto a nivel nacional. Logo de pasar polas categor\u00edas inferiores, ao finalizar a tempada 2003-04 conseguiu o ascenso \u00e1 Liga ACB. No ano 2009 adquire o nome actual, por ser a Deputaci\u00f3n Foral de Biscaia o seu principal patrocinador. Est\u00e1 constitu\u00eddo como Sociedade an\u00f3nima deportiva. Tras nove tempadas xogando no pavill\u00f3n da Casilla, na tempada 2010/11 comezou a xogar no recentemente constru\u00eddo palacio de deportes Bilbao Arena, situado no novo barrio de Miribilla. Ata esa data tam\u00e9n utilizou o Bizkaia Area do Bilbao Exhibition Centre de Barakaldo durante a tempada 2009/10 e para grandes eventos deportivos, como a Supercopa de Espa\u00f1a de 2007 ou a Copa do Rei de 2010.\nO equipo de f\u00fatbol sala, Tecuni Bilbo, participou na tempada 2005-2006 na Divisi\u00f3n de Honra, a\u00ednda que non conseguiu manter a categor\u00eda, e actualmente compite no grupo 2 da Primeira Nacional.\nAdemais destas actividades deportivas de alto nivel, pos\u00fae unha rede de polideportivos xestionados polo Instituto Municipal de Deportes de Bilbao - Bilbao Kirolak, nos que se pode practicar nataci\u00f3n, tenis, f\u00fatbol sala ou voleibol, entre outros deportes.\nGastronom\u00eda.\nA gastronom\u00eda bilba\u00edna as\u00e9ntase sobre os produtos do mar e da r\u00eda, como os meix\u00f3ns e o bacallau, sendo este \u00faltimo un produto de vital importancia durante a escaseza acontecida no primeiro asedio carlista. Pratos co\u00f1ecidos son o bacallau ao pil pil, o bacallau \u00e1 bisca\u00ed\u00f1a, os meix\u00f3ns \u00e1 bilba\u00edna, a pescada en salsa verde, as luras na s\u00faa tinta e sobremesas como os \"canutillos de Bilbao\". En canto \u00e1s bebidas, destaca o chacol\u00ed, un vi\u00f1o branco con Denominaci\u00f3n de Orixe Bizkaiako Txakolina. Hai unha gran cantidade de Txokos (Sociedades gastron\u00f3micas), onde se goza da gastronom\u00eda da zona."}
{"id": "44880", "revid": "54334", "url": "https://gl.wikipedia.org/wiki?curid=44880", "title": "Aerosmith", "text": "Aerosmith \u00e9 unha banda de Hard Rock estadounidense formada por Steven Tyler (voz, teclado e harm\u00f3nica), Joe Perry (guitarra e coros), Brad Whitford (guitarra), Tom Hamilton (baixo) e Joey Kramer (bater\u00eda) a principios da d\u00e9cada dos anos 70.\nInfluencias.\nMusicalmente foron influenciados por bandas como Led Zeppelin, Deep Purple, Cream, The Yardbirds, The Rolling Stones e outras moitas, todas pertencentes \u00e1 segunda xeraci\u00f3n de rock brit\u00e1nico. Poder\u00eda dicirse que o que comezou con Elvis Presley, tivo o seu florecimiento intercontinental cos Beatles e os Rolling Stones. Logo bandas como Black Sabbath e Led Zeppelin levaron o concepto un pouco m\u00e1is al\u00f3, e os herdeiros norteamericanos, os receptores desa devoluci\u00f3n musical foron Aerosmith. Un son e actitude que ca\u00edan nalg\u00fan lugar entre o Rock &amp; Roll e o Heavy Metal. Eran un reflexo do que estaba ocorrendo na escena brit\u00e1nica por aquel ent\u00f3n. Tyler dixo \"You gotta fake it 'till you make it\" (algo as\u00ed como \"tes que copialo ata que o logres\"). \u00c9 por esta raz\u00f3n que nos primeiros discos da banda as influencias p\u00f3dense percibir facilmente. De todas as maneiras, non tardaron en crear o seu propio estilo.\nCon discos como \"Toys in the Attic\" en 1975, e principalmente con \"Rocks\" en 1976 (para alg\u00fans un dos mellores discos de Hard Rock de todos os tempos) consolidaron o seu status, o que lles permitiu encabezar numerosos recitais, concertos e festivais por todo o mundo.\nA \u00e9poca escura.\nO grupo atravesou unha \u00e9poca escura por culpa das drogas, o alcohol e as continuas discusi\u00f3ns entre alg\u00fans dos seus compo\u00f1entes. Isto \u00faltimo provocou a sa\u00edda, primeiro do guitarrista Joe Perry e m\u00e1is tarde de Brad Whitford. Con Joe Perry non soamente se perdeu o seu talento musical, sen\u00f3n tam\u00e9n a s\u00faa fonte creativa, xa que era coautor da maior\u00eda das canci\u00f3ns do grupo. Joe formou The Joe Perry Project, coa que editou 3 LP's: \"Let The Music Do The Talking\", \"Once a Rocker, Always a Rocker\" e \"I've Got The Rock &amp; Rolls Again\".\nBrad Whitford uniuse ao guitarrista de Ted Nugent, Derek St. Holmes, con quen editou o disco \"Whitford/St. Holmes\". Cabe destacar que a figura de Whitford quedou sempre eclipsada pola de Joe Perry. Todo isto pese a que Brad era un excelente guitarrista e ocup\u00e1base dunha gran parte dos sos nas canci\u00f3ns de Aerosmith.\nJimmy Crespo e Rick Dufay chegaron para encher o baleiro de guitarras deixado na banda, e en 1982 sae ao mercado un novo disco, \"Rock in a Hard Place\", do cal non se vendieros demasiadas copias. M\u00e1is tarde Brad \u00fanese ao Joe Perry Project e tocan xuntos en varios shows en vivo. O d\u00eda de San Valentin de 1985, Joe Perry e Brad Whitford visitan aos seus ex compa\u00f1eiros de Aerosmith no backstage e logran unha reconciliaci\u00f3n (en parte grazas ao traballo das s\u00faas respectivas esposas), reun\u00edndose de novo coa banda e iniciando o \"Back in the Saddle Tour\".\nO reencontro co \u00e9xito.\nDe a\u00ed en diante, Aerosmith foi progresivamente reencontr\u00e1ndose co \u00e9xito comercial, que foi da man dun renacer art\u00edstico, no que a creatividade se refire. Discos como \"Permanent Vacation\", \"Pump\" e o seu auto-versi\u00f3n de Walk This Way xunto RUN-DMC, volveron colocalos en postos destacables das listas de vendas.\nCatro anos logo de editar \"Pump\" (1989), sae \u00e1 venda \"Get a Grip\", disco que se atopou con cr\u00edticas moi diversas. O disco conti\u00f1a, por unha banda, canci\u00f3ns como \"Eat the Rich\", \"Fever\", \"Gotta Love It\", \"Line Up\", que eran Aerosmith puro, sen adulterar, e polo outro canci\u00f3ns como \"Crazy\" e \"Cryin'\" que a\u00ednda que foron un \u00e9xito nas radios e listas de moitos pa\u00edses do mundo, non fixeron m\u00e1is que relacionar eternamente \u00e1 banda con esa imaxe de \"grupo que comp\u00f3n baladas\". Sen po\u00f1er en d\u00fabida a calidade destas \u00faltimas canci\u00f3ns, isto fixo que unha parte dos seguidores da banda se despegaran deles. E novamente apareceu a \"xeraci\u00f3n MTV\" para encher o baleiro. Nesta \u00e9poca, Aerosmith tivo cr\u00edticas negativas alegando que se pasaran ao Pop para ser m\u00e1is comerciais.\nA \"Get a Grip\" segu\u00edronlle varios discos. \"Nine Lives\" (1997), \"Just Push Play\" (2001), varias compilaciones de grandes \u00e9xitos e en 2004 \"Honkin' on Bobo\", que \u00e9 unha compilaci\u00f3n de covers de blues m\u00e1is un tema orixinal da banda (\"The Grind\").\nEn 1998 encabezaron a banda sonora orixinal da pel\u00edcula \"Armageddon\" (coprotagonizada pola filla de Steven Tyler, Liv Tyler) coa canci\u00f3n \"I don't want to miss a thing\" (Composta por persoas alleas \u00e1 banda s\u00f3 para a pel\u00edcula), \"What Kind Of Love Are you On\" (Descarte de \"Nine Lives\"), \"Come Together\" e \"Sweet Emotion\".\nJoe Perry editou a principios de 2005 un disco en solitario titulado \"Joe Perry\", con temas e material que levaba amasando desde 1997. Este tema serviu para que Perry fose nomeado ao Grammy polo tema \"Mercy\". Tam\u00e9n en 2005, a banda de Boston regresa \u00e1s bateas cun novo disco en vivo, titulado \"Rockin' The Joint\", gravado no Hard Rock Hotel de Las Vegas con anterioridade ao lanzamento do disco de blues \"Honkin' On Bobo\" do 2004, polo que non incl\u00fae ningunha canci\u00f3n deste."}
{"id": "44881", "revid": "55600", "url": "https://gl.wikipedia.org/wiki?curid=44881", "title": "Radio Melide", "text": "Radio Melide \u00e9 unha emisora de radio p\u00fablica do concello de Melide, comezou a emitir en setembro de 1995 no 107.5 FM. Emite m\u00fasica e novas locais, un dos programas de m\u00e1is \u00e9xito \u00e9 \"A hora amiga\". \nActualmente emite no 107.1 FM."}
{"id": "44882", "revid": "98629", "url": "https://gl.wikipedia.org/wiki?curid=44882", "title": "The Cardigans", "text": "The Cardigans \u00e9 o nome dun grupo sueco formada na cidade de J\u00f6nk\u00f6ping en 1992. O estilo da s\u00faa m\u00fasica virou disco a disco dende que comezaron polo que destaca a s\u00faa evoluci\u00f3n. Nos seus comezos poder\u00edarselles encadrar dentro do Indie, pasando por un pop m\u00e1is inspirado nos anos da d\u00e9cada de 1960 e polo Rock.\nO seu \u00e1lbum debut \"Emmerdale\" (1994) deulles a fama no seu pa\u00eds, Suecia, e no estranxeiro, especialmente no Xap\u00f3n. Pese a isto, non fai ata a publicaci\u00f3n do seu segundo \u00e1lbum, Life (1995), cando conseguiro sona internacional e boas cr\u00edticas. A banda comezou a ser co\u00f1ecida f\u00f3ra da Suecia, grazas a \"Erase/Rewind\" e \"My Favourite Game\" do seu \u00e1lbum \"Gran Turismo\" (1998) e \" Lovefool\" do seu \u00e1lbum \"First Band on the Moon\" (1996), cuxa inclusi\u00f3n na banda sonora do filme de Baz Luhrmann \"Romeo e Xulieta\" (obra escrita por William Shakespeare) deulles sona internacional.\nDiscograf\u00eda.\n\u00c1lbums.\n\u00c1lbums de estudio\nEscolmas"}
{"id": "44883", "revid": "23204", "url": "https://gl.wikipedia.org/wiki?curid=44883", "title": "Bohemia", "text": "Bohemia (en checo: \"\u010cechy\"; en alem\u00e1n: \"B\u00f6hmen\") \u00e9 unha rexi\u00f3n hist\u00f3rica de Europa Central, tendo a s\u00faa capital na cidade de Praga. Ocupa 52.750\u00a0km\u00b2 e ten m\u00e1is de seis mill\u00f3ns de habitantes. Forma parte da Rep\u00fablica Checa xunto \u00e1s rexi\u00f3ns de Moravia e Silesia.\nXeograf\u00eda.\nLimita ao norte con Polonia, ao sur con Austria, ao leste, con Moravia e Silesia, e ao oeste con Alema\u00f1a. \u00c9 unha chaira rodeada de elevados sistemas monta\u00f1osos, delimitada polas Monta\u00f1as dos Xigantes, a Selva de Bohemia e os Montes Metal\u00edferos, tam\u00e9n co\u00f1ecidos como Erzgebirge ou Kru\u0161n\u00e9 hory. Os principais cursos fluviais son o r\u00edo Moldova e o r\u00edo Elba e mailos seus afluentes, o r\u00edo Vltava e o r\u00edo Oh\u0159e.\nHistoria.\nO top\u00f3nimo de Bohemia deriva dos boios, un pobo celta que habitaba aquela zona cara ao s\u00e9culo V a. C. Os boios foron expulsados pola tribo xerm\u00e1nica dos marc\u00f3manos cara ao s\u00e9culo I. Entre os s\u00e9culos V e VIII Bohemia foi ocupada polos eslavos e, m\u00e1is tarde, polos \u00e1varos.\nDurante o s\u00e9culo IX o cristianismo foi introducido na rexi\u00f3n, que daquela formaba parte da Gran Moravia. A primeira dinast\u00eda bohemia, a familia dos P\u0159emyslidas, f\u00edxose co poder no s\u00e9culo X.\nEn 950 Bohemia foi obrigada a reco\u00f1ecer a supremac\u00eda alem\u00e1, convert\u00e9ndose en parte do Sacro Imperio Romano. En 1212, por medio da Bula de Ouro de Sicilia, o emperador Federico II creou o Reino de Bohemia. O reino estivo rexido pola casa de Luxemburgo entre 1310 e 1437. Durante a \u00faltima etapa deste per\u00edodo os husitas, grupo relixioso seguidor de Jan Hus, rebel\u00e1ronse contra a Igrexa cat\u00f3lica, o que comportou unha intervenci\u00f3n internacional e un longo per\u00edodo de conflitos b\u00e9licos, as guerras husitas, que remataron en 1436 cun acordo entre os bohemios e a igrexa.\nA maior\u00eda das cuesti\u00f3ns pol\u00edticas e relixiosas implicadas na loita ficaron sen solucionar, pero o movemento husita estimulou sentimentos pre-nacionalistas entre os bohemios, o que supuxo un freo \u00e1 inicial tendencia cara \u00e1 xermanizaci\u00f3n.\nEntre 1471 e 1526 Bohemia foi gobernada por unha li\u00f1axe de reis h\u00fangaros, per\u00edodo no que non houbo conflitos significativos malia que a situaci\u00f3n relixiosa foi tensa. En 1526 Fernando I (da Casa de Habsburgo) foi elixido Rei de Hungr\u00eda e Bohemia. Baixo o mandato desta dinast\u00eda, que se prolongou at\u00e9 1918, a historia de Bohemia estivo vencellada \u00e1 historia de Austria.\nDurante a Reforma (1517-1648), os Habsburgo cat\u00f3licos reprimiron o crecente movemento protestante en Bohemia. A Primeira defenestraci\u00f3n de Praga, no que os bohemios, furiosos, botaron a dous representantes dos Habsburgo pola vent\u00e1 abaixo, foi a causa inmediata da guerra dos Trinta Anos (1618-1648).\nA batalla da Monta\u00f1a Branca (1620) supuxo a restauraci\u00f3n da monarqu\u00eda dos Habsburgo, que viu seguida da implacable erradicaci\u00f3n do protestantismo, a supresi\u00f3n dos privilexios nacionais e o uso obrigado do alem\u00e1n como lingua oficial.\nAs reformas de Xos\u00e9 II, que reinou entre 1765 e 1790, comportaron un renacemento dos sentimentos nacionalistas en Bohemia. Despois de 1848, ano en que se sufocou unha rebeli\u00f3n nacionalista, a loita pola autonom\u00eda checa dentro do Imperio Austro-H\u00fangaro continuou.\nCoa ca\u00edda do Imperio trala primeira guerra mundial, en 1918 Bohemia converteuse en provincia da recentemente creada Checoslovaquia.\nEn marzo de 1939, logo da ocupaci\u00f3n militar de Checoslovaquia polas tropas de Adolf Hitler, creouse o protectorado de Bohemia e Moravia. Coa fin da segunda guerra mundial, volveuse integrar en Checoslovaquia. O 1 de xaneiro de 1993 pasou a formar parte da Rep\u00fablica Checa.\nEconom\u00eda.\nAs principais actividades econ\u00f3micas da rexi\u00f3n son a industria, a agricultura e a minar\u00eda.\nOs cultivos m\u00e1is importantes son o millo, trigo, vide e l\u00fapulo. En Bohemia creouse a cervexa de curta fermentaci\u00f3n tal e como hoxe se co\u00f1ece.\nA industria, especialmente nos centros de Mlad\u00e1 Boleslav, Praga, Plze\u0148 e Liberec, producen autom\u00f3biles (a empresa Skoda, inicialmente dedicada \u00e1 fabricaci\u00f3n de armas, e pertencente na actualidade ao grupo alem\u00e1n Volkswagen), ferro e aceiro, produtos qu\u00edmicos, maquinaria, t\u00e9xtiles e comestibles.\nBohemia pos\u00fae importantes xacementos de carb\u00f3n, grafito, ferro, prata e uranio."}
{"id": "44884", "revid": "23204", "url": "https://gl.wikipedia.org/wiki?curid=44884", "title": "Colonialismo", "text": "O colonialismo \u00e9 unha pr\u00e1ctica segundo a cal un pa\u00eds controla persoas ou territorios, a mi\u00fado estabelecendo colonias, en xeral para o seu propio avance econ\u00f3nimo e estrat\u00e9xico. Non hai unha concepci\u00f3n \u00fanica do colonialismo e as s\u00faas definici\u00f3ns poden variar segundo o uso e o contexto. O colonialismo foi usado por primeira vez para describir unha colonia romana, unha especie de granxa, e m\u00e1is tarde pasou a describir un posto avanzado ou unha clase de cidade romana. O concepto (do lat\u00edn colonus, -i, \"labrador\") creouse engadindo o sufixo \"-ism\", e foi asociado a unha variedade de filosof\u00edas e comprensi\u00f3ns estruturais das colonias.\nNo proceso de colonizaci\u00f3n, os colonizadores poden impo\u00f1er a s\u00faa relixi\u00f3n, lingua, econom\u00eda e outras pr\u00e1cticas culturais aos pobos ind\u00edxenas. As administraci\u00f3ns estranxeiras dirixen o territorio na procura dos seus intereses, buscando beneficios dos pobos e os recursos da rexi\u00f3n. A influencia e dominaci\u00f3n dun pode producirse dun xeito violento, a trav\u00e9s dunha invasi\u00f3n militar, ou sutil, sen que interve\u00f1a a forza.\nAlg\u00fans estudosos e sectores sociais e pol\u00edticos, utilizan o termo neocolonialismo para facer referencia a unha dominaci\u00f3n do tipo econ\u00f3mico, e mesmo pol\u00edtico, sobre un Estado xuridicamente independente. En senso similar util\u00edzanse os termos imperialismo e neoimperialismo.\nA importancia da era colonial e a s\u00faa historiograf\u00eda tivo un grande desenvolvemento dentro das disciplinas hist\u00f3ricas, e viuse fortalecida nos \u00faltimos anos a ra\u00edz da necesidade de comprender mellor os procesos globais.\nEvoluci\u00f3n sociocultural.\nComo o colonialismo adoitaba desenvolverse en \u00e1reas prepoboadas, a evoluci\u00f3n cultural inclu\u00edu a formaci\u00f3n de varias poboaci\u00f3ns etnicamente h\u00edbridas. O colonialismo deu orixe a poboaci\u00f3ns mixtas cultural e etnicamente como os mestizos das Am\u00e9ricas, as\u00ed como poboaci\u00f3ns divididas racialmente como as que se atopan na Alxeria Francesa ou en Rodesia do Sur. De feito, en todas partes onde as potencias coloniais estabeleceron unha presenza consistente e continuada existen comunidades h\u00edbridas.\nExemplos notables en Asia incl\u00faen os anglobirmanos, angloindios, burgher, singapurianos euroasi\u00e1ticos, mestizos filipinos, Kristang e macaenses. Nas Indias Orientais Neerlandesas (m\u00e1is tarde Indonesia) a gran maior\u00eda dos colonos \"holandeses\" eran de feito euroasi\u00e1ticos co\u00f1ecidos como indos, formalmente pertencentes \u00e1 clase xur\u00eddica europea na colonia.\nHistoria.\nAntig\u00fcidade.\nEn termos xerais pode dicirse que as primeiras colonias apareceron cos primeiros imperios hai 5\u00a0500 anos, comezando coas exipcias.\nFenicia foi unha cultura comercial mar\u00edtima emprendedora que se expandiu polo mar Mediterr\u00e1neo entre o 1550 e o 300\u00a0a.C. e posteriormente os gregos e os persas continuaron nesta li\u00f1a co establecemento de colonias. A metr\u00f3pole do Imperio Cartaxin\u00e9s, Cartago, foi na s\u00faa orixe unha colonia fenicia. Ao mesmo tempo foi unha das primeiras culturas en estabelecer colonias, xa que posu\u00eda territorios no norte de \u00c1frica, Sicilia, Illas Baleares, Sarde\u00f1a e Hispania. As s\u00faas colonias eran fundamentalmente comerciais, a\u00ednda que no marco das Guerras p\u00fanicas acentuouse o dominio militar dos territorios.\nO proceso de fundaci\u00f3n por parte de Grecia de \"polis\" en lugares afastados das cidades tradicionais cl\u00e1sicas (Atenas, Esparta...), cidades \"nais\" ou \"Metr\u00f3poles\", que formaban parte da pen\u00ednsula grega, deron orixe a novas cidades en lugares como Italia (Magna Grecia), a Pen\u00ednsula Ib\u00e9rica (Emporion) ou Francia (Massalia).\nA antiga Roma continuou co proceso, con colonias no Mediterr\u00e1neo, norte de \u00c1frica e Asia occidental, formou un grande imperio, inclu\u00edndo territorios tan diversos como as actuais Galiza, Espa\u00f1a, Francia, Portugal, Italia, Roman\u00eda, L\u00edbano, parte de Marrocos etc. As s\u00faas colonias fundament\u00e1banse nunha orde regrada (d\u00faas v\u00edas principais e perpendiculares), a partir do cal se artellaba a cidade, baseada a mi\u00fado sobre acampamentos das lexi\u00f3ns. Nelas trat\u00e1base de impor a orde romana en t\u00f3dolos campos (xur\u00eddico, arquitect\u00f3nico, administrativo etc.). Un imperio moderno que a imitou foi o Imperio Espa\u00f1ol, no senso dunha orde tam\u00e9n regrada (construci\u00f3n da praza maior, en torno \u00e1 cal se comezaba a igrexa, o concello (a semellanza do foro, templo, curia etc.), a partir dos cales se artellaba o resto da cidade, practicado case exclusivamente en Am\u00e9rica.\nTam\u00e9n existiron colonias sumerias, babil\u00f3nicas, maias, incas, aztecas, xaponesas, chinesas, hind\u00fas, ghanianas, malianas etc.\nA partir do s\u00e9culo VII, os \u00e1rabes colonizaron unha importante secci\u00f3n de Oriente Medio, o norte de \u00c1frica e partes de Asia e Europa. No s\u00e9culo IX comezou unha nova vaga de colonizaci\u00f3n mediterr\u00e1nea entre estados que compet\u00edan entre eles como os venecianos, xenoveses e amalfianos, invadindo as terras antes ricas do Imperio Bizantino. A Rep\u00fablica de Venecia iniciou a s\u00faa conquista con Dalmacia e acadou a s\u00faa maior extensi\u00f3n nominal ao final da Cuarta Cruzada en 1204, coa declaraci\u00f3n da adquisici\u00f3n dos tres oitavos do Imperio Bizantino. Entre os s\u00e9culos XI e XVIII, os vietnamitas estableceron colonias militares ao sur das s\u00faas fronteiras orixinais e absorberon o territorio, nun proceso co\u00f1ecido como nam ti\u1ebfn.\nImperios coloniais.\nO colonialismo moderno comezou co portugu\u00e9s Henrique o Navegador, iniciando a Era das Exploraci\u00f3ns. Espa\u00f1a (inicialmente a Coroa de Castela) e despois Portugal chegaron a Am\u00e9rica cruzando o oc\u00e9ano, constru\u00edndo postos comerciais e conquistando grandes extensi\u00f3ns de terra. Estas terras divid\u00edronse entre os imperios espa\u00f1ol e portugu\u00e9s.\nO s\u00e9culo XVII viu a creaci\u00f3n dos imperios coloniais franc\u00e9s e neerland\u00e9s, as\u00ed como as posesi\u00f3ns inglesas de ultramar, que se converteron no Imperio Brit\u00e1nico. Tam\u00e9n se estableceron o imperio colonial dinamarqu\u00e9s e algunhas colonias suecas. A diseminaci\u00f3n dos imperios coloniais reduciuse no final do s\u00e9culo XVIII e inicios do XIX pola Guerra Revolucionaria Americana e a independencia da Am\u00e9rica Espa\u00f1ola. No entanto, establec\u00e9ronse moitas colonias novas dende ese tempo, inclu\u00eddos o imperio colonial alem\u00e1n e o imperio belga. O Imperio Ruso, o Imperio Otom\u00e1n e o Imperio Austr\u00edaco exist\u00edan ao mesmo tempo, mais non se expandiron sobre os oc\u00e9anos, sen\u00f3n polos territorios veci\u00f1os (ag\u00e1s a colonizaci\u00f3n rusa de Am\u00e9rica a trav\u00e9s do estreito de Bering). O Imperio do Xap\u00f3n modelouse nos imperios coloniais europeos.\nNo uso estrito do termo, o colonialismo a grande escala comezou contra o s\u00e9culo XIX cando Europa comezou un proceso de expansi\u00f3n e colonizaci\u00f3n econ\u00f3mica (denominado expansi\u00f3n capitalista) de case todo o mundo.\nDescolonizaci\u00f3n.\nA Independencia dos Estados Unidos no 1776 deu orixe a un amplo proceso de descolonizaci\u00f3n e creaci\u00f3n de naci\u00f3ns independentes. Durante o curso do s\u00e9culo XIX independiz\u00e1ronse Hait\u00ed e as principais colonias espa\u00f1olas. Trala primeira guerra mundial, os vitoriosos aliados dividiron imperio colonial alem\u00e1n e gran parte do Imperio Otom\u00e1n entre eles como mandato da Sociedade das Naci\u00f3ns. Estes territorios foron divididos en tres clases de acordo coa rapidez con que eran consideradas que estar\u00edan preparadas para a independencia. No entanto, a descolonizaci\u00f3n f\u00f3ra de Am\u00e9rica demorouse para ocorrer despois da segunda guerra mundial. En 1962, as Naci\u00f3ns Unidas crearon un Comit\u00e9 Especial de Descolonizaci\u00f3n.\nNeocolonialismo.\nA expresi\u00f3n neocolonialismo foi moi popular nas antigas colonias a finais do s\u00e9culo XX, referido a diferentes contextos. En xeral, non se refire a un tipo directo de colonizaci\u00f3n, sen\u00f3n \u00e1 colonizaci\u00f3n por outros medios. Especificamente ref\u00edrese \u00e1 teor\u00eda das antigas ou existentes relaci\u00f3ns econ\u00f3micas, como o General Agreement on Tariffs and Trade e o Central American Free Trade Agreement, ou mediante compa\u00f1\u00edas (como Royal Dutch Shell en Nixeria e Brunei) creadas por antigas potencias coloniais empregadas para manter o control das s\u00faas antigas dependencias tralos movementos de independencia.\nGrandes imperios coloniais.\nImperio Portugu\u00e9s.\nO Imperio colonial portugu\u00e9s foi o primeiro que fixo asentamentos estables en \u00c1frica (Cabo Verde en 1462, Illa de Fernando Poo en 1471, Cabo de Boa Esperanza en 1488) e o segundo en Am\u00e9rica (Brasil, por Pedro \u00c1lvares Cabral en 1500). As s\u00faas posesi\u00f3ns consist\u00edan sobre todo no Brasil, Angola e Mozambique, a\u00ednda que durante os seus primeiros s\u00e9culos, mantivo factor\u00edas nas costas da India (Vasco da Gama, 1498), gran parte das costas africanas, Indias Orientais e Timor Leste.\nUn dos comercios m\u00e1is notables na historia de Portugal foi o comercio de escravos africanos mediante o m\u00e9todo do comercio triangular (a metr\u00f3pole enviaba manufacturas \u00e1s colonias africanas, dende a\u00ed enviaba m\u00e1is manufacturas e escravos ata Am\u00e9rica e as riquezas deste \u00faltimo \u00edan parar \u00e1 metr\u00f3pole).\nPortugal continuou a expandirse no Brasil ata que se independizou no ano 1822. A pear diso, Portugal mantivo e expandiu as s\u00faas colonias africanas ata a independencia en 1974 (Angola) e 1975 (Mozambique).\nImperio Espa\u00f1ol.\nCoa conquista das illas Canarias e a chegada de Cristovo Col\u00f3n a Am\u00e9rica no 1492 e a primeira volta ao mundo comezada por Fern\u00e3o de Magalh\u00e3es e culminada polo segundo de abordo, Juan Sebasti\u00e1n Elcano, entre 1520 e 1522, Espa\u00f1a iniciou un enorme proceso de colonizaci\u00f3n do mundo que culminou coa constituci\u00f3n do Imperio Espa\u00f1ol, \"onde nunca se pu\u00f1a o sol\" como lle gustaba dicir ao rei Filipe II de Espa\u00f1a. Os territorios espa\u00f1ois estend\u00edanse por case toda Am\u00e9rica do Sur e Am\u00e9rica Central, gran parte do Caribe (Cuba, Rep\u00fablica Dominicana, Porto Rico), parte de Am\u00e9rica do Norte (Florida, Texas, California), \u00c1frica (parte de Marrocos, o S\u00e1hara Espa\u00f1ol, as illas Canarias, Guinea Espa\u00f1ola, Cabo Juby, R\u00edo de Oro, Ifni e Saguia el Hamra), Asia (Filipinas), Ocean\u00eda (Guam, Micronesia, Palau, as Illas Marianas do Norte).\nOs territorios de Espa\u00f1a, acostumaban contar con vicerreis ao mando directo do territorio. Os territorios espa\u00f1ois en Am\u00e9rica foron organizados en vicerreinados e capitan\u00edas. Ademais, contaron cun proceso constitutivo de seu no senso da creaci\u00f3n de cidades en territorio americano (citado en Imperio Romano).\nImperio Brit\u00e1nico.\nO Imperio colonial brit\u00e1nico foi o m\u00e1is grande do mundo. A India era a colonia m\u00e1is rica, polos seus produtos e a s\u00faa poboaci\u00f3n. Foi conquistada entre 1845 e 1848 por unha empresa privada inglesa, a Compa\u00f1\u00eda Brit\u00e1nica das Indias Orientais. En 1857 estalou unha revolta dos compo\u00f1entes indios das tropas inglesas (cipayos). Foi dif\u00edcil contela, polo que ao conseguilo, a ra\u00ed\u00f1a Vitoria transferiu o poder ao estado. Foi proclamada Emperatriz da India (1876) e m\u00e1is adiante, os brit\u00e1nicos fixeron expedici\u00f3ns militares para reforzar as fronteiras indias.\nO brit\u00e1nicos conquistaron Norteam\u00e9rica (as trece colonias que deron orixe aos Estados Unidos e o Canad\u00e1), gran parte de Ocean\u00eda (como Australia e Nova Zelandia), Guiana e o Caribe (Xamaica), Birmania, Paquist\u00e1n e Malaisia. En \u00c1frica realizaron conquistas dende Exipto ata o oc\u00e9ano \u00cdndico e Sur\u00e1frica, onde tiveron que enfrontarse cos antigos colonos neerlandeses (b\u00f3ers).\nOs territorios coloniais brit\u00e1nicos tiveron r\u00e9ximes de goberno moi diferentes. As colonias en Am\u00e9rica ti\u00f1an un r\u00e9xime de tipo republicano. Por\u00e9n, a India era gobernada por un vicerrei.\nImperio Franc\u00e9s.\nO Imperio colonial franc\u00e9s comezou baixo o reinado de Lu\u00eds XIII. Nesa \u00e9poca, Francia creou o Vicerreinado de Nova Francia, con capital en Qu\u00e9bec. M\u00e1is tarde, durante Lu\u00eds XIV, creou tam\u00e9n Luisiana, un extenso territorio que abrangu\u00eda o centro do continente. Tam\u00e9n fundou a colonia da G\u00fciana Francesa e recibiu Hait\u00ed de Espa\u00f1a. Trala guerra dos sete anos, perdida pola Francia de Lu\u00eds XV, a Luisiana foi regalada a Espa\u00f1a e Nova Francia a Gran Breta\u00f1a, co que o imperio franc\u00e9s quedaba reducido a Hait\u00ed e G\u00fciana. \nDespois de Napole\u00f3n, Francia comezou a colonizar \u00c1frica Occidental e o Sueste Asi\u00e1tico. O resultado foi un gran e duradeiro imperio colonial que abrangu\u00eda un terzo do continente africano, Madagascar e Indochina. Este imperio resistiu as d\u00faas guerras mundiais, fragment\u00e1ndose trala segunda.\nFrancia a\u00ednda mant\u00e9n territorios de ultramar, coma as illas Reuni\u00f3n e Mayotte (no Oc\u00e9ano \u00cdndico preto de Madagascar), Martinica e Guadalupe (no Mar Caribe) e a G\u00fciana Francesa (en Am\u00e9rica do Sur, ao norte do Brasil).\nColonias neerlandesas.\nPa\u00edses Baixos tam\u00e9n vai posu\u00edr dominios coloniais en Norteam\u00e9rica (Nova \u00c1msterdan), ao norte de Suram\u00e9rica (Suriname), Indonesia e alg\u00fans puntos de \u00c1frica.\nColonias alem\u00e1s, belgas e italianas.\nTam\u00e9n B\u00e9lxica, Italia e Alema\u00f1a conquistaron naci\u00f3ns e terriorios para sometelos ao dominio colonial. Como por exemplo o Congo Belga colonizado polo pa\u00eds europeo e paradigma da explotaci\u00f3n occidental de \u00c1frica.\nContempor\u00e1nea.\nEngadir\u00edanse tam\u00e9n os antes citados, pero tendo en conta s\u00f3 as posesi\u00f3ns de cada un a partir deste s\u00e9culo [ex.: Gran Breta\u00f1a contabilizar\u00edase a India, Australia, Xibraltar etc... ou Francia o Imperio Africano (e non a Luisiana). Igual para os restantes.\nConsecuencias.\nO colonialismo tivo consecuencias hist\u00f3ricas moi importantes tanto dende os puntos de vista econ\u00f3mico, demogr\u00e1fico, ling\u00fc\u00edstico, cultural, relixioso e pol\u00edtico. No plano econ\u00f3mico, a revoluci\u00f3n industrial europea requiriu as materias primas procedentes das s\u00faas colonias e a forza de traballo, as\u00ed como algunhas materias primas b\u00e1sicas.\nA consecuencias foron enormes en Am\u00e9rica, onde a poboaci\u00f3n aut\u00f3ctona moi vulnerable \u00e1s epidemias de orixe euroasi\u00e1tica quedou decimada. En \u00c1frica as consecuencias demogr\u00e1ficas foron menores; Sur\u00e1frica \u00e9 un dos pa\u00edses con maior impacto demogr\u00e1fico europeo. En Asia, ag\u00e1s polas fames negras da India de finais do s\u00e9culo XIX, provocadas polo sistema de produci\u00f3n impuesto cos brit\u00e1nicos as consecuencias tiveron s\u00f3 un impacto transitorio. Dende o punto de vista ling\u00fc\u00edstico, o colonialismo preparou o terreo para o emprego das linguas europeas como linguas diplom\u00e1ticas e comerciais.\nEntre as consecuencias m\u00e1is negativas p\u00f3dense mencionar a destruci\u00f3n da sociedade ind\u00edxena, a explotaci\u00f3n econ\u00f3mica total, o cambio dos valores propios dos ind\u00edxenas e o intento de creaci\u00f3n do imperio continuo, unindo territorios dispares e ademais xerando conflitos para conseguilo, mesmo tendo que evitar outras metr\u00f3poles.\nEscravitude e servidume por contrato.\nAs naci\u00f3ns europeas entraron nos seus proxectos imperiais co obxectivo de enriquecer as metr\u00f3poles europeas. A explotaci\u00f3n dos non europeos e doutros europeos para apoiar os obxectivos imperiais era aceptable para os colonizadores. Dous froitos desta axenda imperial foron a extensi\u00f3n da escravitude e a servidume por contrato. No s\u00e9culo XVII, case dous terzos dos colonos ingleses chegaron a Am\u00e9rica do Norte como servos por contrato.\nOs comerciantes de escravos europeos trouxeron gran cantidade de escravos africanos \u00e1s Am\u00e9ricas por mar. Espa\u00f1a e Portugal levaron escravos africanos para traballar en colonias africanas como Cabo Verde e San Tom\u00e9 e Pr\u00edncipe, e despois a Am\u00e9rica Latina, no s\u00e9culo XVI. Os brit\u00e1nicos, franceses e holandeses un\u00edronse ao tr\u00e1fico de escravos nos s\u00e9culos posteriores. O sistema colonial europeo levou aproximadamente 11\u00a0 mill\u00f3ns de africanos ao Caribe e a Am\u00e9rica do Norte e do Sur como escravos.\nAbolicionistas en Europa e Am\u00e9rica protestaron polo trato inhumano que recib\u00edan os escravos africanos, o que levou \u00e1 eliminaci\u00f3n do comercio de escravos (e m\u00e1is tarde, da maior\u00eda das formas de escravitude) a finais do s\u00e9culo XIX. Unha escola de pensamento (discutida) apunta ao papel do abolicionismo na Revoluci\u00f3n Americana: mentres a metr\u00f3pole colonial brit\u00e1nica comezou a avanzar cara a ilegalizar a escravitude, as elites escravistas das Trece Colonias viron isto como un dos motivos para loitar pola s\u00faa independencia poscolonial e polo dereito a desenvolver e continuar unha econom\u00eda baseada en gran parte na escravitude."}
{"id": "44887", "revid": "23204", "url": "https://gl.wikipedia.org/wiki?curid=44887", "title": "Tratado de Trianon", "text": "O Tratado de Trianon (en franc\u00e9s: \"Trait\u00e9 de Trianon;\" en h\u00fangaro: \"Trianoni b\u00e9keszerz\u0151d\u00e9s\" ) foi un tratado de paz asinado no palacio do Grand Trianon, en Versalles, Francia, o 4 de xu\u00f1o de 1920 entre as forzas aliadas na Primeira guerra mundial e o Reino de Hungr\u00eda, tralo remate da guerra.\nO tratado regularizaba a situaci\u00f3n dos antigos territorios do Reino de Hungr\u00eda, trala desaparici\u00f3n do Imperio Austroh\u00fangaro, do que formaba parte, trala derrota na primeira guerra mundial. Os ga\u00f1adores do tratado foron as \"Forzas aliadas\" (os Estados Unidos, o Reino Unido, Francia, Italia, e o Xap\u00f3n) ademais das \"Forzas asociadas\" (os beneficiarios do tratado: Roman\u00eda, o Reino dos Serbios, Croatas e Eslovenos, e Checoslovaquia). O \u00fanico perdedor do tratado foi Hungr\u00eda, que perdeu o 77% da s\u00faa superficie e o 66% da s\u00faa poboaci\u00f3n.\nCl\u00e1usulas do Tratado.\nFronteiras de Hungr\u00eda.\nHungr\u00eda proclamou a s\u00faa independencia fronte a Austria o 16 de novembro de 1918. As fronteiras temporais \u00abde facto\u00bb de Hungr\u00eda foron as mesmas que as trazadas polas li\u00f1as do armisticio de novembro de 1918. En comparaci\u00f3n co antigo Reino de Hungr\u00eda, esas fronteiras non inclu\u00edan:\nA Tripla Entente pediu a Hungr\u00eda que reco\u00f1ecese os novos territorios pertencentes a Roman\u00eda, a trav\u00e9s dunha li\u00f1a trazada ao longo do r\u00edo Tisza. Sen a posibilidade de rexeitar eses termos, pero tampouco querendo aceptalos, os l\u00edderes da Primeira Rep\u00fablica H\u00fangara dimitiron e os comunistas chegaron ao poder. Formouse a Rep\u00fablica Sovi\u00e9tica H\u00fangara e organizouse rapidamente un Ex\u00e9rcito Vermello H\u00fangaro. Ese Ex\u00e9rcito tivo, nun principio, \u00e9xito contra as lexi\u00f3ns checoslovacas e chegou preto da antiga fronteira de Galitzia (polaca), separando dese xeito \u00e1s tropas checoslovacas das forzas romanesas. O 1 de xullo de 1919 asinouse o cesamento de hostilidades entre o Ex\u00e9rcito Vermello e as tropas checoslovacas, mentres que as tropas romanesas cruzaron o r\u00edo Tisza, derrotaron ao Ex\u00e9rcito Vermello h\u00fangaro e ocuparon Budapest o 4 de agosto de 1919.\nO Estado h\u00fangaro foi restablecido pola Tripla Entente, quen axudou ao almirante Horthy a chegar ao poder, no mes de novembro de 1919. En decembro de 1919, unha delegaci\u00f3n h\u00fangara foi invitada \u00e1 Conferencia de Paz de Versailles. As condici\u00f3ns expostas no tratado foran aprobadas polos vencedores o 26 de febreiro de 1919, pero s\u00f3 present\u00e1ronse \u00e1 delegaci\u00f3n h\u00fangara un ano m\u00e1is tarde, o 16 de xaneiro de 1920. As protestas do Goberno magiar de Karoly Husz\u00e1r foron presentadas o 10 de febreiro e inclu\u00edan a petici\u00f3n de plebiscitos nas zonas que deb\u00edan ser cedidas aos pa\u00edses veci\u00f1os e o rexeitamento \u00e1 asunci\u00f3n de que as minor\u00edas desexaban separarse de Hungr\u00eda. As alegaci\u00f3ns h\u00fangaras foron rexeitadas o 6 de maio, indic\u00e1ndose aos seus representantes que a redacci\u00f3n do tratado consider\u00e1base definitiva. Contrario a aceptar as condici\u00f3ns esixidas, o Goberno de Husz\u00e1r dimitiu pouco despois, o 14 de marzo.\nAs fronteiras definitivas de Hungr\u00eda foron fixadas polo Tratado de Trian\u00f3n, asinado o 4 de xu\u00f1o de 1920, que deixaban f\u00f3ra do pa\u00eds a case 3 mill\u00f3ns de maxiares (maioritarios en moitos distritos e municipios fronterizos). Ademais dos territorios mencionados anteriormente, Hungr\u00eda perdeu outros territorios ocupados como parte do Imperio austroh\u00fangaro:\nConforme ao Tratado de Trian\u00f3n, as cidades de P\u00e9cs, Moh\u00e1cs, Baja e Szigetv\u00e1r, temporalmente baixo administraci\u00f3n iugoslava, pasaron a Hungr\u00eda. Un comit\u00e9 asignou pequenas partes do norte dos antigos distritos \u00c1rva e Szepes a Polonia, posto que a\u00ed viv\u00eda unha maior\u00eda de poboaci\u00f3n polaca.\nEn total, dun territorio en v\u00e9speras da guerra mundial de 325 000 quil\u00f3metros cadrados, o novo Estado independente s\u00f3 conservaba 93 036, mentres que Roman\u00eda obtivo 103 093, Checoslovaquia 61 633, Iugoslavia 63 092 e Italia, Austria e Polonia porci\u00f3ns menores."}
{"id": "44888", "revid": "1410", "url": "https://gl.wikipedia.org/wiki?curid=44888", "title": "Szabolcs-Szatm\u00e1r-Bereg", "text": "Szabolcs-Szatm\u00e1r-Bereg \u00e9 un condado administrativo (H\u00fangaro: \"megye\") do nordeste de Hungr\u00eda e que fai fronteira con Eslovaquia, Ucra\u00edna e Roman\u00eda. O condado fai fronteira cos condados h\u00fangaros de Hajd\u00fa-Bihar e Borsod-Aba\u00faj-Zempl\u00e9n. Szabolcs-Szatm\u00e1r-Bereg ten unha poboaci\u00f3n de 572.423, e a s\u00faa capital \u00e9 Ny\u00edregyh\u00e1za."}
{"id": "44889", "revid": "25871", "url": "https://gl.wikipedia.org/wiki?curid=44889", "title": "Ny\u00edregyh\u00e1za", "text": "Ny\u00edregyh\u00e1za (pronunciaci\u00f3n en galego: \"nai-redi-haa-za\") (en roman\u00e9s: Mestec\u01cene\u015fti) \u00e9 unha cidade do nordeste de Hungr\u00eda e capital do condado administrativo de Szabolcs-Szatm\u00e1r-Bereg. A cidade ten unha poboaci\u00f3n de 117.000 habitantes sendo unha das maiores cidades do norte de Hungr\u00eda."}
{"id": "44890", "revid": "34155", "url": "https://gl.wikipedia.org/wiki?curid=44890", "title": "Somogy", "text": "Somogy \u00e9 o nome do condado administrativo (megye) situado no suroeste de Hungr\u00eda, tam\u00e9n no antigo Reino de Hungr\u00eda , o condado de Somogy fai fronteira con Croacia e sit\u00faase entre o r\u00edo Drave e a parte sur do Lago Balaton. O condado fai fronteira cos condados h\u00fangaros de Zala, Veszpr\u00e9m, Fej\u00e9r, Tolna e Baranya. Somogy ten unha poboaci\u00f3n de 335.237 habitantes e unha superficie de 6036km\u00b2. A s\u00faa capital \u00e9 Kaposv\u00e1r. "}
{"id": "44891", "revid": "56817", "url": "https://gl.wikipedia.org/wiki?curid=44891", "title": "Kaposv\u00e1r", "text": "Kaposv\u00e1r (Alem\u00e1n: \"Kopisch, Ruppertsburg\") \u00e9 a capital do condado administrativo de Somogy en Hungr\u00eda. Est\u00e1 situada a 186\u00a0km \u00f3 sueste de Budapest, ten unha poboaci\u00f3n de 67.954 habitantes e \u00e9 atravesada polo r\u00edo Kapos."}
{"id": "44893", "revid": "571", "url": "https://gl.wikipedia.org/wiki?curid=44893", "title": "Anxo Castro", "text": ""}
{"id": "44900", "revid": "1888", "url": "https://gl.wikipedia.org/wiki?curid=44900", "title": "Diego Abad de Santill\u00e1n", "text": "Sinesio Vaudilio Garc\u00eda Fern\u00e1ndez, co\u00f1ecido como Diego Abad de Santill\u00e1n, nado en Reyero (provincia de Le\u00f3n) o 20 de maio de 1897 e finado en Barcelona o 18 de outubro de 1983, foi un militante e te\u00f3rico anarquista e escritor espa\u00f1ol.\nTraxectoria.\nNaceu nunha familia de campesi\u00f1os pobres, aos oito anos de idade emigrou a Arxentina cos seus pais, Donato Garc\u00eda Paniagua e Anxela Fern\u00e1ndez. En 1913 volveu a Espa\u00f1a e comezou a estudar o bacharelato en Le\u00f3n e marchou posteriormente a Madrid para estudar Filosof\u00eda e Letras. Nunha das s\u00faas primeiras obras, \"El derecho de Espa\u00f1a a la revoluci\u00f3n\" (1916) adoptou o pseud\u00f3nimo de Diego Abad de Santill\u00e1n. Participou na folga xeral de 1917 e estivo na cadea ano e medio, al\u00ed fixo amizade con Salvador Segu\u00ed e comezou a militar no movemento anarquista. Logo de sa\u00edr do c\u00e1rcere e para evitar o servizo militar marchou a Arxentina e integrou a Federaci\u00f3n Obrera Regional Argentina e dirixiu o seu \u00f3rgano \"La Prostesta\". Abad de Santill\u00e1n foi clave para que esa central sindical non caese baixo o influxo das ideas marxistas que se espallaban con enorme forza logo da revoluci\u00f3n rusa. En 1922 fuxindo da represi\u00f3n desatada tras a folga de Patagonia marchou para Berl\u00edn, estudou medicina e foi un dos fundadores da Asociaci\u00f3n Internacional de Traballadores.\nEn 1927 regresou a Arxentina e en 1930 tras ser condenado a morte tras o golpe de estado de Jos\u00e9 F\u00e9lix Uriburu fuxiu ao Uruguai onde permaneceu ata a proclamaci\u00f3n da Rep\u00fablica en Espa\u00f1a. Dirixiu o \u00f3rgano da FAI, \"Tierra y Libertad\" e a revista te\u00f3rica \"Tiempos Nuevos\". Residente en Barcelona cando se produciu o golpe de Estado do 18 de xullo de 1936, participou activamente contra os sublevados na cidade, contribu\u00edndo a organizar o Comit\u00e9 de Milicias Antifascistas de Catalu\u00f1a, foi conselleiro de Econom\u00eda da Generalitat de Catalu\u00f1a (decembro de 1936-marzo de 1937), cr\u00edtico co goberno de Juan Negr\u00edn e coa actuaci\u00f3n do PCE durante a guerra. Tras a derrota da Rep\u00fablica volveu a Arxentina, fundou varias editoriais, traduciu a Bakunin e editou a \"Gran Enciclopedia Argentina\". En 1976 volveu a Espa\u00f1a pero decepcionado coa actuaci\u00f3n da CNT volveu a Arxentina. Regresou a Espa\u00f1a en 1983, xa enfermo, morrendo aos poucos meses."}
{"id": "44901", "revid": "529", "url": "https://gl.wikipedia.org/wiki?curid=44901", "title": "Bakunin", "text": ""}
{"id": "44902", "revid": "98629", "url": "https://gl.wikipedia.org/wiki?curid=44902", "title": "Oriana Fallaci", "text": "Oriana Fallaci, nada en Florencia o 29 de xu\u00f1o de 1929 e finada na mesma cidade o 15 de setembro de 2006, foi unha escritora e xornalista italiana. Como periodista obtivo un gran prestixio internacional, en especial grazas \u00e1s s\u00faas entrevistas.\nTraxectoria.\nA s\u00faa infancia transcorreu na Italia fascista de Mussolini. O seu pai era un activo antifascista, que sen d\u00fabida influ\u00edu nas ideas dunha nov\u00edsima Fallaci que, a\u00ednda adolescente, foi partisana durante a segunda guerra mundial, un\u00edndose \u00e1 resistencia armada contra a ocupaci\u00f3n nazi na s\u00faa Toscana natal. Nada nunha familia sinxela, estudou Medicina na Universidade de Florencia a base de bolsas de estudo, pero nunca rematou a carreira, e pouco despois, iniciou unha extensa traxectoria como xornalista. Como correspondente de guerra seguiu t\u00f3dolos conflitos do noso tempo, desde Vietnam a Oriente Medio, desde India-Paquist\u00e1n a Latinoam\u00e9rica, e logrou entrevistar a numerosos l\u00edderes e celebridades do s\u00e9culo XX como Henry Kissinger, o Sha de Persia, o aiatol\u00e1 Ruhollah Khomeini, Willy Brandt, Zulfikar Ali Bhutto, Walter Cronkite, Muammar al-Gaddafi, Federico Fellini, Sammy Davis Jr, Nguy\u1ec5n Cao K\u1ef3, Yaser Arafat, Indira G\u0101ndhi, Alexandros Panagoulis, Golda Meir, Haile Selassie, Mao Tse Tung, John e Robert F. Kennedy, e Sean Connery.\nSempre desde posici\u00f3ns liberais e laicas, o seu estilo literario \u00e9 apaixonado, controvertido e polemista. Tocou todo tipo de x\u00e9neros, desde a opini\u00f3n, \u00e1s reportaxes ou a entrevista. Os seus libros v\u00e9ndense por mill\u00f3ns e foron traducidos en m\u00e1is de trinta pa\u00edses. Recibiu numerosos galard\u00f3ns e reco\u00f1ecementos, entre os que destaca o doutoramento do Columbia College de Chicago. Retirada a principios dos anos noventa a causa dunha grave enfermidade, decidiu volver a escribir tralo 11 de setembro de 2001, do que foi testemu\u00f1a inmediata como cidad\u00e1 de Nova York. Desde que rompeu o seu silencio con \"A rabia e o orgullo\", dedicou as s\u00faas obras \u00aba defender a civilizaci\u00f3n occidental, non fronte \u00e1 musulm\u00e1, sen\u00f3n fronte \u00f3 fundamentalismo isl\u00e1mico\u00bb. En opini\u00f3n da escritora, existe un alarmante proceso de islamizaci\u00f3n de Occidente, \u00f3 que denomina Eurabia, proceso que, desde o seu punto de vista, contou coa complicidade da esquerda europea. Esas pol\u00e9micas teses troux\u00e9ronlle problemas (inclu\u00eddos procesos xudiciais por \u00abdifamaci\u00f3n contra o Islam\u00bb) e campa\u00f1as na s\u00faa contra, a\u00ednda que conta tam\u00e9n con numerosos defensores.\nOs derradeiros anos da s\u00faa vida viviu en Nova York, onde mantivo unha longa loita contra un cancro de mama \u00f3 que elevou a categor\u00eda literaria e \u00f3 que denominaba \"O Outro\" nas s\u00faas \u00faltimas obras. Ante o agravamento da enfermidade regresou a Italia, onde finou nun hospital da s\u00faa Florencia natal o 15 de setembro de 2006."}
{"id": "44905", "revid": "98629", "url": "https://gl.wikipedia.org/wiki?curid=44905", "title": "Jos\u00e9 L\u00f3pez Bouza", "text": "Jos\u00e9 L\u00f3pez Bouza, nado en Ferrol en febreiro de 1890 e finado na mesma cidade o 30 de agosto de 1936, foi un pol\u00edtico republicano galego que desenvolveu a s\u00faa carreira pol\u00edtica no \u00e1mbito galego e morreu asasinado polos sublevados pouco despois de comezar a Guerra Civil.\nTraxectoria.\nAo alcanzar a maior\u00eda de idade emigrou a Arxentina, lugar tradicional de destino da emigraci\u00f3n galega. Al\u00ed vinculouse ao anarcosindicalismo, e foi expulsado do pa\u00eds en outubro de 1911. Tralo seu retorno a Galicia, conseguiu un posto de traballo como funcionario municipal na s\u00faa localidade natal, \u00e1 vez que continuaba coa s\u00faa militancia anarquista. As\u00ed, foi un dos m\u00e1ximos impulsores do Ateneo Obrero Sindicalista e da Comisi\u00f3n Pro Ense\u00f1anza Racionalista ferrol\u00e1, e un dos impulsores do Congreso Internacional da Paz, convocado a comezos de 1915 para reunir a socialistas, sindicalistas, anarquistas e sociedades obreiras de todo o mundo para terminar a primeira guerra mundial. Foi detido varias veces polas s\u00faas actividades sindicalistas. Con todo, uns anos despois, cara a 1918, evolucionar\u00eda ao republicanismo de centro. Fundou unha escola en Canido, un barrio obreiro de Ferrol, \u00e1 que acud\u00edan tanto p\u00edcaros como persoas maiores de toda a comarca ferrol\u00e1. A escola seguiu en funcionamento ata ben entrada a d\u00e9cada de 1920.\nMembro da ORGA, coa proclamaci\u00f3n da Rep\u00fablica (foi a persoa que izou a bandeira republicana no concello de Ferrol) foi nomeado gobernador civil de Ourense o 17 de xu\u00f1o de 1931 e despois de Lugo o 5 de agosto, permanecendo no cargo ata o 21 de xullo de 1932.\nPresidente da ORGA en Ferrol, e posteriormente de Izquierda Republicana, tralo triunfo da Fronte Popular en febreiro de 1936, foi nomeado presidente da Deputaci\u00f3n Provincial da Coru\u00f1a (23 de marzo de 1936) e concelleiro de Ferrol. Tam\u00e9n participou na campa\u00f1a para a aprobaci\u00f3n do Estatuto de Autonom\u00eda de Galicia de 1936, para a que debuxou un cartel pedindo o voto, baixo o pseud\u00f3nimo de \"Zeus\". Trala s\u00faa aprobaci\u00f3n foi elixido presidente do Comit\u00e9 central de Autonom\u00eda de Galicia, que viaxou a Madrid no ver\u00e1n de 1936 a presentar o Estatuto \u00e1s Cortes Espa\u00f1olas. Ao producirse o Golpe de Estado do 18 de xullo, L\u00f3pez Bouza, rexeitando os consellos de Castelao, decidiu volver \u00e1 cidade, participando na defensa do concello contra os sublevados (20 de xullo). Trala rendici\u00f3n do edificio foi detido e xulgado, sendo condenado a cadea perpetua e trasladado ao buque prisi\u00f3n Plus Ultra. Por\u00e9n, foi sacado do buque e fusilado no barrio de Canido o 30 de agosto de 1936, xunto a outras 18 persoas."}
{"id": "44906", "revid": "85894", "url": "https://gl.wikipedia.org/wiki?curid=44906", "title": "Alberte Ara\u00faxo Vilar", "text": "Alberte Ara\u00faxo Vilar, nado en Pontevedra en 1961, \u00e9 m\u00e9dico psiquiatra.\nTraxectoria.\nLicenciouse en Medicina e Cirurx\u00eda pola Universidade de Santiago de Compostela (USC) e en Antropolox\u00eda Social e Cultural pola Universidade Nacional de Educaci\u00f3n a Distancia (UNED). Realizou a especialidade de psiquiatr\u00eda no \"Hospital Cl\u00ednic i Provincial de Barcelona\". Foi profesor de psicopatolox\u00eda na Universidade Aut\u00f3noma de Barcelona. Actualmente \u00e9 psiquiatra no Complexo Hospitalario Universitario de Santiago de Compostela, e profesor asociado de Cl\u00ednica Psiqui\u00e1trica na USC. Autor de numerosos traballos de investigaci\u00f3n no eido da cl\u00ednica e terap\u00e9utica psiqui\u00e1trica, as\u00ed como de libros e cap\u00edtulos sobre a s\u00faa especialidade m\u00e9dica. Promotor do Movemento Galego da Sa\u00fade Mental.\nDurante a s\u00faa etapa de estudante militou no sindicato estudantil nacionalista ERGA e nos Comit\u00e9s Abertos de Faculdade (CAF). Afiliado a diferentes organizaci\u00f3ns sindicais e pol\u00edticas nacionalistas galegas (INTG, AN-PG, UMG e UPG), \u00e9 actualmente militante da Confederaci\u00f3n Intersindical Galega (CIG) -onde promoveu a creaci\u00f3n da Agrupaci\u00f3n M\u00e9dica de CIG-Sa\u00fade- e do Bloque Nacionalista Galego -dentro da agrupaci\u00f3n pol\u00edtica \"Abrente-Esquerda Democr\u00e1tica Galega\"-. Foi membro da Comisi\u00f3n Nacional de Sanidade do BNG, como respons\u00e1bel da \u00e1rea de sa\u00fade mental."}
{"id": "44907", "revid": "119", "url": "https://gl.wikipedia.org/wiki?curid=44907", "title": "Alberte Ara\u00faxo", "text": ""}
{"id": "44908", "revid": "56817", "url": "https://gl.wikipedia.org/wiki?curid=44908", "title": "CEE O Pedroso", "text": "O Pedroso \u00e9 un Colexio de Educaci\u00f3n Especial situado en Santiago de Compostela. \u00c9 un centro educativo p\u00fablico de referencia para toda Galiza, para a escolarizaci\u00f3n de alumnos desescolarizados por presentar trastornos graves de conduta.\nComezou a s\u00faa actividade no ano 2002. Nace dun acordo de colaboraci\u00f3n entre a Conseller\u00eda de Educaci\u00f3n e a de Sanidade, e co pulo da Asociaci\u00f3n D\u00e9dalo. O primeiro equipo t\u00e9cnico, e respons\u00e1bel do proxecto, estivo liderado pola profesora de educaci\u00f3n especial Patricia Gens Autr\u00e1n e polo psiquiatra Alberte Ara\u00faxo Vilar, do Servizo de Psiquiatr\u00eda do Complexo Hospitalario Universitario de Santiago de Compostela.\nO centro ten capacidade para 12 alumnos, en r\u00e9xime de internado."}
{"id": "44910", "revid": "1131", "url": "https://gl.wikipedia.org/wiki?curid=44910", "title": "Pedroso", "text": "Co termo Pedroso pod\u00e9monos referir a:"}
{"id": "44911", "revid": "1987", "url": "https://gl.wikipedia.org/wiki?curid=44911", "title": "126", "text": ""}
{"id": "44913", "revid": "56817", "url": "https://gl.wikipedia.org/wiki?curid=44913", "title": "127", "text": ""}
{"id": "44915", "revid": "98629", "url": "https://gl.wikipedia.org/wiki?curid=44915", "title": "Elton John", "text": "Elton Hercules John, nado en Pinner (Inglaterra) o 25 de marzo de 1947, \u00e9 un cantante e compositor brit\u00e1nico de m\u00fasica rock e pop.\nTraxectoria.\nEducouse na Royal Academy of Music grazas a unha bolsa que conseguiu nesta instituci\u00f3n \u00e1 idade de 11 anos. Abandonouna seis anos despois para dedicarse \u00e1 m\u00fasica pop. A partir de 1964 comezou a colaborar con grupos locais coma Bluesology.\nNa d\u00e9cada dos sesenta formou parte de varios grupos musicais, ata que en 1967 co\u00f1eceu ao letrista e poeta Bernie Taupin. Xuntos obtiveron o seu primeiro grande \u00e9xito en 1970 coa canci\u00f3n \"Your Song\" inclu\u00edda no \u00e1lbum \"Elton John\". En 1971 colocaron catro \u00e1lbums \u00f3 mesmo tempo entre os dez primeiros das listas de Estados Unidos.\nA d\u00e9cada dos setenta foi a da s\u00faa consagraci\u00f3n no mundo da m\u00fasica, obtendo grandes \u00e9xitos con temas como \"Crocodile Rock\" (1972), \"Candle In The Wind\" (1973) \"Bennie And The Jets\" (1973) e \"Don\u2019t Let The Sun Go Down On Me\" (1974). Entre 1972 e 1975 sete dos seus discos entraron nos primeiras posici\u00f3ns das listas de vendas brit\u00e1nicas.\nEn 1975 participou na pel\u00edcula Tommy, dirixida por Ken Russell e escrita por Pete Townshend, guitarrista de The Who.\nNa d\u00e9cada dos anos 80, deixou de lado temporalmente a s\u00faa relaci\u00f3n profesional con Bernie Taupin e compuxo novos temas de \u00e9xito como \u201cI'm Still Standing\u201d e \"Little Jeannie\". En xullo de 1985 participou no concerto Live Aid realizado no Estadio de Wembley de Londres, no que tam\u00e9n actuaron David Bowie, Sting, Eric Clapton, Phil Collins e Queen entre outros.\nEn 1992 fundou a \"Elton John AIDS Foundation\", unha das maiores organizaci\u00f3ns non lucrativas para a erradicaci\u00f3n da enfermidade do SIDA. Obtivo un novo \u00e9xito en 1994 coa s\u00faa participaci\u00f3n na banda sonora da pel\u00edcula \"O Rey Le\u00f3n\" en colaboraci\u00f3n con Tim Rice, ga\u00f1ando un \u00d3scar \u00e1 mellor banda sonora.\nEn 1997 f\u00edxolle unha homenaxe \u00e1 princesa Diana de Gales tralo seu falecemento nun accidente de tr\u00e1fico, co tema \"Candle in the Wind\" convert\u00e9ndose no single m\u00e1is vendido na historia da m\u00fasica naquel momento.\nAo ano seguinte foi nomeado Cabaleiro da Orde do Imperio Brit\u00e1nico e recibiu un Grammy honor\u00edfico pola s\u00faa traxectoria musical. No ano 2000 colaborou como m\u00fasico invitado xunto ao grupo estadounidense Collective Soul no tema \"Perfect Day\". En 2001 xuntouse de novo con Bernie Taupin, lanzando os \u00e1lbums \"Songs From the West Coast\" e \"Peachtree Road\". En decembro de 2005, casou co director de cine canadense David Furnish."}
{"id": "44917", "revid": "88628", "url": "https://gl.wikipedia.org/wiki?curid=44917", "title": "R\u00edo Neira", "text": "O r\u00edo Neira nace na Serra do Portelo e ten 56\u00a0km de lonxitude. As s\u00faas fontes, a 840 m de altitude, est\u00e1n situadas na Fontaneira, concello de Baleira.\nCaracter\u00edsticas.\nA s\u00faa cunca abrangue uns 830\u00a0km\u00b2 e est\u00e1 flanqueada por diversas serras que a separan das cuncas veci\u00f1as: \u00f3 norte, o Monciro e a Serra do Mirador son a divisoria coas augas da Terra Ch\u00e1, e o bloque do Corgo sep\u00e1rao do r\u00edo Chamoso.\nDo r\u00edo Eo sep\u00e1rana os montes do C\u00e1davo, e do Navia, a Serra do Portelo e a da Pena do Pico \u00f3 leste. Polo sur, a Serra do Oribio \u00e9 a divisoria co r\u00edo Lor, e a Serra de Edramo, a que a separa do Cabe.\nNo seu curso alto orixina o val de Neira de Rei (parroquias de San Mart\u00edn e San Miguel) e, ap\u00f3s un encaixamento en que discorre paralelo a autov\u00eda A-6, o val de Neira de Xus\u00e1 (onde se localiza a vila de Baralla). Xa en L\u00e1ncara, dir\u00edxese \u00e1 Pobra de San Xiao e fl\u00fae suavemente deica a desembocadura facendo fronteira entre os concellos do Corgo (marxe dereita, ao norte) e O P\u00e1ramo (marxe esquerda, ao sur).\nEntre L\u00e1ncara e Carracedo recibe pola esquerda \u00f3 r\u00edo Lamas e m\u00e1is adiante os seus dous principais afluentes, o T\u00f3rdea e o Sarria. Desemboca pola marxe esquerda do Mi\u00f1o, na confluencia dos Concellos de Gunt\u00edn, O P\u00e1ramo e O Corgo.\nO Neira recibe pola dereita as augas do Trabazas, Val Pedroso, Mazuco, A Pena, Xenil, Guimarei, Basille, A Cabaleira, A Aspara, O Val, O Novo, Obira e o r\u00edo T\u00f3rdea.\n\u00c9 un r\u00edo con gran riqueza pisc\u00edcola e ecol\u00f3xica. Nas s\u00faas vertentes mostra fragas de carballos, casti\u00f1eiros e bidueiros, onde atopa refuxio unha numerosa e variada fauna."}
{"id": "44918", "revid": "1071", "url": "https://gl.wikipedia.org/wiki?curid=44918", "title": "GALPON", "text": ""}
{"id": "44919", "revid": "89787", "url": "https://gl.wikipedia.org/wiki?curid=44919", "title": "Festas xud\u00edas", "text": ""}
{"id": "44921", "revid": "23204", "url": "https://gl.wikipedia.org/wiki?curid=44921", "title": "Piyama-radu", "text": "Piyama-radu foi un guerreiro posibelmente de Lazba (Lesbos) de onde era o seu av\u00f3, que intentou crear un reino \u00e1 fronte dun continxente de aventureiros de Wilusa, Ahhiyawa, Millawanda, Seha e Arzawa (o antigo reino e outros territorios da rexi\u00f3n).\nEn tempo de Muwatallis II p\u00faxose ao servizo de Ahhiyawa nunha pos\u00edbel loita contra os hititas e despois casou coa filla de Atpa, rei de Millawanda. Lesbos era unha dependencia do rei de Seha, que permanec\u00eda leal aos hititas. Manapa-Tarhunta de Seha non participou ao lado do seu soberano o gran rei hitita nunha campa\u00f1a contra Wilusa alegando estar moi doente (segundo unha carta quedara imposibilitado); talvez durante alg\u00fan momento desta enfermidade, Piyama-radu atacou Lazba onde o seu av\u00f3 minara a lealdade dos da illa ao rei de Seha. O Saripu (\u00bfdelegado?) de Seha en Lazba, e o Saripu do gran rei hitita na illa ser\u00edan incitados polo av\u00f3 a se rebelaren e, ao final, fix\u00e9rono e pas\u00e1ronse a Piyama-radu. O final da historia non se co\u00f1ece, pero en todo caso Piyama-radu, coa axuda de Ahhiyawa e de Millawanda continuou o enfrontamento cos hititas durante bastante tempo. \u00c9 preciso supo\u00f1er que os hititas e o novo rei de Seha, Masturi, probabelmente fillo e sucesor de Manapa-Tarhunta, acabaron reconquistando Lazba e que Piyama se estableceu en Millawanda co seu sogro.\nCoa guerra civil entre Mursilis III e Hattusilis III, Wilusa e Ahhiyawa (e ben seguro tam\u00e9n Millawanda) apoiaron a Mursilis, e ao ser este derrotado volv\u00e9ronse de feito independentes. En Lukka a situaci\u00f3n \u00e9 pouco co\u00f1ecida, pero aparentemente houbo desordes e a rexi\u00f3n p\u00faxose baixo a direcci\u00f3n dun home chamado Tawagalawa, irm\u00e1n do rei de Ahhiyawa. Tawagalawa foi identificado co hom\u00e9rico Eteocles, fillo de Andreos de Orc\u00f3meno; Tawagalawa comezou a atacar territorio hitita, de xeito que Hattusilis III perdeu pronto o control da situaci\u00f3n no suroeste, e a xente de Lukka chegou ao r\u00edo Hulaya, distrito fronteirizo con capital en Hawaliya e aos distritos veci\u00f1os de Natas, Parha (despois Perge en Panf\u00edlia), Harhasuwanta e outros, de xeito que toda a costa ata Kizzuwatna quedou f\u00f3ra do control do rei hitita. Os distritos fronteirizos de Wasuwatta e Harputtawana caeron en mans de rebeldes axudados por Lukka.\nEsta situaci\u00f3n foi aproveitada por Piyama-radu para invadir territorio hitita desde Millawanda e conquistou a terra do r\u00edo Hulaya, chegando \u00e1 Terra Baixa Hitita ata Nahita. Hattusilis marchou contra as forzas de Lukka e os demais rebeldes, inclu\u00edndo Piyama-radu, e expulsounos da Terra Baixa e da zona do r\u00edo Hulaya, pero sen chegar \u00e1 costa occidental, nin probabelmente a Panf\u00edlia. Ent\u00f3n nomeou o seu sobri\u00f1o Ulmi-Tesup (Kurunta), fillo de Muwatallis II, rei dun gran reino do suroeste, con capital en Tarhuntasa, que gobernou baixo o nome de Kurunta. Nos seguintes anos Kurunta dominou ata a costa ao sur, e ao oeste ata o r\u00edo Kastaraya (Kaistros) e a cidade de Parha (Perge) na chaira panfilia.\nAo final do reinado, Wilusa volveu ser outra vez vasalo do rei hitita. Kurunta de Tarhuntasa entrevistouse co rei de Ahhiwaya a Millawanda e acordouse a retirada dos aqueos de Lukka, que retornou a control hitita, e os xefes locais apresur\u00e1ronse a proclamaren a s\u00faa lealdade ao rei de Tarhuntasa e ao gran rei hitita. Entre os que se someteron estaba Piyama-radu, que estaba na cidade de Sallapa no momento en que escribiu a Hattusilis, quen fora a Lukka a afianzar a s\u00faa autoridade, e somet\u00e9uselle. Neste momento proclam\u00e1rase rei de Arzawa e esperaba volverse un rei vasalo.\nHattusilis enviou ao seu herdeiro a Millawanda, onde se atopou con Piyama-radu e ambos subiron a un carro con Piyama-radu diante en signo de submisi\u00f3n. Pero Piyama-radu non se fiaba dos hititas e rexeitou comparecer na presenza de Hattusilis en Hattusa se antes non era reco\u00f1ecido rei (de Arzawa seguramente), o que supuxo unha humillaci\u00f3n para o pr\u00edncipe herdeiro; Piyama-radu mantivo a s\u00faa lealdade, pero a distancia. Hattusilis foi ao oeste e cando chegou a Wiyanawanda, escribiulle e d\u00edxolle que lle enviase un delegado \u00e1 cidade de Yalanda (baixo control de Piyama) para facer o acordo; pero Piyama-radu, que fora aumentando as s\u00faas sospeitas para co rei hitita, enviou ao seu irm\u00e1n Lahurzi, que fixo unha emboscada aos hititas en tres lugares pr\u00f3ximos a Yalanda. A\u00ednda as\u00ed, os hititas puideron chegar \u00e1 cidade; Lahurzi retirouse e a cidade foi destru\u00edda.\nDesde al\u00ed Hattusilis foi a Apawiya e escribiu a Piyama-radu a Millawanda orden\u00e1ndolle comparecer. Tam\u00e9n escribiu ao rei de Ahhiyawa protestando polas actividades de Piyama desde Millawanda, suxeito de Ahhiwaya; o rei aqueo deu permiso ao rei hitita para facer comparecer a Piyama (ordenouno a Atpa de Millawanda) e Hattusilis dirixiuse a Millawanda. A esta cidade entrou como gran rei e al\u00ed compareceu Tawagalawa (ex gobernante de Lukka) para ofrecer a s\u00faa lealdade ao rei. Atpa escoitou as queixas contra Piyama-radu pero este, mentres, colleu un barco e escapou. Hattusilis dirixiuse ent\u00f3n ao rei de Ahhiwaya e f\u00edxolle unha relaci\u00f3n das ofensas de Piyama-radu. Atpa e o rei de Ahhiyawa, que probabelmente segu\u00edan apoiando a Piyama, trataron de desculpalo; Hattusilis esixiu o retorno do sete mil prisioneiros (civ\u00eds) feitos por Piyama en terras de Hatti, e intentou un acordo que evitase a guerra a pesar de que Piyama-radu escapaba ao castigo, acordo que finalmente se estableceu. Pero Piyama xa fora ao norte e actuaba na costa de Wilusa, onde hab\u00eda establecementos aqueos nos que recrutou novos continxentes, e ent\u00f3n intentaba crearse un reino al\u00ed, en Masa (Bitinia) e Karkissa (na costa do mar de M\u00e1rmara) ou Karkiya (Caria).\nHattusilis, por medio do rei de Ahhiwaya ofreceu outra vez a Piyama-radu o sometemento a cambio do perd\u00f3n. Non se sabe como foron os acontecementos, pero finalmente o rei de Ahhiwaya capturou a Piyama-radu e o entregou aos hititas.\nSeguramente morreu prisioneiro en Hattusa ou alg\u00fan outro lugar do Imperio Hitita."}
{"id": "44922", "revid": "624", "url": "https://gl.wikipedia.org/wiki?curid=44922", "title": "Karkiya", "text": ""}
{"id": "44923", "revid": "56817", "url": "https://gl.wikipedia.org/wiki?curid=44923", "title": "Wiyanawanda", "text": "Wiyanawanda foi unha cidade de Asia Menor, pr\u00f3xima ao territorio de Ahhiyawa (que era a zona costeira de Caria e sur de Xonia). Coa conquista do Reino de Arzawa sobre o -1315, pasou aos hititas. Foi afectada pola revolta de Piyama-radu, pero Hattusilis III foi cun ex\u00e9rcito \u00e1 zona e presentouse na cidade cando se dirix\u00eda a Ahhiyawa."}
{"id": "44924", "revid": "22570", "url": "https://gl.wikipedia.org/wiki?curid=44924", "title": "Yalanda", "text": "Yalanda foi unha cidade mencionada nas inscrici\u00f3ns hititas na fronteira do territorio de Ahhiyawa (Aqueos, \u00e1 cl\u00e1sica Xonia) e ao oeste de Wallarima.\nHattusilis III na parte final do seu reinado chegou \u00e1 cidade cando estaba liquidando a revolta de Piyama-radu, e al\u00ed caeu nunha emboscada en tres lugares diferentes das inmediaci\u00f3ns, preparada por Lahurzi, irm\u00e1n de Piyama-radu; os ataques non tiveron \u00e9xito e a cidade comprou a retirada de Lahurzi, pero non evitou a s\u00faa destruci\u00f3n por Hattusilis III."}
{"id": "44925", "revid": "624", "url": "https://gl.wikipedia.org/wiki?curid=44925", "title": "Lahurzi", "text": ""}
{"id": "44926", "revid": "22570", "url": "https://gl.wikipedia.org/wiki?curid=44926", "title": "Wallarima", "text": "Wallarima foi unha cidade de Asia Menor mencionada nas inscrici\u00f3ns hititas, situada na fronteira do reino de Arzawa (ao sur) e ao leste dos territorios aqueos da costa (Ahhiyawa)."}
{"id": "44927", "revid": "624", "url": "https://gl.wikipedia.org/wiki?curid=44927", "title": "R\u00edo Kastaraya", "text": ""}
{"id": "44928", "revid": "624", "url": "https://gl.wikipedia.org/wiki?curid=44928", "title": "Kastaraya", "text": ""}
{"id": "44929", "revid": "56817", "url": "https://gl.wikipedia.org/wiki?curid=44929", "title": "Apawiya", "text": "Apawiya foi unha cidade hitita de Arzawa, pr\u00f3xima ao territorio de Millawanda. Desde esta cidade Hattusilis III fixo a s\u00faa entrada en Millawanda na parte final do seu reinado, cando vi\u00f1a de someter a revolta de Piyama-radu."}
{"id": "44931", "revid": "624", "url": "https://gl.wikipedia.org/wiki?curid=44931", "title": "Appawiya", "text": ""}
{"id": "44932", "revid": "22570", "url": "https://gl.wikipedia.org/wiki?curid=44932", "title": "Siyanni", "text": "Siyanni foi unha rexi\u00f3n de Siria situada na parte sueste de Ugarit (era o territorio m\u00e1is ao sur de Ugarit) e ao nordeste do Reino de Amurru. Sobre a metade do s\u00e9culo \u2013XIV aparecen como reis Abdi Hebat e Abdi Anati. Suppiluliumas I asignou a rexi\u00f3n a Ugarit, pero nunha disputa raiana con Amurru despois do -1240, o rei Ini-Tesub de Karkemish, que fixo a arbitraxe, asignouna a Amurru e separouna de Ugarit."}
{"id": "44933", "revid": "5863", "url": "https://gl.wikipedia.org/wiki?curid=44933", "title": "Tora", "text": "A tora (en ) \u00e9 unha verba hebrea que significa \"ensinanza\", \"instruci\u00f3n\", ou especificamente \"lei\". Ref\u00edrese principalmente aos primeiros cinco libros da Tanagh (a Biblia Hebrea) que corresponde ao Antigo Testamento cristi\u00e1n, co\u00f1ecidos tam\u00e9n como Os cinco libros de Mois\u00e9s, e na traduci\u00f3n do hebreo ao grego na \"Septuaginta\", como o Pentateuco (do grego \u03c0\u03b5\u03bd\u03c4\u03b5, \"pente\", \u2018cinco\u2019, o \u03c4\u03b5\u03c5\u03c7\u03bf\u03c2, \"teugh\u00f3s\", \u2018funda para libros\u2019, facendo referencia \u00e1s fundas nas que se conservaban os pergami\u00f1os). Por\u00e9n, con frecuencia os xudeus tam\u00e9n se refiren a toda a revelaci\u00f3n e ensinanzas xud\u00edas como a tora.\nOs cinco libros son: X\u00e9nese (\"Bereishit\" \u05d1\u05e8\u05d0\u05e9\u05d9\u05ea), \u00c9xodo (\"Shemot\" \u05e9\u05de\u05d5\u05ea), Lev\u00edtico (\"Vaiicra\" \u05d5\u05d9\u05e7\u05e8\u05d0), N\u00fameros (\"Bemidbar\" \u05d1\u05de\u05d3\u05d1\u05e8) e Deuteronomio (\"Devarim\" \u05d3\u05d1\u05e8\u05d9\u05dd). Na versi\u00f3n grega da tora, estes cinco libros conforman o \"Pentateuco\", \"Hamisha Humshei Tora\" (\u05d7\u05de\u05e9\u05d4 \u05d7\u05d5\u05de\u05e9\u05d9 \u05ea\u05d5\u05e8\u05d4 que en hebreo quere dicir \"As cinco partes da tora\"), ou simplemente \"Humash\" (\u05d7\u05d5\u05de\u05e9 \"quinto\")."}
{"id": "44943", "revid": "1131", "url": "https://gl.wikipedia.org/wiki?curid=44943", "title": "Castro do Castri\u00f1o", "text": "O castro do Castri\u00f1o \u00e9 un castro localizado na parroquia de Tarago\u00f1a, no concello de Rianxo, provincia da Coru\u00f1a.\nFoi gravemente alterado pola construci\u00f3n de casas no lugar. Por\u00e9n, p\u00f3dense observar a\u00ednda restos do parapeto de terra."}
{"id": "44945", "revid": "116420", "url": "https://gl.wikipedia.org/wiki?curid=44945", "title": "I\u00f3n", "text": "Un i\u00f3n consiste nun \u00e1tomo ou grupo de \u00e1tomos dotados de carga el\u00e9ctrica. Un \u00e1tomo ou unha mol\u00e9cula, de por si electricamente neutros, transf\u00f3rmanse en i\u00f3ns cando ga\u00f1an ou perden electr\u00f3ns. O proceso polo que un \u00e1tomo ou unha mol\u00e9cula se transforman en i\u00f3ns recibe o nome xen\u00e9rico de ionizaci\u00f3n. \u00d3 proceso polo que os i\u00f3ns e os electr\u00f3ns se unen para formar \u00e1tomos ou mol\u00e9culas, especies electricamente neutras, recibe o nome de recombinaci\u00f3n.\nOs i\u00f3ns cargados negativamente, producidos pola ganancia de electr\u00f3ns, reciben o nome de ani\u00f3ns e os cargados positivamente, consecuencia dunha perda de electr\u00f3ns, reciben o nome de cati\u00f3ns.\nOs i\u00f3ns repres\u00e9ntanse da mesma forma que os \u00e1tomos ou mol\u00e9culas, pero coa presenza dun expo\u00f1ente que indica a carga el\u00e9ctrica neta. Fe3+; OH\u2212 representan o i\u00f3n ferro (III) e o i\u00f3n hidr\u00f3xido.\nHistoria.\nOs primeiros i\u00f3ns foron teorizados por Michael Faraday arredor de 1830 para describir as porci\u00f3ns en que se divid\u00edan as mol\u00e9culas nos procesos electrol\u00edticos para dirixirse cara os el\u00e9ctrodos; o \u00e1nodo, el\u00e9ctrodo cargado positivamente, e o c\u00e1todo, cargado negativamente. O mecanismo polo que isto ocorr\u00eda non foi descrito ata 1884, ano en que Svante Arrhenius o presenta na s\u00faa disertaci\u00f3n doutoral. A\u00ednda que a teor\u00eda de Arrhenius non foi aceptada inicialmente, con posterioridade recibiu o reco\u00f1ecemento debido outorg\u00e1ndoselle o Premio Nobel de Qu\u00edmica de 1903 pola mesma.\nEtimolox\u00eda.\nO termo i\u00f3n outorgado por Faraday a estas especies qu\u00edmicas prov\u00e9n do grego \"\u1f30\u03cc\u03bd = ion\", que significa \"o que vai\".\nAni\u00f3n significar\u00eda: \"o que vai cara arriba\". Cati\u00f3n: \"o que vai cara abaixo\". \u00c1nodo: \"o cami\u00f1o cara arriba\". C\u00e1todo: \"o cami\u00f1o cara abaixo\". (\u1f41\u03b4\u03cc\u03c2 \"od\u00f3s\": cami\u00f1o, v\u00eda).\nFormaci\u00f3n dos i\u00f3ns.\nCando un \u00e1tomo de sodio perde un electr\u00f3n d\u00e1 lugar \u00f3 i\u00f3n (cati\u00f3n) sodio:\nCando un \u00e1tomo de cloro ga\u00f1a un electr\u00f3n d\u00e1 lugar o i\u00f3n (ani\u00f3n) cloruro:\nA rotura ou disociaci\u00f3n de mol\u00e9culas tam\u00e9n pode dar lugar a i\u00f3ns:\nA adici\u00f3n dun i\u00f3n a unha mol\u00e9cula \u00e9 un mecanismo habitual de formaci\u00f3n de i\u00f3ns poliat\u00f3micos:\nNeste \u00faltimo caso a formaci\u00f3n do i\u00f3n non \u00e9 debida a ganancia ou perda de electr\u00f3ns por parte do amon\u00edaco (NH3), sen\u00f3n a ganancia dun prot\u00f3n por parte do mesmo. O amon\u00edaco e o i\u00f3n amonio (NH4+) te\u00f1en o mesmo n\u00famero de electr\u00f3ns, unha capa completa, o que os fai particularmente estables, e difer\u00e9ncianse no \u00famero de prot\u00f3ns, tendo o i\u00f3n amonio un prot\u00f3n m\u00e1is que electr\u00f3ns o que lle outorga unha carga neta positiva.\nEnerx\u00eda de ionizaci\u00f3n.\nA enerx\u00eda necesaria para separar completamente o electr\u00f3n m\u00e1is debilmente unido \u00f3 resto do \u00e1tomo, no seu estado fundamental, e de tal xeito que no electr\u00f3n arrincado non quede ningunha enerx\u00eda residual (nin potencial nin cin\u00e9tica) denomin\u00e1selle primeira enerx\u00eda de ionizaci\u00f3n e o potencial el\u00e9ctrico equivalente (\u00e9 dicir, a enerx\u00eda dividida pola carga do electr\u00f3n) co\u00f1\u00e9cese como o potencial de ionizaci\u00f3n. Estes termos tam\u00e9n se empregan para describir a ionizaci\u00f3n das mol\u00e9culas , pero os valores non son constantes debido a que a ionizaci\u00f3n pode estar afectada por factores como a temperatura, a qu\u00edmica e a xeometr\u00eda superficial, se se trata dun s\u00f3lido.\nA unidade do sistema internacional de unidades (SI) para a enerx\u00eda de ionizaci\u00f3n \u00e9 o J/mol, a\u00ednda que se usa con m\u00e1is frecuencia o kJ/mol, cando se refire a cantidades molares y o eV (electr\u00f3n-voltio) cando se refire a \u00e1tomos individuais.\nClases de i\u00f3ns.\nCati\u00f3ns.\nSon as especies qu\u00edmicas cargadas positivamente. F\u00f3rmanse habitualmente cando un \u00e1tomo ou unha mol\u00e9cula perden electr\u00f3ns.\nAni\u00f3ns.\nSon as especies qu\u00edmicas cargadas negativamente. F\u00f3rmanse habitualmente cando un \u00e1tomo ou unha mol\u00e9cula ga\u00f1an electr\u00f3ns.\nNos i\u00f3ns negativos, cada electr\u00f3n do \u00e1tomo orixinalmente neutro, est\u00e1 fortemente retido pola carga positiva do n\u00facleo. O electr\u00f3n adicional non est\u00e1 vinculado \u00f3 n\u00facleo por forzas de Coulomb, est\u00e1 unido pola polarizaci\u00f3n do \u00e1tomo neutro.\nPlasma.\nCh\u00e1maselle plasma a un flu\u00eddo gasoso formado por i\u00f3ns. Tam\u00e9n se emprega esta expresi\u00f3n para referirse a mostras de gas corrente que conte\u00f1an unha proporci\u00f3n apreciable de part\u00edculas cargadas.\n\u00c1s veces consid\u00e9rase o plasma como un novo estado da materia, (a parte dos estados s\u00f3lido, l\u00edquido e gasoso), concretamente o \"cuarto estado da materia\", dado que as s\u00faas propiedades son moi distintas das dos estados habituais. Os plasmas dos corpos estelares conte\u00f1en, de xeito predominante, unha mestura de electr\u00f3ns e prot\u00f3ns, e est\u00edmase que constit\u00fae o 99,9% do universo visible.\nAlgunhas aplicaci\u00f3ns dos i\u00f3ns.\nOs i\u00f3ns son esenciais para a vida. Os i\u00f3ns sodio, potasio, calcio e outros, xogan un papel esencial na biolox\u00eda celular dos organismos vivos, en particular nas membranas celulares. Hai multitude de aplicaci\u00f3ns que te\u00f1en por base o uso de i\u00f3ns e cada d\u00eda se descobren m\u00e1is. Dende detectores de fume a motores i\u00f3nicos. Os i\u00f3ns inorg\u00e1nicos disoltos son un compo\u00f1ente dos s\u00f3lidos presentes na auga (s\u00f3lidos totais disoltos) e indican a calidade desta."}
{"id": "44948", "revid": "85894", "url": "https://gl.wikipedia.org/wiki?curid=44948", "title": "Xuvencos, Bobor\u00e1s", "text": "Santa Mar\u00eda de Xuvencos \u00e9 unha parroquia do concello ourens\u00e1n de Bobor\u00e1s, onde se localiza a cabeceira municipal. Segundo o IGE en 2011 ti\u00f1a 366 habitantes (169 homes e 197 mulleres).\nXeograf\u00eda.\nA parroquia est\u00e1 atravesada pola estrada N-541 que une Ourense e Pontevedra. A s\u00faa actividade principal \u00e9 a agricultura, xunto cos servizos derivados da capitalidade \u2013centro de sa\u00fade, farmacia, dependencias municipais, bancarias...\u2013 e unha certa actividade comercial e de hostaler\u00eda, cunha casa de turismo rural.\nPatrimonio.\nNo lugar da Torre, preto do lugar do Penedo de Xuvencos, existiu un castelo, derrubado en 1467 no marco da Gran Guerra Irmandi\u00f1a.\nO templo parroquial, de estilo rom\u00e1nico, consta dunha soa nave rectangular modificada na espadana e na \u00e1bsida no s\u00e9culo XIX. Cont\u00e9n un retablo barroco excepcional as\u00ed como o cruceiro do Bispo que se atopa \u00e1 entrada do templo.\nA Festa das Mudaci\u00f3s cel\u00e9brase o segundo e o terceiro domingo do mes de maio. Consiste na mudanza e intercambio das imaxes da Virxe de Xuvencos e a Santa Sabela que se garda na capela de, que durante unha semana intercambian os seus puntos de domicilio. Cada catro anos b\u00e1ilase nesta festa a danza de Xuvencos. Catro parellas de homes e mulleres solteiros da parroquia celebran o paseo, tres mui\u00f1eiras, tres paleados e o entrenzado que se fai arredor dun pau que ten na s\u00faa punta a figura dun boneco \u00f3 que se lle chama popularmente Xigante. Este danza est\u00e1 vinculada \u00e1 poderosa Confrar\u00eda da Virxe que existiu na parroquia e mais \u00e1 do Rosario de Cameixa, pois ata o c\u00e9culo XIX a mudaci\u00f3n se fac\u00eda entre Xuvencos e Cameixa."}
{"id": "44949", "revid": "23204", "url": "https://gl.wikipedia.org/wiki?curid=44949", "title": "Lancelot", "text": "Lanzarote do Lago ou Lancelot (\"Sir Lanzarote, Lancelot of the Lake\" ou \"Lancelot du Lac\") \u00e9 un dos cabaleiros da Mesa Redonda, pertencente ao conxunto de lendas art\u00faricas.\nAntecedentes.\nNa maior\u00eda dos romances e escritos en prosa francesa, Lancelot \u00e9 caracterizado como o m\u00e1is grande e confi\u00e1bel de todos os cabaleiros do Rei Artur, desempe\u00f1ando sempre unha parte importante en moitas das vitorias do rei, a\u00ednda que tam\u00e9n a eventual ca\u00edda de Artur se debe en parte ao propio Lancelot, cuxo involucramento coa esposa do seu se\u00f1or, a ra\u00ed\u00f1a Xenevra, destr\u00fae a unidade da corte real.\nLancelot \u00e9 un personaxe popular, e aparece en poemas, contos, obras teatrais e pel\u00edculas como unha figura relevante do c\u00edrculo das lendas art\u00faricas. Para a gran maior\u00eda dos seguidores desta literatura, non hai outro cabaleiro m\u00e1is co\u00f1ecido, de entre todos os da mesa redonda, que Lancelot. No recordo colectivo, sempre se lembra como o membro m\u00e1is valente desa irmandade de cabaleiros e como o amante de Xenevra, a\u00ednda que Lancelot non \u00e9 un dos membros orixinais da mesa redonda e o desenvolvemento da s\u00faa historia \u00e9 a\u00ednda obxecto de intenso debate entre os estudosos.\nAs fontes principais que describen a historia de Lanzarote son:\nLanzarote en prosa.\n\u00c9 a parte m\u00e1is extensa do Ciclo da Vulgata (c. 1230), que comeza co nacemento de Lanzarote e finaliza coa s\u00faa morte tras a ca\u00edda do reino. Nela queda definitivamente perfilado o personaxe e a s\u00faa historia, e p\u00f3dese considerar como a referencia m\u00e1is completa da s\u00faa historia.\nA familia de Lancelot.\nO pai de Lancelot \u00e9 o rei Ban de Benwick e o nome da s\u00faa mai \u00e9 Elaine. Ten un medio irm\u00e1n ilex\u00edtimo, de nome H\u00e9ctor de Maris; o rei Borg \u00e9 t\u00edo seu e Sir Bors e Sir Lionel son os seus primos. Tivo un fillo coa filla do rei Pelles, Helena, que tam\u00e9n atinxir\u00eda fama e gloria: Sir Galahad.\nA Dona do Lago.\nO rei Ban, seu pai, estaba en guerra co reino do rei Claudas, o seu veci\u00f1o, que invadindo o reino de Ban, obrigou a fuxir o rei e a ra\u00ed\u00f1a. Na fuxida, o rei Ban sofre un desmaio ao ver ardendo o seu palacio e por socorrelo, a ra\u00ed\u00f1a Elaine deixou o seu fillo, chamado at\u00e9 ent\u00f3n Galahad, s\u00f3 no campo. Nese momento, apareceu a chamada Dona do Lago e raptou o neno. Desde ese momento, tomar\u00e1 o nome de Lancelot do Lago (ou Lanzarote do Lago). O neno foi criado no palacio da Dona, onde mostrou destrezas na aprendizaxe normal dun neno de alta li\u00f1axe da \u00e9poca e no uso das armas en particular.\nMais outra versi\u00f3n comenta que Lanzarote foi froito do Gran Matrimonio, uni\u00f3n entre a Dona do Lago, Sacerdotisa de \u00c1valon e o rei Ban. A ra\u00ed\u00f1a Elaine e este foron os que criaron a Galahad (nome que obtivo en \u00c1valon) xunto cos seus dous irm\u00e1ns de leite Balan e Balin.\nChegada a Camelot.\nA unha idade entre os quince e os dezaoito anos, segundo o costume dos seus tempos, o novo Lancelot sae a percorrer o mundo co debido equipamento para algu\u00e9n do seu rango e sen co\u00f1ecer a s\u00faa aut\u00e9ntica estirpe real. Viaxa, segundo alg\u00fans escritos, acompa\u00f1ado dunha escolta, en pos do reino de Artur, onde por influencias da Dona do Lago, agarda ser nomeado cabaleiro.\nArtur e Xenevra.\nUnha vez na corte de Artur, este encom\u00e9ndalle a misi\u00f3n de traer a Camelot a s\u00faa noiva, Xenevra, para a voda real. No traxecto a Camelot, por\u00e9n, Lancelot e Xenevra nam\u00f3ranse e desde ese momento, a vida de Lancelot converterase nun constante conflito coa s\u00faa conciencia, dilucidando entre o seu amor pola ra\u00ed\u00f1a e as s\u00faas obrigaci\u00f3ns co seu rei.\nFaza\u00f1as.\nEntre as s\u00faas numerosas faza\u00f1as, conquistaralle \u00e1s forzas do mal un castelo chamado da Garda Dolorosa (\"Dolorus Garde\"). Tras convertelo no seu fogar, cambiaralle o seu nome polo de Garda Gozosa (\"Joyeux Garde\"). Ap\u00f3s o seu regreso a Camelot, axudaralle a Artur a terminar revoltas na s\u00faa contra e a asentar a s\u00faa posici\u00f3n como leal cabaleiro da corte do rei.\nElaine.\nNunha dos seus maiores aventuras, Lancelot escoita o rumor de que unha doncela vive secuestrada nun castelo, e que s\u00f3 o mellor cabaleiro do mundo poder\u00eda rescatala. Lancelot acomete a tarefa e logra sacar do castelo unha beleza incompar\u00e1bel, que resultou ser a filla do rei Pelles, Elaine. Ela enam\u00f3rase perdidamente de Lancelot, que para a s\u00faa desilusi\u00f3n xa fixera votos de castidade en honra da s\u00faa ra\u00ed\u00f1a e por lealdade ao seu rei. As\u00ed, Elaine consegue mediante un feitizo levar a Lancelot ao seu cuarto e pasar a noite con el. Ao d\u00eda seguinte, libre xa do conxuro, Lancelot d\u00e1se conta do que sucedera e deixa o castelo abandonando a Elaine en medio da vergonza e dunha debilidade crecente no seu corpo, pois segundo o seu entender, a s\u00faa forza deriv\u00e1base do mantemento dos seus votos e promesas \u00e1 ra\u00ed\u00f1a.\nPouco despois de regresar a Camelot, chega a nova de que Elaine dar\u00e1 a luz un neno, ao que chamou Galahad, o primeiro nome de Lancelot. Ao saber isto a ra\u00ed\u00f1a, chamou a Lancelot perxuro e traidor, renegando da s\u00faa pasada amizade e amor.\nDesterro e desenlace.\nCando Artur acaba sabendo da relaci\u00f3n que houbo entre Lancelot e a s\u00faa esposa, condena a esta \u00e1 fogueira e desterra para sempre a Lancelot. Este, por\u00e9n, regresa a Camelot e rescata a Xenevra do seu destino, matando no af\u00e1n alg\u00fans dos seus antigos camaradas da mesa redonda, polo que o rei marcha na s\u00faa contra. Na s\u00faa ausencia, o seu trono \u00e9 usurpado polo seu fillo ilex\u00edtmo, Mordred, quen acabar\u00e1 matando o seu propio pai, o Rei Artur. Xenevra, ao saber da morte do seu esposo entra nun convento, polo que Lancelot decide converterse en ermit\u00e1n, situaci\u00f3n na que pasa at\u00e9 o final das s\u00faas d\u00edas, s\u00f3 seis semanas despois de saber da morte de Xenevra no convento."}
{"id": "44951", "revid": "23204", "url": "https://gl.wikipedia.org/wiki?curid=44951", "title": "Ani\u00f3n", "text": "Un ani\u00f3n \u00e9 un i\u00f3n con carga el\u00e9ctrica negativa. O seu nome prov\u00e9n de que nun campo el\u00e9ctrico creado por \u00e1nodo e c\u00e1todo, ach\u00e9gase \u00f3 \u00e1nodo, polo positivo. Entre os ani\u00f3ns m\u00e1is habituais at\u00f3panse os formados cando un \u00e1tomo dun elemento non met\u00e1lico ga\u00f1a un ou m\u00e1is electr\u00f3ns.\nAs\u00ed, cando un \u00e1tomo de cloro adquire un electr\u00f3n d\u00e1 lugar ao ani\u00f3n ou i\u00f3n cloruro:\nCando un \u00e1tomo de xofre adquire dous electr\u00f3ns d\u00e1 lugar ao ani\u00f3n ou i\u00f3n sulfuro:\nCando un \u00e1tomo de nitr\u00f3xeno adquire tres electr\u00f3ns d\u00e1 lugar ao ani\u00f3n ou i\u00f3n nitruro:\nOutras veces o ani\u00f3n, especialmente se \u00e9 poliat\u00f3mico, f\u00f3rmase pola rotura ou disociaci\u00f3n dunha mol\u00e9cula.\nAs\u00ed, a disociaci\u00f3n dunha mol\u00e9cula de cloruro de hidr\u00f3xeno d\u00e1 lugar ao i\u00f3n cloruro, xunto cun prot\u00f3n ou i\u00f3n H+.\nA disociaci\u00f3n da mol\u00e9cula de \u00e1cido sulf\u00farico d\u00e1 lugar ao i\u00f3n sulfato, SO42-, xunto con dous prot\u00f3ns:"}
{"id": "44952", "revid": "98629", "url": "https://gl.wikipedia.org/wiki?curid=44952", "title": "Lanzarote", "text": "Lanzarote \u00e9 unha illa espa\u00f1ola que fai parte do arquip\u00e9lago das Illas Canarias, situado no Oc\u00e9ano Atl\u00e1ntico fronte das costas africanas. Pertence \u00e1 provincia das Palmas. A capital da illa e a cidade m\u00e1is poboada \u00e9 Arrecife.\nO nome Lanzarote pode vir do mari\u00f1o xenov\u00e9s Lanceloto Malocello, quen visitou a illa no s\u00e9culo XIV.\nDescrici\u00f3n.\n\u00c9 a m\u00e1is setentrional e oriental das illas do arquip\u00e9lago canario. \u00c9 co\u00f1ecida habitualmente como \"illa dos volc\u00e1ns\" e identif\u00edcase co manto volc\u00e1nico que se estende ao longo de toda a superficie debido \u00e1 grande actividade volc\u00e1nica de principios do s\u00e9culo XVIII.\nAt\u00f3panse a unha distancia de 1000 km da Pen\u00ednsula Ib\u00e9rica e a 140 da costa africana. Ten unha superficie de 845,93 km\u00b2 e unha poboaci\u00f3n de 147.023 habitantes (2017), sendo os nativos da illa case a metade dos chegados desde outros lugares. Xunto \u00e1 illa at\u00f3panse os illotes ou illas menores de Alegranza, La Graciosa, Monta\u00f1a Clara, Roque del Este e Roque del Oeste, que forman o arquip\u00e9lago Chinijo, administrativamente dependente de Lanzarote.\nO pico m\u00e1is elevado da illa \u00e9 Pe\u00f1as del Chache, no concello de Har\u00eda, con 671 m de altitude.\nNatureza.\nLanzarote foi declarada en 1993 Reserva da Biosfera pola Unesco, convert\u00e9ndose na segunda do arquip\u00e9lago canario, mais por primeira vez un territorio no seu conxunto foi considerado Reserva da Biosfera pola Unesco, inclu\u00edndo todos os n\u00facleos de poboaci\u00f3n. Ademais, a Rede Canaria de Espazos Naturais Protexidos recolle nesta illa un total de 13 medios naturais, que representa m\u00e1is do 40% do territorio insular, entre os que destaca o Parque Nacional de Timanfaya. Os espazos naturais protexidos da illa son:\nEtimolox\u00eda.\nA explicaci\u00f3n do nome da illa de Lanzarote \u00e9 das m\u00e1is claras e aceptadas de todos os top\u00f3nimos do arquip\u00e9lago canario. Existe consenso entre os historiadores en que o nome procede do navegante xenov\u00e9s Lanceloto Malocello, quen a visitou por primeira vez no primeiro terzo do s\u00e9culo XIV e de cuxa presenza, aparentemente, atoparon algunha pegada os primeiros conquistadores normandos: o castelo de Guanapay, o m\u00e1is antigo de Lanzarote, constru\u00eddo sobre unha antiga torre edificada en 1312 por Malocello. A illa denom\u00ednase \"Insula de Lan\u00e7arotus Marocelus\" no primeiro portulano que recolle \u00e1s Illas Canarias m\u00e1is ou menos na s\u00faa forma actual, o do mallorquino Angelino Dulcert, de 1339. Noutras cartas e mapas posteriores esta denominaci\u00f3n sofre alteraci\u00f3ns fon\u00e9ticas, pero non cabe d\u00fabida de que o nome actual deriva do ilustre visitante italiano que no seu d\u00eda se detivo nela.\nO voc\u00e1bulo aborixe Titerogakaet parece que foi o empregado polos maxos para se referir \u00e1 illa antes da s\u00faa conquista. Tr\u00e1tase dun termo de orixe b\u00e9rber que foi emparentado co tuareg \"tetergaget\", \"a que est\u00e1 queimada\", ou ben cos voc\u00e1bulos \"titerok\" e \"akaet\", que significar\u00edan \"Monta\u00f1a Colorada\". Do mesmo xeito, a toponimia insular est\u00e1 infestada de voces de orixe ind\u00edxena, como Yaiza, Tinajo, Teguise, Timanfaya ou Guatiza, que comparten protagonismo con lugares de nome hisp\u00e1nico como San Bartolom\u00e9 ou Puerto del Carmen.\nClima.\nAs temperaturas m\u00e1ximas en Lanzarote oscilan entre 22\u00ba e 25\u00ba, as m\u00ednimas non descenden de 12\u00ba no inverno e a media de precipitaci\u00f3ns \u00e9 duns 200\u00a0mm anuais. As precipitaci\u00f3ns var\u00edan dos 250 mm en Famara a tan s\u00f3 50\u00a0mm na zona da Costa do Rubic\u00f3n. O clima \u00e9 moito m\u00e1is amornado do que corresponder\u00eda pola s\u00faa latitude xeogr\u00e1fica. Hai dous elementos clim\u00e1ticos que determinan a benignidade atmosf\u00e9rica: os alisios e a corrente fr\u00eda das Canarias. O vento \u00e9 practicamente permanente na illa. Nos meses de ver\u00e1n poden presentarse tormentas de vento con area procedentes do deserto ou siroco (tam\u00e9n chamado calixe), con temperaturas de ata 46\u00ba (2004) e visibilidade moi reducida.\nLanzarote est\u00e1 inmersa na zona clim\u00e1tica c\u00e1lida e seca que se corresponde coa s\u00faa latitude, inclu\u00edda no cinto de altas presi\u00f3ns subtropicais. O seu clima \u00e9 subdes\u00e9rtico, caracter\u00edzase por ter un r\u00e9xime pluviom\u00e9trico escaso (pluviosidade &lt;200\u00a0mm anuais), atribu\u00edble fundamentalmente \u00e1 especial orograf\u00eda da illa, xa que a s\u00faa escasa altura impide a retenci\u00f3n da humidade que conte\u00f1en os ventos alisios, exceptuando as zonas m\u00e1is altas (Os Ajaches e os Riscos de Famara). Esta caracter\u00edstica impide a existencia de choivas orogr\u00e1ficas, tan abundantes nas illas occidentais, xa que non existen obst\u00e1culos monta\u00f1osos de envergadura que poidan deter o chamado \u00abmar de nubes\u00bb.\nHistoria.\nPoboaci\u00f3n aborixe de Lanzarote.\nA illa de Lanzarote era co\u00f1ecida xa na antig\u00fcidade polos fenicios e os romanos. Calc\u00falase que a illa est\u00e1 poboada desde hai polo menos dous milenios. Antes da conquista castel\u00e1, a illa estivo poboada por un grupo aborixe denominada maxos (en castel\u00e1n \"majos\" ou \"mahos\"), un pobo b\u00e9rber que viv\u00eda do pastoreo, a pesca e dunha agricultura moi limitada. A hip\u00f3tese m\u00e1is probable sobre o poboamento da illa apunta a ondas migratorias sucesivas desde o norte de \u00c1frica. O nome orixinal da illa \u00e9 \"Tyterogakat\" ou \"Tytheroygatra\", que se traduciu como \"a queimada\" empregando un top\u00f3nimo xeogr\u00e1fico b\u00e9rber tuareg de Alxeria central.\nFontes.\nPouco se co\u00f1ece dos primeiros poboadores da illa debido \u00e1 escaseza de achados arqueol\u00f3xicos e de enterramentos prehist\u00f3ricos. Esta case ausencia de restos arqueol\u00f3xicos pode deberse \u00e1 propia natureza volc\u00e1nica da illa, sepultando as erupci\u00f3ns volc\u00e1nicas vivendas, utensilios etc dos primeiros poboadores. Outra causa pode ser tam\u00e9n o saqueo a que foi sometida a illa por parte dos primeiros conquistadores.\nAs descrici\u00f3ns que fixeron os primeiros europeos que visitaron a illa na Baixa Idade Media falan de \"homes de raza branca, altos, musculosos, de gran beleza, e hab\u00eda moitos louros entre eles...\", nunha visi\u00f3n bastante idealizada dos habitantes da illa. Os datos que se co\u00f1ecen dos aborixes da illa son indirectos e pouco fiables. A fonte documental m\u00e1is importante \u00e9 -Le Canarien-, un relato escrito polos capel\u00e1ns dom\u00e9sticos dos franconormandos Jean de B\u00e9thencourt e Gadifer de la Salle durante a invasi\u00f3n da illa en 1402. Malia existiren algunhas inscrici\u00f3ns aborixes nunha escrita tifinagh, non se puideron traducir, polo que as fontes arqueol\u00f3xicas son imprescindibles para lograr un maior co\u00f1ecemento a respecto destas sociedades.\nEconom\u00eda e sociedade.\nOs antigos maxos viv\u00edan do pastoreo, o marisqueo de ribeira, a recolecci\u00f3n de froitos e ti\u00f1an unha agricultura moi limitada, que se centraba principalmente cultivo do trigo mourisco. Non co\u00f1ec\u00edan os metais e perderan os co\u00f1ecementos sobre a navegaci\u00f3n oce\u00e1nica. Viv\u00edan en covas ou chozas de pedra semienterradas (\"casas fondas\"), vest\u00edan peles de cabra sen curtir e aliment\u00e1banse de gofio, carne de cabra e peixe. Case todas as cr\u00f3nicas recollen o seu car\u00e1cter apracible e hospitalario e a s\u00faa afecci\u00f3n \u00e1 m\u00fasica e o baile.\nA organizaci\u00f3n social estaba adaptada \u00e1s condici\u00f3ns da illa, pobre en recursos de todo tipo. A xerarqu\u00eda era patriarcal e hereditaria, exercida por reis que eran elixidos polos nobres, e a xustiza extremadamente dura segundo os primeiros visitantes europeos, administr\u00e1base na praza p\u00fablica ou \"tagoror\". Outros datos a respecto da estrutura social indican unha adaptaci\u00f3n \u00e1 escaseza permanente de recursos. A procreaci\u00f3n estaba limitada polo infanticidio feminino, pr\u00e1ctica utilizada para lograr un control de poboaci\u00f3n nunha illa de recursos escasos. Probablemente froito da pr\u00e1ctica do infanticidio feminino, en determinado momento a poboaci\u00f3n feminina chega a ser menor que a masculina, o cal levar\u00eda a que se desen casos de poliandr\u00eda nos que cada muller ti\u00f1a tres maridos que alternaban mes por mes (triandria), isto poder\u00eda supor, doutra banda, unhas normas de residencia matrilocais.\nA conquista de Lanzarote.\nPrimeiras expedici\u00f3ns.\nAs illa de Lanzarote era co\u00f1ecida no mundo antigo. Foi visitada polos Fenicios, que buscaban a orchilla, a prezada tinguidura vermella que crece nas rocas orientadas ao norte da illa. O \u00fanico testemu\u00f1o documental da \u00e9poca medieval, moi dubidoso, \u00e9 a famosa viaxe de San Borond\u00f3n. En 1312 o navegante xenov\u00e9s Lanceloto Malocello redescubriu a illa de Lanzarote para Europa e deulle o seu actual nome, que aparece por primeira vez no mapa portulano de Angelino Dulcert en 1339. Durante os seguintes cincuenta anos organ\u00edzanse varias expedici\u00f3ns, m\u00e1is ben razzias, que buscan escravos, peles e tinguiduras. Comeza con isto o declive da poboaci\u00f3n aborixe. En 1377 o bisca\u00ed\u00f1o Ruiz de Avenda\u00f1o, comandante corsario da frota castel\u00e1, naufraga tras unha tormenta na illa de Lanzarote, onde \u00e9 recibido polo rei Zonzamas, que lle ofrece a hospitalidade de leito coa ra\u00ed\u00f1a Fayna. Desta relaci\u00f3n nace a princesa Ico, branca e loura, nai do \u00faltimo rei de Lanzarote, Guardafia. En 1393, o nobre castel\u00e1n Almon\u00e1ster chega a Lanzarote. Cando regresa \u00e1 pen\u00ednsula leva consigo nativos e alg\u00fans produtos agr\u00edcolas.\nAs primeiras expedici\u00f3ns europeas de saqueo \u00e1 busca de escravos paraban primeiro en Lanzarote e La Graciosa, por ser as illas m\u00e1is pr\u00f3ximas \u00e1 Pen\u00ednsula Ib\u00e9rica. Isto contribu\u00edu a unha diminuci\u00f3n demogr\u00e1fica durante o s\u00e9culo XIV, de maneira que cando chegaron as primeiras expedici\u00f3ns de conquista a poboaci\u00f3n estaba en claro retroceso.\nConquista castel\u00e1.\nA conquista definitiva da illa prod\u00facese coa expedici\u00f3n dos mercenarios e aventureiros normandos Jean de B\u00e9thencourt e Gadifer de la Salle. B\u00e9thencourt, dono de varios se\u00f1or\u00edos, concibiu a idea de conquistar as Illas Canarias, para o cal obtivo o dereito de conquista por parte do rei Henrique III de Castela, en cuxa corte ti\u00f1a influencias, conseguindo as\u00ed o patrocinio da Coroa de Castela. Para emprender a conquista das illas, B\u00e9thencourt reuniu fondos propios e alg\u00fans alleos que puido recadar para armar varios barcos.\nA expedici\u00f3n partiu do porto franc\u00e9s de La Rochelle en 1402 con aproximadamente 250 homes, a maior parte deles franconormandos. Despois de pasar polos portos da Coru\u00f1a e C\u00e1diz, a expedici\u00f3n chegou ao illote de Alegranza, a\u00ednda que coa tripulaci\u00f3n xa reducida a menos da metade. Poucos d\u00edas despois os expedicionarios chegaron a Lanzarote, onde non atoparon resistencia dos nativos e o mesmo rei Guadarf\u00eda ofreceu a B\u00e9thencourt os seus servizos e respectos, pasando as\u00ed a illa a estar baixo a protecci\u00f3n do nobre normando. Posteriormente, os expedicionarios establec\u00e9ronse na Costa do Rubic\u00f3n, no sur da illa, onde se establecer\u00eda tam\u00e9n a diocese Rubicense.\nDespois da conquista, a illa de Lanzarote serviu como base para as posteriores incursi\u00f3ns \u00e1 illa de Fuerteventura. Os colonos franconormandos decat\u00e1ronse nestas incursi\u00f3ns de que precisar\u00edan reforzos para poder conquistar Fuerteventura, polo que B\u00e9thencourt volveu para Castela, deixando na illa un destacamento baixo o mando de de la Salle no castelo de Rubic\u00f3n. Por\u00e9n, durante o tempo que B\u00e9thencourt permaneceu fora, de la Salle tivo que facer fronte a varias dificultades durante o seu mandato interino, entre elas a escaseza de alimentos que provocou unha insurrecci\u00f3n encabezada por un dos seus homes que quedaran en Rubic\u00f3n mentres el se atopaba capturando lobos mari\u00f1os na illa de Lobos. Os sublevados roubaron v\u00edveres e prenderon a lanzarote\u00f1os para a s\u00faa venda, entre outras malfeitor\u00edas, mais o l\u00edder (identificado como Bert\u00edn Berneval) embarcou nunha nave pirata e fuxiu para Europa. Como consecuencia desta insurrecci\u00f3n, os lanzarote\u00f1os rebel\u00e1ronse contra o poder normando, a\u00ednda que estes non tardaron en renderse, e posteriormente en bautizarse. Tras sucesivos fracasos na conquista doutras illas e dado o escaso interese comercial que espertaba Lanzarote ent\u00f3n, Jean de Bethencourt cede o se\u00f1or\u00edo da illa ao seu parente Maciot de B\u00e9thencourt.\nO se\u00f1or\u00edo feudal.\nLanzarote conv\u00e9rtese nun se\u00f1or\u00edo feudal que pasa de man en man dos descendentes de Bethencourt a nobres andaluces como o Conde Niebla, Hern\u00e1n de Peraza e Pedro Barba.\nNestes primeiros anos levar\u00e1 \u00e1 illa un importante continxente repoboador de orixe berberisca, que se fusionar\u00e1 coa poboaci\u00f3n aborixe e cos colonizadores europeos.\nDurante as seguintes centurias a illa manter\u00e1 unha estrutura de poder feudal, ata a abolici\u00f3n do se\u00f1or\u00edo polas cortes de C\u00e1diz en 1812. \nDada a proximidade coa costa africana, Lanzarote ser\u00e1 obxectivo dos ataques de piratas berberiscos e europeos. En 1586 o corsario berberisco Amurat toma a illa con cincocentos homes e captura \u00e1 familia do se\u00f1or. En 1618 Soliman invade e arrasa a illa. Sir Walter Raleigh, durante a s\u00faa \u00faltima expedici\u00f3n \u00e1 busca do Dourado, ataca Arrecife en 1617 e arrasa a cidade. A poboaci\u00f3n ref\u00faxiase durante os ataques na Cueva de los Verdes.\nHistoria moderna da illa.\nA erupci\u00f3n de Timanfaya.\n\"O d\u00eda 1 de setembro 1730, entre as nove e as dez da noite, a terra abriuse en Timanfaya, a d\u00faas leguas de Yaiza...e unha enorme monta\u00f1a levantouse do seo da terra\", segundo o testemu\u00f1o do p\u00e1rroco Lorenzo Curbelo. A illa transformouse por completo. Dez pobos quedaron enterrados (Tingafa, Monta\u00f1a Blanca, Maretas, Santa Catalina, Jaretas, San Juan, Pena de Palmas, Testeina e Rodeos) e durante seis anos a lava estendeuse pola zona sur cubrindo un cuarto da illa e enchendo as veigas pr\u00f3ximas de cinzas volc\u00e1nicas. En 1824 de novo comezan as erupci\u00f3ns en Timanfaya. Produc\u00edronse terribles fames negras e boa parte da poboaci\u00f3n viuse obrigada a emigrar. Desde ent\u00f3n a paisaxe transformouse grazas \u00e1s t\u00e9cnicas agr\u00edcolas de cultivo sobre lapillis (rofe) volc\u00e1nicos, que os \"conejeros\" empregan para captar a humidade dos alisios.\nActividade econ\u00f3mica.\nDurante a segunda metade do s\u00e9culo XVIII introduciuse o cultivo da barrilla ou eslamiada, unha planta rastreira rica en \u00e1lcalis que se empregaba para a fabricaci\u00f3n de xab\u00f3n. De Am\u00e9rica chega a Lanzarote o cultivo da cochinilla en tuneras, a papa e o tomate. A cochinilla foi durante alg\u00fan tempo unha da industrias m\u00e1is importantes da illa. A\u00ednda poden verse as plantaci\u00f3ns nas vilas de Guatiza e Mala. De Europa chegan as vi\u00f1as, con que se fabrica o vi\u00f1o malvas\u00eda, o preferido polo personaxe de Shakespeare Falstaff.\nS\u00e9culo XX.\nDurante o s\u00e9culo XX a econom\u00eda da illa pasou de depender da agricultura e a salgadura de peixe a depender case exclusivamente do turismo.\nA figura de C\u00e9sar Manrique foi clave para que o desenvolvemento tur\u00edstico da illa non destru\u00edse a paisaxe orixinal, ademais de ser o creador dalg\u00fans dos lugares de maior interese da illa: Os jameos da auga, o Monumento ao Campesi\u00f1o, o Miradoiro do R\u00edo e o Taro de Tahiche; con todo, o modelo desarrollista dos \u00faltimos anos est\u00e1 producindo unha deterioraci\u00f3n da paisaxe e do medio ambiente da illa, a pesar de que a esta sexa declarada Reserva Mundial da Biosfera. \nEsta econom\u00eda concentrada no turismo e o sector da construci\u00f3n levou a Lanzarote de ser unha illa que emigraba a ser unha illa que vive unha enorme inmigraci\u00f3n, froito da cal experimentou un espectacular aumento demogr\u00e1fico. A pesar de que adoite ter maior impacto nos medios a inmigraci\u00f3n procedente de \u00c1frica continental polas condici\u00f3ns de inseguridade en que esta ten lugar, o maior continxente de poboaci\u00f3n procede, con todo, do continente europeo.\nDemograf\u00eda.\nA demograf\u00eda lanzarote\u00f1a estivo marcada nos \u00faltimos anos do s\u00e9culo XX e primeiros do XXI por un espectacular aumento da poboaci\u00f3n. Entre 1996 e 2006, a taxa de crecemento da illa foi dez veces superior ao total da poboaci\u00f3n espa\u00f1ola, e o dobre que a do total das Canarias. Nos \u00faltimos 25 anos Lanzarote creceu en m\u00e1is do dobre en canto a n\u00famero de habitantes, pasando de 65.503 en 1988 a 141.953 en 2013. Se a iso se suma a media de turistas que diariamente se encontran na illa (52.655 en 2013), a poboaci\u00f3n total ascende a 194.608 habitantes.\nEste vertixinoso aumento de poboaci\u00f3n d\u00e9bese a que Lanzarote rexistra a taxa bruta de natalidade m\u00e1is alta das Canarias (12,7 por mil) e a segunda taxa bruta de mortalidade m\u00e1is baixa (4,3 por mil), por detr\u00e1s de Fuerteventura, debido \u00e1 xuventude da s\u00faa poboaci\u00f3n (\u00edndice de xuventude do 16,8%, e idade media de 33,2 anos), cunha alta concentraci\u00f3n de idades comprendidas entre os 25 e os 39 anos, que supo\u00f1en case a metade do total da poboaci\u00f3n da illa. Por\u00e9n, o crecemento da poboaci\u00f3n de Lanzarote veu determinado especialmente pola inmigraci\u00f3n, \u00e1 cal se debe o 83% do aumento da poboaci\u00f3n da \u00faltima d\u00e9cada. Isto fixo que por cada habitante de Lanzarote nacido na illa haxa, en 2007, outro procedente de fora da mesma. Os residentes con nacionalidade distinta \u00e1 espa\u00f1ola supo\u00f1en m\u00e1is da cuarta parte da poboaci\u00f3n insular, con 36.768 estranxeiros censados en 2013. Tam\u00e9n ten sido numerosa a inmigraci\u00f3n dende a Espa\u00f1a peninsular, con 22.072 censados procedentes doutras Comunidades Aut\u00f3nomas en 2007. As colonias estranxeiras m\u00e1is numerosas na illa son, nesa orde, as orixinarias do Reino Unido, Colombia, Marrocos e Alema\u00f1a.\nPol\u00edtica.\nA illa de Lanzarote \u00e9 unha das sete circunscrici\u00f3ns electorais nas que se divide as Canarias. Na illa el\u00edxense 8 dos 60 deputados que conforman o Parlamento das Canarias. Amais, Lazarote constit\u00fae un distrito electoral propio nas elecci\u00f3ns ao Senado de Espa\u00f1a, elixindo a un senador.\nO Cabido de Lanzarote, con sede na capital da illa, Arrecife, \u00e9 a m\u00e1xima instituci\u00f3n insular, con amplas competencias en diversas materias.\nConcellos.\nA illa de Lanzarote est\u00e1 dividida en 7 concellos:\nEconom\u00eda.\nDedicada no pasado fundamentalmente \u00e1 agricultura e a pesca no banco pesqueiro canario-sahariano, actualmente a econom\u00eda da illa vira en torno ao sector servizos, fundamentalmente \u00e1 potente industria tur\u00edstica. A esta actividade comeza a engadirse a viticultura, de importante peso nos s\u00e9culos anteriores e que se relanzou coa creaci\u00f3n da Denominaci\u00f3n de orixe para os vi\u00f1os de Lanzarote.\nTransportes.\nTransporte a\u00e9reo.\nA illa conta cun aeroporto, o Aeroporto de Lanzarote, situado no municipio de San Bartolom\u00e9, a uns 5 Km da capital da illa, Arrecife. O Aeroporto de Lanzarote conecta a illa con outras illas do arquip\u00e9lago canario, as\u00ed como con outras cidades do Estado espa\u00f1ol e destinos de Europa. En 2013 pasaron polo aeroporto un total de 5\u00a0334\u00a0598 pasaxeiros, o que sup\u00f3n un incremento sobre o ano anterior, con 5\u00a0168\u00a0775 pasaxeiros.\nTransporte mar\u00edtimo.\nO principal porto da illa \u00e9 o Porto de Arrecife, situado na capital da illa, e que malia ter nacido como porto eminentemento pesqueiro, o crecemento da industria tur\u00edstica levouno a converterse no terceiro porto das Canarias en mercador\u00edas e o primeiro en pesca fresca. O principal tr\u00e1fico do porto son os contedores e cruceiros de turismo, ocupando un posto destacado no tr\u00e1fico de cruceiros tur\u00edsticos no Atl\u00e1ntico Oriental, cun total de 300.949 pasaxeiros en tr\u00e1nsito en 2010.\nAo sur da illa, na localidade de Playa Blanca no municipio de Yaiza, existe outro porto de pasaxeiros e veh\u00edculos que conecta coa localidade de Corralejo (Fuerteventura) e que rexistrou un total de 879.241 embarcos e desembarcos en 2007. Ao norte, o porto de \u00d3rzola conecta a illa de Lanzarote co porto de Caleta de Sebo, na illa de La Graciosa. Por outra banda, o porto de Puerto del Carmen no concello de T\u00edas, realiza excursi\u00f3ns n\u00e1uticas de car\u00e1cter tur\u00edstico. Na illa existen outros pequenos portos deportivos que non te\u00f1en servizo de viaxeiros.\nCultura.\nCine.\nLanzarote foi o escenario de numerosos filmes e series de televisi\u00f3n, film\u00e1ndose na illa total ou parcialmente moitos filmes de \u00e9xito internacional, destacando:"}
{"id": "44953", "revid": "1131", "url": "https://gl.wikipedia.org/wiki?curid=44953", "title": "Jimmy Jazz", "text": "Jimmy Jazz pode referirse a:"}
{"id": "44954", "revid": "5863", "url": "https://gl.wikipedia.org/wiki?curid=44954", "title": "Pin-up girl", "text": "Unha pin-up girl \u00e9 unha modelo cuxas imaxes sensuais producidas en grande escala exercen un forte atractivo na cultura pop. Destinadas \u00e1 exhibici\u00f3n informal, as pin-ups constit\u00faen nun tipo leve de pornograf\u00eda. As mulleres consideradas pin-ups son xeralmente modelos e actrices.\nBetty Grable foi unha das m\u00e1is populares de entre as primeiras \u201cpin-ups\u201d. Un dos seus p\u00f3sters tornou omnipresente nos armarios dos soldados estadounidenses durante a segunda guerra mundial. Outras pin-ups, como Bettie Page, representaban traballos art\u00edsticos, frecuentemente adoptando versi\u00f3ns idealizadas do que alg\u00fans imaxinaban ser a representaci\u00f3n dunha muller particularmente atraente. Un exemplo antigo do \u00faltimo tipo foi a \"Gibson Girl\" (garota de Gibson), dese\u00f1ada por Charles Dana Gibson. O x\u00e9nero tam\u00e9n deu orixe a varios artistas especializados, tales como Alberto Vargas, George Petty e Art Frahm."}
{"id": "44955", "revid": "56817", "url": "https://gl.wikipedia.org/wiki?curid=44955", "title": "Bettie Page", "text": "Betty Mae Page, nada en Nashville (Tennessee) o 22 de abril do 1923 e finada nos \u00c1nxeles (California) o 11 de decembro de 2008, foi unha modelo e \"pin-up girl\" estadounidense.\nFoi unha das \"Playmates do ano\" para a revista Playboy.\nOs \u00faltimos anos da s\u00faa vida estiveron marcados pola depresi\u00f3n e por violentos cambios de humor pasando alg\u00fans anos nunha instituci\u00f3n psiqui\u00e1trica. Nos anos 60 converteuse ao cristianismo e serviu nunha misi\u00f3n baptista en Angola. Tras anos de esquecemento, a s\u00faa popularidade experimentou un rexurdimento nos anos 1980 mantendo un significativo n\u00famero de seguidores."}
{"id": "44956", "revid": "25871", "url": "https://gl.wikipedia.org/wiki?curid=44956", "title": "The New York Dolls", "text": "The New York Dolls foi unha banda de rock/proto-punk/glam formada en Nova York en 1971. Foi o caldo de cultivo dos grupos punk do 77."}
{"id": "44957", "revid": "865", "url": "https://gl.wikipedia.org/wiki?curid=44957", "title": "The Clash", "text": "The Clash foi un grupo de punk rock brit\u00e1nico que durou de 1976 at\u00e9 1985. Unha das bandas mais aclamadas pola cr\u00edtica da \u00e9poca, The Clash foi famoso polo seu alcance musical (incorporaban reggae, Bebop, rockabilly, e eventualmente moitos outros estilos musicais no seu repertorio), por demostrar unha sofisticaci\u00f3n l\u00edrica e pol\u00edtica que os distingu\u00eda da maior\u00eda dos seus compa\u00f1eiros no movemento punk, e polas s\u00faas explosivas actuaci\u00f3ns ao vivo."}
{"id": "44958", "revid": "23204", "url": "https://gl.wikipedia.org/wiki?curid=44958", "title": "Reggae", "text": "O reggae \u00e9 un estilo de m\u00fasica orixinario da Xamaica. Bob Marley, cantante, compositor e icona deste estilo musical. En sentido mais amplo, Reggae pode referirse a outros ritmos como ska, rocksteady, dub, dancehall e ragga.\nEtimolox\u00eda.\nA edici\u00f3n de 1967 do \"Dictionary of Jamaican English\" inclu\u00eda \"reggae\" como \"unha expresi\u00f3n recentemente establecida para \"rege\"\", equivalente a \"rege-rege\", unha palabra que pod\u00eda significar tanto \"trapos, roupa farrpenta\" como \"unha pelexa ou ri\u00f1a\". O voc\u00e1bulo \"reggae\" cun sentido musical apareceu tanto en Desmond Dekker como no hit \"rocksteady\" de 1968 \"Do the Reggay\" de The Maytals, pero xa se empregaba en Kingston, Xamaica, para denominar unha forma m\u00e1is lenta de bailar e tocar \"rocksteady\".\nO artista reggae Derrick Morgan expresou nese sentido:\nNon nos gustaba o nome \"rocksteady\", as\u00ed que probei diferentes versi\u00f3ns de \"Fat Man\". Cambiou o ritmo, o \u00f3rgano utilizouse para sorprender. A Byron lee, o produtor, gust\u00e1balle. El creou o son co \u00f3rgano e a guitarra r\u00edtmica. Sonaba como 'reggae, reggae' e ese nome simplemente triunfou. Byron Lee comezou a empregar a palabra (sic) e axi\u00f1a todos os m\u00fasicos estaban dicindo 'reggae, reggae, reggae'.\nO historiador do \"reggae\" Steve Barrow atrib\u00fae a Clancy Eccles a alteraci\u00f3n do termo patois \"streggae\" (\"muller f\u00e1cil\"), convert\u00e9ndoo en \"reggae\". Con todo, segundo Toots Hibbert:\nHai unha palabra que adoit\u00e1bamos empregar en Xamaica chamada \"streggae\". Se unha rapaza pasa e os rapacen m\u00edrana e din \"nacho, ela \u00e9 \"streggae\"\", iso significa que non viste ben, que se ve \"reggay\" (galdrapeira). As rapazas dir\u00edan o mesmo dun home tam\u00e9n. Esta ma\u00f1\u00e1 eu e mais uns amigos estabamos xogando e eu dixen, \"ben, nahco, fagamos o \"reggay\"\". Foi s\u00f3 algo que me veu \u00e1 cabeza. As\u00ed que comezamos a cantar \"do the reggay, do the reggay\" (\"fai o \"reggay\", fai o \"reggay\"\") e creamos un ritmot. A xente d\u00edxome despois que deramos ao son ese nome. Antes diso a xente cham\u00e1bao \"blue-beat\" e todo tipo de nomes. Acora est\u00e1 no \"Libro Guinness dos R\u00e9cords\".\nDise que Bob Marley atribu\u00eda como orixe da palabra \"reggae\" un voc\u00e1bulo da lingua castel\u00e1 para referirse \u00e1 \"m\u00fasica do rei\".\nHistoria.\nPrecursores.\nA\u00ednda que poderosamente influenciado polo mento e o calipso tradicionais, o jazz estadounidense e o primeiro \"rhythm and blues\", o \"reggae\" \u00e9 deudor directo na s\u00faa orixe dos diferentes desenvolvementos que tiveron lugar no \"ska\" e o \"rocksteady\" durante os anos 1960 en Xamaica. Un dos individuos que m\u00e1is contribu\u00edron a este desenvolvemento foi Count Ossie.\nO \"ska\" xurdiu nos estudios de Xamaica arredor de 1959, desenvolv\u00e9ndose a partir do mento. O \"ska\" caracter\u00edzase por un tipo de li\u00f1a de baixo chamado \"walking bass\", ritmos de guitarra ou piano acentuados no \"offbeat\", e en ocasi\u00f3ns \"riffs\" de vento semellantes aos do jazz. Ademais de ser moi popular dentro da subcultura xamaicana dos \"rude boys\", contra 1964 tam\u00e9n ga\u00f1ara unha grande audiencia na cultura mod inglesa.\nOs \"rude boys\" comezaron a p\u00f3r deliberadamente os discos de \"ska\" \u00e1 metade de velocidade, xa que prefer\u00edan bailar m\u00e1is amodo como parte da s\u00faa imaxe de tipos duros. Contra mediados da d\u00e9cada de 1960, moitos m\u00fasicos comezaron a tocar \"ska\" con ese tempo lento, ao tempo que pu\u00f1an \u00e9nfase no \"walking bass\" e os \"offbeats\". O son m\u00e1is lento foi denominado \"rocksteady\" como consecuencia dun sinxelo de Alton Ellis. Esta fase da m\u00fasica xamaicana durou ata 1968, cando os m\u00fasicos comezaron a aumentar a velocidade da m\u00fasica de novo, engadindo tam\u00e9n outros efectos. Isto levou \u00e1 creaci\u00f3n do \"reggae\".\nHistoria do \"reggae\".\nO cambio do \"rocksteady\" ao \"reggae\" il\u00fastrase polo uso do \"shuffle\" no \u00f3rgano, que tivo de pioneiro a Byron Lee. Este trazo aparec\u00eda xa nalg\u00fans sinxelos de transici\u00f3n como \"Say What You're Saying\" (1967) de Clancy Eccles ou \"People Funny Boy\" (1968) de Lee \"Scratch\" Perry. O tema \"Long Shot Bus' Me Bet\" publicado polo grupo The Pioneers en 1967 est\u00e1 considerado como o exemplo gravado m\u00e1is temper\u00e1n do novo son.\nNos comezos de 1968 public\u00e1ronse os primeiros discos de \"reggae' xenu\u00edno: \"Nanny Goat\" de Larry Marshall e \"No More Heartaches\" de The Beltones. O \u00e9xito \"Hold Me Tight\" do artista estadounidense Johnny Nash de 1968 est\u00e1 reco\u00f1ecido como o primeiro en colocar o \"reggae\" nas listas de \u00e9xitos dos Estados Unidos.\nOutros pioneros do \"reggae\" son Prince Buster, Desmond Dekker e Jackie Mittoo e The Wailers, unha banda formada por Bob Marley, Peter Tosh e Bunny Wailer.\nNo desenvolvemento que levou o \"ska\" cara ao \"rocksteady\" e posteriormente ao \"reggae\", foi fundamental a contribuci\u00f3n de varios produtores xamaicanos. Entre os m\u00e1is importantes est\u00e1n Coxsone Dodd, Lee \"Scratch\" Perry, Leslie Kong, Duke Reid, Joe Gibbs e King Tubby. Chris Blackwell, que fundou a discogr\u00e1fica Island Records en Xamaica en 1960, mudouse a Inglaterra en 1962, onde continuou promocionando a m\u00fasica xamaicana. Aliouse con Trojan Records, fundado por Lee Gopthal en 1968. Trojan publicou discos de artistas \"reggae\" no Reino Unido ata 1974, cando Saga comprou o selo.\nEn 1972, o filme \"The Harder They Come\", no que actuaba Jimmy Cliff, xerou un considerable interese e popularidade para o \"reggae\" nos Estados Unidos, e a versi\u00f3n de Eric Clapton en 1974 do tema de Bob Marley \"I Shot the Sheriff\" axudou a levar o \"reggae\" ao \"mainstream\". Contra mediados da d\u00e9cada de 1970, o \"reggae\" recib\u00eda un considerable espazo na radio inglesa, especialmente grazas ao programa de John Peel. O que se co\u00f1eceu posteriormente como a \"idade dourada do \"reggae\"\" corresponde aproximadamente ao apoxeo do \"roots reggae\".\nNa segunda metade dos anos 70, comezaba a formarse a escena de \"punk rock\" de Gran Breta\u00f1a e o \"reggae\" foi unha importante influencia para iso. Alg\u00fans DJs de \"punk\" pu\u00f1an canci\u00f3ns de \"reggae\" durante as s\u00faas sesi\u00f3ns e numerosas bandas de \"punk\" incorporaron estas influencias \"reggae\" en su m\u00fasica. Ao mesmo tempo, o \"reggae\" comezou unha certa recuperaci\u00f3n en Inglaterra na d\u00e9cada de 1980, con grupos como Steel Pulse, Aswad, UB40 e Musical Youth. Outros grupos que recibiron interese internacional a comezos desa d\u00e9cada foron Third World, Black Uhuru e Sugar Minott.\nSubx\u00e9neros.\nO reggae div\u00eddese en dous subx\u00e9neros, o \"roots reggae\" (o reggae orixinal) e o \"dancehall reggea\", que \u00e9 orixinario da d\u00e9cada de 70.\nCultura.\nO reggae \u00e9 constantemente asociado ao movemento rastafari, que, de feito, influenciou moitos dos m\u00fasicos apoloxistas do estilo reggae nas d\u00e9cadas de 70 e 80. De calquera maneira, o reggae trata de varios asuntos relacionados coa cultura Rastafari, como o amor, o sexo e principalmente a cr\u00edtica social.\nO \"reggae\" d\u00e9belle o seu \u00e9xito en Inglaterra ao movemento \"skinhead\" que o adoptou como a s\u00faa m\u00fasica propia e que fixo xurdir a \"Gran guerra do reggae\"."}
{"id": "44959", "revid": "114", "url": "https://gl.wikipedia.org/wiki?curid=44959", "title": "Pin-up", "text": ""}
{"id": "44960", "revid": "114", "url": "https://gl.wikipedia.org/wiki?curid=44960", "title": "Bettie page", "text": ""}
{"id": "44961", "revid": "114", "url": "https://gl.wikipedia.org/wiki?curid=44961", "title": "The clash", "text": ""}
{"id": "44962", "revid": "114", "url": "https://gl.wikipedia.org/wiki?curid=44962", "title": "Jimmy jazz", "text": ""}
{"id": "44964", "revid": "22570", "url": "https://gl.wikipedia.org/wiki?curid=44964", "title": "Mina\u0161\u0161anauzzi", "text": "Levou este nome unha princesa hitita, irm\u00e1 do rei dos hititas Muwatallis II. Tras casar con Masturi, fillo de Manapa-Tarhunta II, rei de Seha, converteuse en ra\u00ed\u00f1a deste antigo pa\u00eds de Asia Menor \u00e1 morte deste \u00faltimo."}
{"id": "44965", "revid": "624", "url": "https://gl.wikipedia.org/wiki?curid=44965", "title": "Atpa", "text": ""}
{"id": "44966", "revid": "624", "url": "https://gl.wikipedia.org/wiki?curid=44966", "title": "Ahhiya", "text": ""}
{"id": "44967", "revid": "22570", "url": "https://gl.wikipedia.org/wiki?curid=44967", "title": "Magnesia do S\u00edpilo", "text": "Magnesia do S\u00edpilo (\"Magnesia Ad Sipylum\", \u039c\u03b1\u03b3\u03bd\u03b7\u03c3\u03af\u03b1 \u1f51\u03c0\u1f78 \u03a3\u03b9\u03c0\u03cd\u03bb\u1ff3) foi unha cidade de Lidia na parte noroeste do monte S\u00edpilo (\"Sipylus\") e na parte sur do r\u00edo Hermo (\"Hermus\"). Como a s\u00faa hom\u00f3nima de Xonia \u00e9 supostamente unha fundaci\u00f3n da xente de Magnesia de Tesalia.\nA s\u00faa fama deriva da importante batalla librada nas s\u00faas murallas entre os romanos dirixidos polos Escipi\u00f3ns, e Ant\u00edoco III o grande o -190, na que o rei sel\u00e9ucida foi derrotado e perdeu acto seguido as s\u00faas posesi\u00f3ns en Asia Menor. A cidade rendeuse rapidamente aos romanos.\nDurante a guerra con Mitr\u00eddates do Ponto no s\u00e9culo -I, os habitantes da cidade defend\u00e9ronse do ataque dos p\u00f3nticos.\nDurante o reinado de Tiberio a cidade foi destru\u00edda por un terremoto e o emperador deu di\u00f1eiro para a s\u00faa reconstruci\u00f3n.\nA\u00ednda era unha cidade de certa importancia ao s\u00e9culo V e contin\u00faa sendo mencionada durante o per\u00edodo bizantino.\nFoi tam\u00e9n residencia temporal dos sult\u00e1ns turcos.\nO seu nome moderno \u00e9 Manisa e as ru\u00ednas da antiga cidade son moi pouco importantes."}
{"id": "44968", "revid": "22570", "url": "https://gl.wikipedia.org/wiki?curid=44968", "title": "Tuwanuwa", "text": "Tuwanawa foi unha cidade hitita situada ao sueste da cl\u00e1sica Capadocia, ao norte de Adaniya (Cilicia). Foi a cl\u00e1sica Tyana a uns 170\u00a0km ao sur de Hattusa.\nSobre o -1345 un xefe chamado Anna, que apoiaba ao rei de Arzawa, ocupou Tupaziya na zona do Monte Ammuna, e despois de saqueala pasou por un lago cuxo nome non se conservou (talvez o lago do Sal) e chegou ata Tawanuwa que tam\u00e9n atacou. O rei Suppiluliumas I derrotouno e dominou a zona."}
{"id": "44969", "revid": "56817", "url": "https://gl.wikipedia.org/wiki?curid=44969", "title": "Tyana", "text": "Tyana ou Tiana foi unha cidade de Capadocia que recibiu o nome dun rei de Tracia chamado Toas. Estaba ao p\u00e9 dos montes Tauro, preto das portas Cilicias e \u00e1 beira dun r\u00edo afluente do Lamos. Foi capital do distrito da Tyanitis.\nNo reinado de Caracalla converteuse en colonia romana. Foi parte despois do imperio de Palmira e reconquistada por Aureliano o 272. Valente f\u00edxoa capital da provincia de Cappadocia secunda.\nTi\u00f1a nas inmediaci\u00f3ns un templo de Zeus ao bordo dun lago nunha chaira pantanosa. A auga do lago era fr\u00eda, pero ti\u00f1a unha fonte quente.\nAqu\u00ed naceu o famoso impostor Apolonio.\nSup\u00faxose que era a moderna Kara Izar, pero despois confirmouse que estaba m\u00e1is ao sur, no lugar hoxe chamado Kiz Izar ao suroeste de Nigde e a medio cami\u00f1o desta cidade e Erekli. Cons\u00e9rvanse alg\u00fans restos da antiga cidade."}
{"id": "44970", "revid": "56817", "url": "https://gl.wikipedia.org/wiki?curid=44970", "title": "Sapparanda", "text": "Sapparanda foi unha cidade do Imperio Hitita, en Frixia, ao oeste das posesi\u00f3ns centrais hititas, onde o rei Suppiluliumas I obtivo unha vitoria sobre Arzawa na primeira das s\u00faas campa\u00f1as como rei, sobre o 1344 a.C.."}
{"id": "44971", "revid": "56817", "url": "https://gl.wikipedia.org/wiki?curid=44971", "title": "Nahuriya", "text": "Nahuriya foi unha cidade do Imperio Hitita, en situaci\u00f3n non co\u00f1ecida pero seguramente ao noroeste do lago do Sal, que deb\u00eda de pasar a Arzawa antes do -1350 e foi atacada e saqueada por Suppiluliumas I na primeira das s\u00faas campa\u00f1as como rei, sobre o -1344."}
{"id": "44972", "revid": "56817", "url": "https://gl.wikipedia.org/wiki?curid=44972", "title": "Tiwanzana", "text": "Tiwanzana foi unha cidade do Imperio Hitita, ao oeste de lago do Sal, nunha zona en conflito con Arzawa desde antes do -1350. Suppiluliumas I foi \u00e1 zona sobre o -1344: descansaba na cidade con s\u00f3 seis carros e alg\u00fans soldados cando foi casualmente sorprendido por un continxente inimigo arzaw\u00e1n (os \"feitos de Suppiluliumas\" din que por todo o ex\u00e9rcito inimigo), ao que derrotou e fixo fuxir \u00e1s monta\u00f1as abandonando o bot\u00edn. Ent\u00f3n o pr\u00edncipe dirixiuse a Tuwanuwa, ao leste do lago, onde chegaran os ataques arzaw\u00e1ns, onde se lle uniu o resto do ex\u00e9rcito que operaba na zona ao oeste do lago."}
{"id": "44973", "revid": "22570", "url": "https://gl.wikipedia.org/wiki?curid=44973", "title": "Hunduwa", "text": "Hunduwa foi unha cidade da rexi\u00f3n de Lukka (Licia), pr\u00f3xima \u00e1 costa sur, que aparece rebelada contra os hititas antes do -1400, xunto con Dalawa. Madduwattas rei de Zippasla suxeriu que o ex\u00e9rcito hitita (dirixido por Kisbapili) atacase Hunduwa e el mesmo Dalawa. En realidade Madduwattas aliouse con Dalawa e, coa s\u00faa axuda, fixo caer a Kisnapili nunha trampa e exterminou o ex\u00e9rcito hitita."}
{"id": "44974", "revid": "56817", "url": "https://gl.wikipedia.org/wiki?curid=44974", "title": "Dalawa", "text": "Dalawa ou Talawa foi o nome hitita da cidade de Tlos que m\u00e1is tarde foi unha das seis que formaron a confederaci\u00f3n licia.\nAparece rebelada contra os hititas en tempo de Tudhaliyas II, xunto con Hinduwa ou Hunduwa. Madduwattas rei de Zippasla, suxeriu que o ex\u00e9rcito hitita (dirixido por Kisbapili) atacase Hunduwa e el mesmo Dalawa. En realidade Madduwattas aliouse con Dalawa e, coa s\u00faa axuda, fixo caer a Kisbapili nunha trampa e exterminou o ex\u00e9rcito hitita."}
{"id": "44975", "revid": "624", "url": "https://gl.wikipedia.org/wiki?curid=44975", "title": "Hinduwa", "text": ""}
{"id": "44976", "revid": "22570", "url": "https://gl.wikipedia.org/wiki?curid=44976", "title": "Attarimma", "text": "Attarimma foi un reino da rexi\u00f3n de Licia (Lukka) que foi sometido polo rei hitita Mursilis II sobre o -1343. O seu rei refuxiouse no reino de Arzawa."}
{"id": "44977", "revid": "22570", "url": "https://gl.wikipedia.org/wiki?curid=44977", "title": "Huwarsanassa", "text": "Huwarsanassa foi un reino da rexi\u00f3n de Licia (Lukka) que foi sometido polo rei hitita Mursilis II sobre o -1320. O seu rei e os seus colaboradores refuxi\u00e1ronse no reino de Arzawa e a negativa deste rei a entregalos desatou a guerra entre o Imperio Hitita e Arzawa, que acabou coa desaparici\u00f3n deste reino."}
{"id": "44979", "revid": "624", "url": "https://gl.wikipedia.org/wiki?curid=44979", "title": "R\u00edo Sehiriya", "text": ""}
{"id": "44980", "revid": "56817", "url": "https://gl.wikipedia.org/wiki?curid=44980", "title": "Sehiriya", "text": "Sehiriya foi unha rexi\u00f3n probabelmente pr\u00f3xima ao l\u00edmite norte do reino de Kuwaliya que recib\u00eda o seu nome dun r\u00edo, e estaba ao lado da monta\u00f1a co\u00f1ecida como Lawasa, onde o rei Mursilis II se decatou de que un gran raio (un meteorito seguramente) caera no palacio de Apasa e ferira ao rei de Arzawa, Uhha-Ziti."}
{"id": "44981", "revid": "1131", "url": "https://gl.wikipedia.org/wiki?curid=44981", "title": "Tiana", "text": "Tiana pode referirse a:\nComo top\u00f3nimo, aos lugares de:\nComo antrop\u00f3nimo feminino pode referirse a:\nAmais no mundo do cine pode facer referencia a:"}
{"id": "44984", "revid": "23204", "url": "https://gl.wikipedia.org/wiki?curid=44984", "title": "Kawasaki Ki-61", "text": "O Kawasaki Ki-61 Hien (\u4e09\u5f0f\u6226\u95d8\u6a5f, \"Sanshiki-sent\u014dki\", \u98db\u71d5, andori\u00f1a) foi un caza monopraza xapon\u00e9s usado polo Ex\u00e9rcito Imperial durante a segunda guerra mundial. Voou por primeira vez en decembro de 1941 e foi o \u00fanico caza xapon\u00e9s importante equipado cun motor lineal. Constru\u00edronse un total de 3.078 exemplares das s\u00faas diferentes versi\u00f3ns. Foi alcumado \"Tony\" polos aliados."}
{"id": "44986", "revid": "23204", "url": "https://gl.wikipedia.org/wiki?curid=44986", "title": "Kawasaki Ki-45", "text": "O Kawasaki Ki-45 Tory\u016b (\u4e8c\u5f0f\u8907\u5ea7\u6226\u95d8\u6a5f \"Nishiki-fukuza-sent\u014dki\", \u5c60\u9f8d, \u4e8c\u5f0f\u8907\u6226, \u4e8c\u5f0f\u53cc\u6226; matadrag\u00f3ns) foi un caza bipraza xapon\u00e9s usado durante a segunda guerra mundial. O seu dese\u00f1o deriva do bimotor Ki-38 de 1937. Fixo o seu primeiro voo en 1939, pero o seu dese\u00f1o atrasouse pola insistencia do ex\u00e9rcito xapon\u00e9s nas modificaci\u00f3ns, comezando a s\u00faa produci\u00f3n a partir de outubro de 1941. Entrou en servizo finalmente en 1942. Foi alcumado \"Nick\" polos aliados e fabric\u00e1ronse en total 1.701 exemplares."}
{"id": "44988", "revid": "22570", "url": "https://gl.wikipedia.org/wiki?curid=44988", "title": "Hapanuwa", "text": "Hapanuwa foi a capital do reino de Kuwaliya, e probabelmente do reino reunificado de Mira e Kuwaliya.\nComo o rei de Kuwaliya era cu\u00f1ado e aliado de Mursilis II, foi atacada por Arzawa, ent\u00f3n en guerra contra os hititas, e a\u00ednda que nos anais non se menciona a s\u00faa sorte, ao cabo de poucos meses Arzawa perdeu a guerra e desapareceu como reino.\nPasou a dominio directo hitita en tempos de Mursilis III."}
{"id": "44989", "revid": "22570", "url": "https://gl.wikipedia.org/wiki?curid=44989", "title": "Karkissa", "text": "Karkissa foi un pais do occidente de Asia Menor. Identif\u00edcase con Karkiya (Caria) ou ben cun territorio ao norte de Misia na costa do mar de M\u00e1rmara (Prop\u00f3ntide).\nO seu \u00fanico momento hist\u00f3rico relevante co\u00f1ecido foi a reposici\u00f3n do rei de Seha Manapa-Tarhunta I en tempo do rei hitita Arnuwandas II. No tratado firmado por Alaksandu de Wilusa e o rei Muwatallis II pouco despois do -1300, o primeiro estaba obrigado a colaborar nas campa\u00f1as do rei hitita en Karkissa."}
{"id": "44990", "revid": "624", "url": "https://gl.wikipedia.org/wiki?curid=44990", "title": "Manapa-Tarhunta", "text": ""}
{"id": "44991", "revid": "22570", "url": "https://gl.wikipedia.org/wiki?curid=44991", "title": "Walma", "text": "Walma foi unha cidade do r\u00edo Astarpa en cuxa ribeira se librou batalla do r\u00edo Astarpa que supuxo o final do reino de Arzawa e a s\u00faa conquista polos hititas. A cidade non se deu localizado, pero deb\u00eda de estar afastada da costa, xa que o ex\u00e9rcito hitita vi\u00f1a de Kuwaliya (cl\u00e1sica Frixia na s\u00faa parte norte) e baixaba ao sur cara a Apasa (\u00c9feso)."}
{"id": "44992", "revid": "15490", "url": "https://gl.wikipedia.org/wiki?curid=44992", "title": "R\u00edo Astarpa", "text": "O r\u00edo Astarpa \u00e9 probabelmente o moderno r\u00edo Gediz e cl\u00e1sico Hermos e at\u00f3pase ao norte de Esmirna.\nBatalla.\nO r\u00edo foi teatro da principal batalla entre o Imperio Hitita e o reino de Arzawa. O rei deste pa\u00eds, Uhha-Ziti, ferido pola ca\u00edda dun meteorito no seu palacio de Apasa (\u00c9feso), enviou contra os hititas ao seu ex\u00e9rcito baixo o mando do seu fillo Piyama-Kurunta; os dous ex\u00e9rcitos atop\u00e1ronse no r\u00edo, preto da cidade de Walma; os arzaw\u00e1ns ser\u00edan derrotados e volv\u00e9ronse en desorde cara a Apasa perseguidos polos hititas. O rei subiu a un barco e fuxiu da cidade; o seu fillo Piyama-Kurunta fuxiu en barco cara a Ahhiyawa e non se sabe se \u00eda co mesmo barco que o pai. Mursilis II, o vencedor, foi o primeiro rei que conquistou permanentemente unha cidade da costa do mar Exeo. A batalla librouse nunha data incerta que se sit\u00faa entre -1325 e -1315, no cuarto ano de reinado de Mursilis II."}
{"id": "44993", "revid": "624", "url": "https://gl.wikipedia.org/wiki?curid=44993", "title": "Astarpa", "text": ""}
{"id": "44994", "revid": "15490", "url": "https://gl.wikipedia.org/wiki?curid=44994", "title": "Aura", "text": "A palabra Aura pode designar varias realidades:"}
{"id": "44995", "revid": "56817", "url": "https://gl.wikipedia.org/wiki?curid=44995", "title": "Aura, Kuwaliya", "text": "Aura foi unha cidade do nordeste do reino de Kuwaliya (cl\u00e1sica Frixia) onde Mursilis II se atopou co rei Mashwiluwa, quen o informou dos efectos dun gran raio (probabelmente un meteorito; un obxecto que era o resto dun meteorito ador\u00e1base en \u00c9feso a\u00ednda no s\u00e9culo I cando foi al\u00ed Paulo de Tarso) que caera no palacio do rei de Arzawa en Apasa (\u00c9feso) e ferira ao rei."}
{"id": "45011", "revid": "5863", "url": "https://gl.wikipedia.org/wiki?curid=45011", "title": "Redimensionalizaci\u00f3n", "text": "Redimensionalizaci\u00f3n \u00e9 o cambio parcial ou total de unidades dunha ecuaci\u00f3n matem\u00e1tica por unha substituci\u00f3n adecuada de variables."}
{"id": "45015", "revid": "75439", "url": "https://gl.wikipedia.org/wiki?curid=45015", "title": "Maio do 68", "text": "Maio do 68 foi un movemento estudantil que tivo lugar en Francia entre maio e xu\u00f1o de 1968.\nDesenvolvemento.\nDurante o mes de maio de 1968, Francia foi o escenario dun importante movemento estudantil e social, que forzou o xeneral De Gaulle a disolver a Asemblea nacional e a organizar novas elecci\u00f3ns. Este movemento formou parte dun conxunto de acontecementos nos medios estudant\u00eds dun gran n\u00famero de pa\u00edses, como a Rep\u00fablica Federal de Alema\u00f1a (movemento SDS - Sozialistischer Deutscher Studentenbund), os Estados Unidos (acci\u00f3ns contra a guerra de Vietnam), Checoslovaquia (Primavera de Praga) ou M\u00e9xico.\nEste movemento comeza nos dous lados da \"cortina de aceiro\". A partir de 1967, varios campus nos Estados Unidos ou Polonia, por exemplo, lev\u00e1ntanse contra a pol\u00edtica educativa. En Francia, estes acontecementos toman con todo unha amplitude particular xa que se acompa\u00f1an de potentes manifestaci\u00f3ns de estudantes, logo dunha folga xeral que paraliza completamente o pa\u00eds (os cami\u00f3ns militares deber\u00e1n asegurar o transporte de fortuna). Tam\u00e9n foi acompa\u00f1ado dunha onda de reuni\u00f3ns informais dentro dos organismos, empresas, administraci\u00f3ns, os colexios e as universidades, teatros, casas de mozas, das casas da cultura. En todo o pa\u00eds, as portas \u00e1brense a calquera cidad\u00e1n, a palabra lib\u00e9rase e pasa a ser por algunhas semanas a raz\u00f3n de ser dos franceses.\nEntusiasmados, abatidos, dubitativos ou meditativos, cada un segundo a s\u00faa sensibilidade, participa ou observa. Di\u00e1logos intensos establ\u00e9cense nas r\u00faas, entre desco\u00f1ecidos, e a trav\u00e9s das xeraci\u00f3ns. Os slogans do 68 eran po\u00e9ticos, subversivos, apocal\u00edpticos, revolucionarios: \nContexto.\nContexto econ\u00f3mico.\nParadoxalmente, a crise de maio-xu\u00f1o de 1968 aparece despois dunha d\u00e9cada de prosperidade inigualable. No que ten que ver co plano econ\u00f3mico, \u00e9 o apoxeo dos \"Trinta Gloriosos\", cunha taxa de crecemento estable da orde do 5%. A sociedade de consumo instalouse nos costumes, sen coller conciencia de todas esas implicaci\u00f3ns e desequilibrios mundiais que se est\u00e1n a desenvolver.\nPor\u00e9n, a pesar de todo este crecemento existen profundas desigualdades:\nDespois de varios meses e dun ano de s\u00edntomas importantes de deterioraci\u00f3n da situaci\u00f3n econ\u00f3mica francesa fan a s\u00faa aparici\u00f3n. O n\u00famero de persoas no desemprego aumenta de forma regular: ao comezo de 1968, son xa cerca de 500 000. Os xoves son os primeiros en sufrir as consecuencias e en 1967,o goberno debe crear a ANPE. A grande folga de mineiros de 1963 sinalou o comezo da crise mineira que estaba a vivir os seus \u00faltimos anos antes do comezo dunha crise fatal. Un n\u00famero importante de folgas te\u00f1en lugar entre 1966 e 1967, tanto na rexi\u00f3n parisiense coma nas provincias. Dous mill\u00f3ns de traballadores son pagados ao SMIG e s\u00e9ntense exclu\u00eddos da prosperidade, entre eles moitos obreiros de f\u00e1bricas, mulleres ou traballadores inmigrantes. Os salarios reais comezan a baixar e os traballadores comezan a preocuparse polas s\u00faas condici\u00f3ns laborais. Os sindicatos op\u00f3\u00f1ense \u00e1s ordenanzas de 1967 sobre a Seguridade Social. Os barrios pobres a\u00ednda existen, o m\u00e1is co\u00f1ecido \u00e9 Nanterre, directamente por debaixo dos ollos dos estudantes.\nRepercusi\u00f3ns.\nDurante a campa\u00f1a electoral das elecci\u00f3ns presidenciais de Francia do 2007, o candidato da dereita Nicolas Sarkozy criticou a herdanza de maio do 68, mentres que a candidata de esquerdas S\u00e9gol\u00e8ne Royal defendeuna.\nChe Guevara no maio do 68.\nA partir da segunda metade dos anos sesenta, a figura do Che exerceu unha verdadeira fascinaci\u00f3n sobre as novas xeraci\u00f3ns, entrando no seu imaxinario en forma de p\u00f3sters, camisolas, parches, insignias, bandeiras ou estandartes. M\u00e1is al\u00f3 da menor banalizaci\u00f3n consubstancial ao consumo, o mito non debilitou."}
{"id": "45022", "revid": "8758", "url": "https://gl.wikipedia.org/wiki?curid=45022", "title": "IPA", "text": ""}
{"id": "45025", "revid": "56817", "url": "https://gl.wikipedia.org/wiki?curid=45025", "title": "Monte S\u00edpilo", "text": "S\u00edpilo (\"Sipylos\" \u03a3\u03af\u03c0\u03c5\u03bb\u03bf\u03c2) foi o nome que levaba na antig\u00fcidade unha monta\u00f1a de Lidia entre o r\u00edo \"Hermos\" e a cidade de Esmirna, unha rama dos montes \"Tmolos\". Corresp\u00f3ndese co actual Spil Da\u011f\u0131, preto de Manisa, en Turqu\u00eda.\nNa parte leste a tradici\u00f3n di que hab\u00eda unha cidade chamada \"Tantalis\", que despois se chamou Sipilo, que foi capital dos meonios, que supostamente foi destru\u00edda por un terremoto e engulida, e no seu lugar sa\u00edu un pequeno lago que se chamou \"Sale\" ou \"Saloe\". Plinio di que na mesma zona houbo despois outras cidades: \"Archaeopolis\", \"Colpe\" e \"Lebade\". Pausanias chama ao lago marisma de T\u00e1ntalo e di que a tumba de T\u00e1ntalo estaba nas inmediaci\u00f3ns e que no cume da monta\u00f1a hab\u00eda o trono da monta\u00f1a no templo de Cibeles ou \"Plastene\".\nA cidade de Magnesia do S\u00edpilo, que est\u00e1 nas inmediaci\u00f3ns, foi teatro da batalla do mesmo nome (-190) e que deu a Roma o dominio da Asia Menor occidental."}
{"id": "45027", "revid": "89787", "url": "https://gl.wikipedia.org/wiki?curid=45027", "title": "Teshub", "text": "Teshub (tam\u00e9n escrito Teshup, Te\u0161\u0161up ou Te\u0161up; en cuneiforme ; xer\u00f3glifo luvita , lido como \"Tarhunzas\"; ugar\u00edtico \ud800\udf9a\ud800\udf98\ud800\udf81, \"T\u1e6eB\") foi o deus hurrita do ceo, o trono e as tormentas. Taru era o nome dun deus da tormenta hatti semellante, cuxa mitolox\u00eda e culto como divindade primaria continuaron e evolucionaron a trav\u00e9s das culturas hititas e luvianas descendentes. Nestes dous casos, Taru era co\u00f1ecido como \"Tarhun / Tarhunt- / Tarhuwant- / Tarhunta\", nomes derivados da ra\u00edz anat\u00f3lica \"*tarh\" \"derrotar, conquistar\". Taru/Tarhun/Tarhunt foi finalmente asimilado e identificado co hurrita Teshub ao redor da \u00e9poca das reformas relixiosas de Muwatallis II, gobernante do Novo Reino Hitita a comezos do s\u00e9culo XIII a.C. En xeral, estas reformas p\u00f3dense clasificar como unha incorporaci\u00f3n oficial de divindades hurritas ao pante\u00f3n hitita, sendo un n\u00famero menor de deuses hurritas importantes (como Teshub) que se identifican explicitamente con grandes divindades hititas preexistentes (como Taru). Teshub reaparece no reino sucesor cultural post-hurrita de Urartu como Tesheba, un dos seus principais deuses; na arte urartiana repres\u00e9ntase de p\u00e9 sobre un touro."}
{"id": "45028", "revid": "23204", "url": "https://gl.wikipedia.org/wiki?curid=45028", "title": "Tarhun", "text": ""}
{"id": "45029", "revid": "55340", "url": "https://gl.wikipedia.org/wiki?curid=45029", "title": "Perexil", "text": "O perexil ou pirixel (nome cient\u00edfico: Petroselinum crispum) \u00e9 unha planta herb\u00e1cea do x\u00e9nero Petroselinum dentro da familia Apiaceae, que se distrib\u00fae amplamente por todo o mundo, e \u00e9 cultivada como condimento culinario.\nH\u00e1bitat.\nAt\u00f3pase naturalizado en hortos, xard\u00edns e \u00e1s veces en marxes de cami\u00f1os, muros, cultivos etc. de toda Europa e en parte de Asia.\nDescrici\u00f3n.\nO perexil (Petroselinum crispum) \u00e9 un planta herb\u00e1cea bienal, a\u00ednda que pode cultivarse tam\u00e9n como anual. Forma unha roseta empenachada de follas moi divididas, alcanza os 15\u00a0cm de altura e pos\u00fae talos flor\u00edferos que poden chegar a pasar os 60\u00a0cm con pequenas flores verdes amareladas. O seu cultivo co\u00f1\u00e9cese desde hai m\u00e1is de 300 anos, sendo unha das plantas arom\u00e1ticas m\u00e1is populares da gastronom\u00eda mundial.\nA variedade perexil grande \"Petroselinum crispum tuberosum\", pos\u00fae unha ra\u00edz engrosada axonomorfa, semellante \u00e1 charouv\u00eda, que \u00e9 a que se consome como hortaliza cr\u00faa ou coci\u00f1ada. Esta variedade ten follas m\u00e1is grandes e rugosas que as do perexil com\u00fan e m\u00e1is semellantes \u00e1 especie brava.\nCompo\u00f1entes.\nAs follas de todos os tipos de perexil son ricas en vitaminas A, B1, B2, C e D, sempre que se consuman en cru, xa que a cocci\u00f3n elimina parte dos seus compo\u00f1entes vitam\u00ednicos.\nUso medicinal.\nUnha infusi\u00f3n de perexil p\u00f3dese usar como diur\u00e9tico. Os herboristas chineses e alem\u00e1ns recomendan tomalo como un t\u00e9 para regular a hipertensi\u00f3n, e os indios Cherokee \u00fasano como medicamento t\u00f3nico para mellorar o rendemento da vexiga urinaria. Tam\u00e9n se usa frecuentemente como emenagogo.\nO perexil incrementa a diuresis por inhibici\u00f3n da bomba de Na /K -ATPase no ril, favorecendo a excreci\u00f3n de sodio e auga, con todo incrementando a reabsorci\u00f3n de potasio e o seu aumento (PMID 11849841).\nCultivo.\nA s\u00faa reproduci\u00f3n real\u00edzase por sementes, nun lugar asollado e en calquera chan que non sexa demasiado compacto. Tam\u00e9n \u00e9 apta para cultivar en macetas ou xardineiras, podendo dispo\u00f1er dunhas follas frescas e tenras para aderezar os pratos cortando simplemente as necesarias e regando despois para estimular o crecemento vexetativo."}
{"id": "45030", "revid": "23204", "url": "https://gl.wikipedia.org/wiki?curid=45030", "title": "Tarhunta", "text": ""}
{"id": "45031", "revid": "59564", "url": "https://gl.wikipedia.org/wiki?curid=45031", "title": "Francisco Fern\u00e1ndez del Riego", "text": "Francisco Fern\u00e1ndez del Riego, bautizado cos nomes Francisco Jes\u00fas Benito Antonio, nado no lugar de Vilanova de Lourenz\u00e1 (Lourenz\u00e1) o 7 de xaneiro de 1913 e finado en Vigo o 26 de novembro de 2010, foi un intelectual e activista pol\u00edtico galego. Escribiu cos pseud\u00f3nimos de Adri\u00e1n Solovio, Adri\u00e1n Soutelo, Salvador Lorenzana, S. L., Cosme Barreiros, Ronsel e Alev\u00edn. Desenvolveu dende os anos 30 un traballo constante e reco\u00f1ecido a prol da cultura galega que continuou at\u00e9 os seus \u00faltimos meses e que fixo del unha das personalidades m\u00e1is destacadas de Galicia. Foi un dos principais art\u00edfices da editorial Galaxia e director xunto a Ram\u00f3n Pi\u00f1eiro da revista \"Grial\" nos seus primeiros cen n\u00fameros. Ensa\u00edsta e narrador, \u00e9 autor dunha extensa obra centrada sobre todo na cultura e na literatura galega. Fern\u00e1ndez del Riego pertence \u00e1 xeraci\u00f3n de intelectuais xurdidos arredor do Grupo N\u00f3s.\nO 9 de xullo de 2022, o plenario da Real Academia Galega, instituci\u00f3n que presidiu de 1997 a 2001, decidiu dedicarlle o D\u00eda das Letras Galegas do ano 2023.\nTraxectoria.\nPrimeiros anos e formaci\u00f3n.\nFoi o primox\u00e9nito dos once fillos de Vicente Fern\u00e1ndez D\u00edaz (1880-1945), agrarista e rico comerciante natural de Cedofeita, Ribadeo, e Amada del Riego Fern\u00e1ndez (1891-1981), descendente dun escrib\u00e1n, que casaron o 11 de marzo de 1912. Vicente fora voluntario na Guerra de Cuba, fixera fortuna na Habana e con ese capital tornara a Galicia. Os av\u00f3s maternos, Xes\u00fas e Dominica, eran propietarios de terras e casar\u00edos na comarca e rexentaban un negocio de tecidos no baixo da casa en que viv\u00edan.\nFrancisco comezou o bacharelato cos bieitos de Lourenz\u00e1 e rematouno como interno no Colexio da Nosa Se\u00f1ora da Antiga de Monforte de Lemos. En 1930 matriculouse en Dereito na Universidade Complutense de Madrid. En Madrid comezou a ler a Rosal\u00eda de Castro e a Vicente Risco. A proclamaci\u00f3n da Segunda Rep\u00fablica colleuno nesa cidade. Pouco despois a s\u00faa numerosa familia trasladouse a Santiago de Compostela e al\u00ed foi el tam\u00e9n, a seguir os seus estudos de Dereito na universidade galega, ao tempo que realizaba tam\u00e9n a carreira de filosof\u00eda e letras. Dirixiu a revista \"Universitarios\", e desempe\u00f1ou a secretar\u00eda da revista \"Alento\".\nCarreira pol\u00edtica antes da guerra civil.\nIniciou a s\u00faa actividade literaria con colaboraci\u00f3ns na revista \"Vallibria\" e xa en Compostela publicou artigos en \"El Pueblo Gallego\", \"A Nosa Terra\" e \"Heraldo de Galicia\". A s\u00faa participaci\u00f3n pol\u00edtica iniciouse en 1931 coa publicaci\u00f3n dun manifesto galeguista en Vilanova de Lourenz\u00e1 que asinaba xunto co estudante de medicina Carlos Rodr\u00edguez Alonso. En Compostela entrou no Seminario de Estudos Galegos, e incorporouse ao Partido Galeguista logo da s\u00faa fundaci\u00f3n. En 1932 foi elixido secretario xeral da agrupaci\u00f3n Ultreya. Cando se constitu\u00edu a Federaci\u00f3n de Mocedades Galeguistas foi o seu primeiro secretario xeral, e formou parte do Consello galego de Galeusca (1934).\nA guerra civil.\nCoa Guerra civil espa\u00f1ola chegou a s\u00faa inhabilitaci\u00f3n na docencia perdendo o seu posto como profesor de Dereito na USC: no \"BOE\" do 8 de novembro de 1937 apareceu o seu cesamento; nese mesmo n\u00famero eran sancionados Antonia Ferr\u00edn Moreiras como axudante da Facultade de Ciencias e Antonio Baltar Dom\u00ednguez como axudante temporal da Facultade de Medicina. \nFern\u00e1ndez del Riego recibiu unha sanci\u00f3n por parte do Tribunal de Orde P\u00fablica que fixo que estivera agochado un tempo e, finalmente, decidiu incorporarse ao ex\u00e9rcito cando foi chamado, para salvar a s\u00faa vida. Participou nas batallas do Ebro, Teruel e Estremadura. O Tribunal de Responsabilidades Pol\u00edticas abriulle expediente, satisfeito o cargo econ\u00f3mico, foi pechado en decembro de 1940 coa sanci\u00f3n de tres anos e un d\u00eda de inhabilitaci\u00f3n especial para o desempe\u00f1o de cargos p\u00fablicos de mando, confianza e directivos.\nA guerra civil foi anos despois material literario da s\u00faa novela \"O cego de Pumarded\u00f3n\" (1992), onde a xeraci\u00f3n que fixo a guerra aparece representada simbolicamente polo protagonista, un home que queda cego tras o estoupido dunha granada: esa cegueira \u00e9 unha met\u00e1fora da imposibilidade de dar unha visi\u00f3n integral e obxectiva do sucedido.\nDespois da guerra civil.\nAo rematar a guerra trasladouse a Vigo desde onde traballou sempre polo galeguismo e a cultura galega en m\u00faltiples iniciativas. En 1940 casou con Evelina Hervella Nieto (1908-2007), filla de Antonio Hervella Ferreira, farmac\u00e9utica de formaci\u00f3n, a\u00ednda que non exerceu. Non tiveron fillos.\nEn 1947 foi detido, encarcerado e xulgado en consello de guerra, sendo finalmente exculpado.\nFoi xunto con Ram\u00f3n Pi\u00f1eiro e Xaime Isla Couto un dos principais impulsores da Editorial Galaxia (1950), empresa que liderou o proceso de restauraci\u00f3n cultural na posguerra. En 1963, xurdiu desta editorial a revista \"Grial\", que Del Riego codirixiu e para a que escribiu de forma asidua recesi\u00f3ns literarias e artigos.\nA proposta de Manuel G\u00f3mez Rom\u00e1n, Ram\u00f3n Otero Pedrayo, Manuel Cas\u00e1s Fern\u00e1ndez e Sebasti\u00e1n Mart\u00ednez-Risco, ingresou en 1960 na Real Academia Galega, lendo o 26 de novembro o discurso titulado \"Un pa\u00eds e unha cultura. A idea de Galicia nos nosos escritores\", respondido por Ricardo Carballo Calero. Nestes anos integrouse no Partido Socialista Galego (PSG), do que chegou a ser Secretario Xeral, con Manuel Beiras como dirixente, e ao que pertenceu ata 1978. Formou despois parte do consello de direcci\u00f3n da plataforma apartidaria Realidade Galega e pediu o voto afirmativo no referendo do estatuto de autonom\u00eda de Galicia de 1980. En 1997 sucedeu a Domingo Garc\u00eda-Sabell como presidente da RAG, sendo substitu\u00eddo en 2001 por Xos\u00e9 Ram\u00f3n Barreiro.\nO seu traballo no \u00e1mbito cultural e a s\u00faa extensa obra conv\u00e9rteno nun dos principais intelectuais galeguistas do s\u00e9culo XX e comezos do XXI. Entre os seus libros destacan ensaios sobre a cultura e a literatura galegas como \"Historia de la literatura gallega\" (1951), \"Galicia no espello\" (1954), \"Diccionario de escritores en lingua galega\" (1990), \"A xeraci\u00f3n Galaxia\" (1996) e estranxeiras, como \"Letras do noso tempo\" (1974). Deste \u00faltimo libro Carlos Dur\u00e1n dir\u00e1 que \"\"a abondosa parte (case a mitade do libro) adicada \u00e1 literatura en ingl\u00e9s e franc\u00e9s \u00e9 do millor que se pode atopar hoxe en calquera l\u00edngua culta e poder\u00eda mesmo servir pra un curso de introduci\u00f3n a esas literaturas\", unha obra esta onde Fern\u00e1ndez del Riego fai unha severa cr\u00edtica da \"novela de protesta, que naceu nos Estados Unidos e veu desembocar na 'novela verdade' que en Truman Capote, por exemplo, dexenera en reportaxe xornal\u00edstico (tal \u00e9 a man\u00eda polo dato e a documentaci\u00f3n), chegando por ah\u00ed a un calex\u00f3n sen sa\u00edda na novela norteamericana\"\" en referencia a \"In Cold Blood\" de Truman Capote, aparecida en 1966.\nCultivou tam\u00e9n a narrativa (\"O cego de Pumarded\u00f3n\", 1992) e a literatura de viaxes (\"As peregrinaci\u00f3ns xacobeas\", 1984). Editou antolox\u00edas po\u00e9ticas e libros de vocabulario, escribiu gran n\u00famero de artigos po\u00e9ticos e biograf\u00edas. Tam\u00e9n \u00e9 autor dun libro de memorias, \"O r\u00edo do tempo\" (1991). No 2003 recompilou a s\u00faa correspondencia con \u00c1lvaro Cunqueiro e a editou en Galaxia co t\u00edtulo \"Cartas ao meu amigo. Epistolario Mindoniense\", e publicou tam\u00e9n en Galaxia as s\u00faas memorias baixo o t\u00edtulo de \"Cami\u00f1o andado\".\nFoi membro do Seminario de Estudos Galegos, do Consello da Cultura Galega, do Consello de Bibliotecas da Xunta de Galicia, da Asociaci\u00f3n Internacional de Cr\u00edticos Literarios, da Fundaci\u00f3n Laxeiro, dos Padroados Carlos Maside, Rosal\u00eda de Castro, da Fundaci\u00f3n Lu\u00eds Seoane, do Museo do Pobo Galego, do Auditorio de Galicia e do Padroado da Fundaci\u00f3n Penzol, tam\u00e9n director da Biblioteca. Ademais, presidente e socio de ANABAD-Galicia, presidente do Instituto Galego de Informaci\u00f3n e da Fundaci\u00f3n Otero Pedrayo, presidente honor\u00edfico da Agrupaci\u00f3n Cultural Galicia Rutas M\u00e1gicas, da Fundaci\u00f3n Lois Pe\u00f1a Novo e do Padroado Vicente Risco, e Socio de Honra da Fundaci\u00f3n \u00c1lvaro Cunqueiro.\nAutor de numerosos limiares, colaborou en publicaci\u00f3ns e xornais como \"Universitarios, Alento, Ser\" e \"A Nosa Terra\", das cales chegou a ser director; \"La Noche\", \"Galicia\", \"Galicia Emigrante\", \"Vieiros\", \"Vida Gallega\", \"Heraldo de Galicia\", \"N\u00f3s\", \"Grial\", \"El Pueblo Gallego\", \"La Voz de Galicia\", \"Faro de Vigo\", \"Vallibria\" e \"Industrias Pesqueras\". No \"Faro de Vigo\" dirixiu o \u201cSuplemento de Cultura\u201d.\nEn 1995 doou \u00e1 cidade de Vigo a s\u00faa colecci\u00f3n de libros, que constit\u00fae a Biblioteca-Museo Francisco Fern\u00e1ndez del Riego da Casa Galega da Cultura. Foi director da Biblioteca da Fundaci\u00f3n Penzol, no mesmo edificio.\nTralo seu pasamento, acaecido en Vigo o 26 de novembro de 2010, foi incinerado e as s\u00faas cinzas depositadas no cemiterio de San Pedro da Ramallosa, Nigr\u00e1n.\nEn 2023 Galaxia editou a vida en banda dese\u00f1ada, \"Francisco Fernandez Del Riego, o home que val\u00eda por mil\" , con gui\u00f3n de Ant\u00f3n Mascato e debuxos de Pepe Carreiro. E a Revista \"Grial\" no n\u00ba 237 (xaneiro, febreiro, marzo, 2023) dedicoulle un especial \"Francisco Fern\u00e1ndez del Riego: testemu\u00f1o e compromiso\", con artigos de Malores Villanueva, Patricia Arias Cachero, Ux\u00edo-Breog\u00e1n Di\u00e9guez Cequiel, Xos\u00e9 Manuel Dasilva e Mari\u00e1n Vidal Fraile.\nD\u00eda das Letras Galegas e Fern\u00e1ndez del Riego.\nConsid\u00e9rase o promotor da idea porque o 20 de marzo 1963, Francisco Fern\u00e1ndez del Riego, Manuel G\u00f3mez Rom\u00e1n e Xes\u00fas Ferro Couselo propuxeron a celebraci\u00f3n do D\u00eda das Letras Galegas coincidindo co centenario da publicaci\u00f3n de \"Cantares gallegos\", de Rosal\u00eda de Castro. O 28 de abril do mesmo ano, en xunta ordinaria, a Academia resolveu, por unanimidade, aprobar esta proposta e declarar D\u00eda das Letras Galegas o 17 de maio de cada ano.\nEn maio de 2021 a corporaci\u00f3n municipal de Lourenz\u00e1 pediu que o D\u00eda das Letras Galegas 2022 se dedicase a Francisco Fern\u00e1ndez del Riego.\nOutros legados.\nNon tivo fillos. No ano 1995 dooulle ao pobo de Vigo a s\u00faa gran biblioteca de m\u00e1is de 20.000 t\u00edtulos, o seu arquivo e a s\u00faa colecci\u00f3n art\u00edstica, formada por obras de, entre outros, Alfonso Daniel Rodr\u00edguez Castelao, Carlos Maside, Lu\u00eds Seoane, Manuel Colmeiro Guimar\u00e1s, Laxeiro, Virxilio Blanco, Manuel Torres, Ant\u00f3n Fa\u00edlde Gago, Mario Granell, Manuel Pesqueira, Manuel Prego de Oliver, Isaac D\u00edaz Pardo, Din Matamoro, Elena Colmeiro, Mercedes Ruibal, \u00c1nxel Sevillano e \u00c1lex V\u00e1zquez.\nPremios e reco\u00f1ecementos.\nAdemais conta cunha placa e mais co nome dunha r\u00faa en Vilanova de Lourenz\u00e1."}
{"id": "45033", "revid": "15490", "url": "https://gl.wikipedia.org/wiki?curid=45033", "title": "C\u00f3lquida", "text": "A C\u00f3lquida foi o reino xurdido da confederaci\u00f3n dos Kholka sobre o s\u00e9culo IX a.C.. Os kholka e o seu reino de C\u00f3lquida destru\u00edron a confederaci\u00f3n de Diaochi (s\u00e9culo -VIII), pero iso os puxo en contacto directo con Urartu. Nas fontes de Urartu menci\u00f3nanse numerosas cidades reais da C\u00f3lquida e parece, logo, que xa no s\u00e9culo -VIII ti\u00f1a un bo grao de civilizaci\u00f3n. Un s\u00f3 rei gobernaba a C\u00f3lquida, e en cada provincia hab\u00eda un gobernador. Este reino de C\u00f3lquida aparece no mito dos Argonautas, que foron \u00e1 C\u00f3lquida na procura do v\u00e9laro de ouro. Esquilo e P\u00edndaro ser\u00edan os primeiros en mencionar a C\u00f3lquida, que anteriormente era chamada Aea, porque foi a suposta residencia do rei Eetes, quen, segundo os gregos, gobernaba a C\u00f3lquida.\nSobre o -750/-748 o rei Sardur II de Urartu invadiu o pa\u00eds e devastouno na parte sur. Sobre o -747/-741 volveu e conquistou a residencia real de Ildamuche, que era a sede dun goberno provincial. Pouco despois comezaron as arremetidas dos cimerios, que os xeorxianos chamaron Ghmir e que provocaron moitos danos e mortos. Atr\u00e1s s\u00faa vi\u00f1eron os escitas, e o pa\u00eds quedou asolado. Os xeorxianos da monta\u00f1a baixaron \u00e1 chaira ,e iso desorganizou a econom\u00eda. Pero a autoridade do rei mant\u00edvose. Os gobernadores (chamados Sceptuchs) rex\u00edan as provincias. Os escitas e os medos destru\u00edron Urartu o -590, e o lugar de Urartu foi ocupado polas tribos armenias. As\u00ed, a C\u00f3lquida e Armenia convert\u00e9ronse en veci\u00f1as. O rei da C\u00f3lquida a\u00ednda consta como un dos que, o s\u00e9culo -V, enviaba imposto ao rei dos aquem\u00e9nidas de Persia (que o -521 derrubaran aos medos). O imposto, que se enviaba cada cinco anos, eran cen mozas e cen rapaces mozos escravos.\nA partir xa do s\u00e9culo -VI, os gregos comezaron a colonizaren a costa da C\u00f3lquida. As\u00ed, Phasis (Poti), Guienos (Otxamtxira), Dioskuria ou Dioscuria (Sujumi) e unha de nome desco\u00f1ecido na Adjaria. As fontes gregas fan menci\u00f3n da cidade de Kutaia (hoxe Kutaisi), importante centro do reino e o lugar tradicional de nacemento de Medea, e tam\u00e9n se atoparon os restos arqueol\u00f3xicos dalgunhas outras cidades, a principal das cales \u00e9 Vani. No s\u00e9culo -V aparece a econom\u00eda monetaria na C\u00f3lquida. Sobre o s\u00e9culo -IV a parte oriental cae baixo dominaci\u00f3n do reino de Iberia e o reino pasa a ser chamado Egrissi nas fontes xeorxianas. Este reino, non sempre foi gobernado por un rei \u00fanico.\nMitr\u00eddates VI Eup\u00e1tor do Ponto (-111 - -63) incorporou o pa\u00eds e fixo gobernador de C\u00f3lquida ao seu fillo Makhare (Macares), pero este quixo facerse independente e o seu pai f\u00edxoo matar. Arist\u00f3cratas amigos do rei do Ponto gobernaron o pa\u00eds. O -66 os romanos van expulsar a Mitr\u00eddates, que fuxiu a C\u00f3lquida e despois ao B\u00f3sforo Cimerio. Sobre o -65 un gobernador local de C\u00f3lquida chamado Oltaco, que se resist\u00eda aos romanos, foi expulsado por estes, pero outros gobernadores locais axudaron a Roma. Pompeio fixo gobernador do distrito a un arist\u00f3crata local de nome Aristarco (dominador de C\u00f3lquida segundo as moedas). A C\u00f3lquida agora s\u00f3 estaba formado pola parte central, e a capital era Phasis (Poti). Ca\u00eddo Pompeio, Farnaces do B\u00f3sforo, fillo de Mitr\u00eddates, aproveitando que C\u00e9sar estaba ocupado en Exipto, apoderouse de C\u00f3lquida, Armenia e parte de Capadocia (-49) derrotando a Gneo Domicio Calvino, pero o seu \u00e9xito foi de curta duraci\u00f3n. Este mesmo personaxe foi enviado por C\u00e9sar contra Farnaces e derrotouno o -47. Polem\u00f3n, sucesor de Farnaces, foi rei do Ponto e o B\u00f3sforo, inclu\u00edndo C\u00f3lquida. Cando o reino do Ponto foi abolido, incorporouse a Roma como parte da provincia de Galacia. Gornici\u00f3ns romanas establec\u00e9ronse nas vilas costeiras.\nDioscuria, a capital, chamouse Sebast\u00f3polis baixo dominio romano, e estaba na costa do Euxino. Outras cidades ser\u00edan Sarapana (hoxe Scharapani), Surium, Arque\u00f3polis, Macheiresis, e Cyta ou Cutatisium (hoxe Kutaisi).\nO ano 69 as locais vanse rebelar baixo a direcci\u00f3n de Anikete (Anicetes), e os rebeldes chegaron ata Trebisonda, onde derrotou aos romanos e queimou as s\u00faas naves. O emperador enviou a Virdio Xeminio cun ex\u00e9rcito que derrotou a Anikete. Este refuxiouse co pr\u00edncipe local de Sedokhez, que o entregou ao romanos. Desde ent\u00f3n a presenza romana reforzouse e o pa\u00eds estivo suxeito ata o s\u00e9culo II, cando os pr\u00edncipes locais dos Lazes, Apxiles ou Apsides, Abasgues ou Abascis, Samiges e outros menores fix\u00e9ronse practicamente independentes. O principado dos Lazes conquistar\u00e1 os outros principados entre o s\u00e9culo III e o IV, dando orixe ao reino de Lazika, desaparecendo no mesmo s\u00e9culo a presenza de gornici\u00f3ns romanas que existiron ata pasado o ano 300."}
{"id": "45036", "revid": "529", "url": "https://gl.wikipedia.org/wiki?curid=45036", "title": "Bo\u011fazk\u00f6y", "text": ""}
{"id": "45037", "revid": "17467", "url": "https://gl.wikipedia.org/wiki?curid=45037", "title": "Kupanta-Kurunta I", "text": ""}
{"id": "45038", "revid": "17467", "url": "https://gl.wikipedia.org/wiki?curid=45038", "title": "Kupanta-Lamna", "text": ""}
{"id": "45039", "revid": "22570", "url": "https://gl.wikipedia.org/wiki?curid=45039", "title": "Tegarama", "text": "Tegarama foi un reino que se formou durante a crise do Imperio Hitita na metade do s\u00e9culo \u2013XVI, con Mitanni como forza emerxente, na rexi\u00f3n do Alto \u00c9ufrates e a futura Armenia.\nHistoria.\nNo reinado de Hantilis I menci\u00f3nase como posesi\u00f3n hitita, onde o rei combateu cos hurritas. Despois pasou aos hurritas probabelmente durante o reinado de Ammunas ou pouco antes, e formouse al\u00ed un reino hurrita, probabelmente baixo influencia de Mitanni no s\u00e9culo \u2013XVc. Foi sometido polo rei hitita Muwatallis I ou por Tudhaliyas II (sobre -1420/-1400).\nTushratta de Mitanni favoreceu nela unha revolta sobre o -1360. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45040", "revid": "98629", "url": "https://gl.wikipedia.org/wiki?curid=45040", "title": "Nakajima J1N", "text": "O Nakajima J1N Gekko (\u6708\u5149, luz de l\u00faa) foi un caza bipraza xapon\u00e9s usado durante a segunda guerra mundial. Foi dese\u00f1ado en 1938 como caza pesado e de escolta afastada e voou por primeira vez en maio de 1941. Foi desenvolvida posteriormente unha versi\u00f3n de reco\u00f1ecemento, denominada J1N1-C, pero cando a situaci\u00f3n do Xap\u00f3n comezou a empeorar varios avi\u00f3ns foron reconvertidos en caza nocturno. A s\u00faa produci\u00f3n foi de 479 exemplares e foi alcumado como \"Irving\" polos aliados.\nDese\u00f1o.\nA mediados de 1938 a Armada Imperial Xaponesa requiriu un caza bimotor para ser usado como escolta do seu principal bombardeiro na \u00e9poca, o Mitsubishi G3M \"Nell\". O alcance operativo do seu caza est\u00e1ndar, o Mitsubishi A5M \"Claude\", era de s\u00f3 1.200 quil\u00f3metros, insuficiente en comparaci\u00f3n cos 4.400 quil\u00f3metros que pod\u00eda acadar o G3M. Por outra banda, o potencial do \"Zero\", que a\u00ednda estaba a ser desenvolvido nese tempo, a\u00ednda non fora evaluado, polo que se precisaba dun escolta de longo alcance.\nEn marzo de 1939 Mitsubishi e Nakajima comezaron a desenvolver o proxecto 13-Shi. O prototipo sa\u00edu da f\u00e1brica en marzo de 1941 equipado con dous motores Nakajima Sakae 21/22. Ti\u00f1a unha tripulaci\u00f3n de tres homes e estaba armado cun can\u00f3n de 20\u00a0mm Tipo 99 e seis metralladoras Tipo 97 de 7,7\u00a0mm. Catro das metralladoras estaban montadas nunha torreta, e o peso da mesma reduc\u00eda as prestaci\u00f3ns do avi\u00f3n considerablemente. Debido \u00e1 s\u00faa pouca manobrabilidade o seu uso como caza de escolta tivo que ser abandonado. Por\u00e9n, autorizouse a produci\u00f3n da variante de reco\u00f1ecemento lixeiro, o J1N1-C. Unha das primeiras variantes, a J1N1-F, ti\u00f1a unha torreta esf\u00e9rica cun can\u00f3n de 20\u00a0mm Type 99 Model 1 montado inmediatamente detr\u00e1s do piloto."}
{"id": "45041", "revid": "98629", "url": "https://gl.wikipedia.org/wiki?curid=45041", "title": "Nakajima Ki-84", "text": "O Nakajima Ki-84 Hayate (\u56db\u5f0f\u6226\u95d8\u6a5f, \u3088\u3093\u3057\u304d\u305b\u3093\u3068\u3046\u304d, \"Yonshiki-sent\u014dki\"; \u75be\u98a8, vendaval) foi un caza monopraza xapon\u00e9s usado durante a segunda guerra mundial. Voou por primeira vez en marzo de 1943 e entrou en servizo no ver\u00e1n de 1944. A produci\u00f3n total foi de 3.514 exemplares, inclu\u00edndo os prototipos experimentais fabricados. Foi alcumado \"Frank\" polos aliados.\nCun excelente rendemento e unha alta manobrabilidade, o Ki-84 \u00e9 considerado un dos mellores cazas xaponeses da guerra. Foi quen de enfrontarse a calquera avi\u00f3n aliado, e de interceptar ao B-29 Superfortress a gran altitude. O seu potente armamento, formado por dous can\u00f3ns de 30\u00a0mm e dous de 20\u00a0mm, incrementou o seu \u00e9xito. A\u00ednda que se viu obstaculizado pola pobre calidade de produci\u00f3n dos \u00faltimos exemplares, un motor que requir\u00eda demasiado mantemento, unha tren de aterraxe propensa a torcerse e a falta de pilotos experimentados, o Hayate demostrou ser un temible adversario."}
{"id": "45042", "revid": "23204", "url": "https://gl.wikipedia.org/wiki?curid=45042", "title": "Nakajima Ki-44", "text": "O Nakajima Ki-44 Sh\u014dki (\u4e8c\u5f0f\u5358\u5ea7\u6226\u95d8\u6a5f, \u306b\u3057\u304d\u305f\u3093\u3056\u305b\u3093\u3068\u3046\u304d, \"Nishiki-tanza-sent\u014dki\"; \u937e\u9997) foi un caza monopraza xapon\u00e9s usado durante a segunda guerra mundial.\nCaracter\u00edsticas.\nO seu dese\u00f1o estaba baseado no Ki-43, pero o Sh\u014dki era un avi\u00f3n moito m\u00e1is pesado cunha maior veolcidade e ascenso, a\u00ednda que non tan manobrable. Fixo o seu primeiro voo en agosto de 1940, entrando en servizo en 1942, e foi o primeiro interceptador especializado do Ex\u00e9rcito Imperial. Fabric\u00e1ronse un total de 1.225 exemplares co\u00f1ecidos como \"Tojo\" polos aliados."}
{"id": "45043", "revid": "23204", "url": "https://gl.wikipedia.org/wiki?curid=45043", "title": "Nakajima Ki-27", "text": "O Nakajima Ki-27 foi un caza monopraza xapon\u00e9s usado durante a segunda guerra mundial. Era o equivalente baseado en terra do A5M e dispo\u00f1\u00eda dun tren de aterraxe fixo. Voou por primeira vez outubro de 1936, entrou en servizo en 1937 e constru\u00edronse 3.399 exemplares. Estivo en primeira li\u00f1a ata finais de 1942, cando foi substitu\u00eddo polo Ki-43. Foi alcumado \"Nate\" polos aliados."}
{"id": "45044", "revid": "23204", "url": "https://gl.wikipedia.org/wiki?curid=45044", "title": "Mitsubishi J8M", "text": "O Mitsubishi J8M Sh\u016bsui (\u5341\u4e5d\u8a66\u5c40\u5730\u6226\u95d8\u6a5f\u79cb\u6c34, \"espada oscilante\") foi un caza monopraza de interceptaci\u00f3n e defensa puntual xapon\u00e9s usado durante a segunda guerra mundial. Foi unha resposta apresurada \u00e1 ameaza dos bombardeiros estrat\u00e9xicos B-29 Superfortress da USAAF. As Forzas Imperiais pediron un interceptador de r\u00e1pida trepada e pensouse na produci\u00f3n do caza alem\u00e1n Messerchmitt Me 193 Komet. O submarino que tra\u00eda un Komet e os planos de f\u00e1brica foi afundido no Xap\u00f3n. S\u00f3 dispu\u00f1a dun motor foguete Walther HWK 109 e un manual de instruci\u00f3ns do avi\u00f3n. A partir diso produciron unha versi\u00f3n propia para o Ex\u00e9cito e a Armada. Tras facer probas de planeo, lanzouse ao J8M1 en xullo de 1945, estrel\u00e1ndose ao fallar o motor. Ao final s\u00f3 se remataron 7 exemplares de serie."}
{"id": "45045", "revid": "98629", "url": "https://gl.wikipedia.org/wiki?curid=45045", "title": "Mitsubishi A6M", "text": "O Mitsubishi A6M Reisen (caza cero, o famoso \"Zero\" xapon\u00e9s, en xapon\u00e9s: \u96f6\u5f0f\u8266\u4e0a\u6226\u95d8\u6a5f, \u308c\u3044\u3057\u304d\u304b\u3093\u3058\u3087\u3046\u305b\u3093\u3068\u3046\u304d; \u96f6\u6226, \u305c\u308d\u305b\u3093 ou \u308c\u3044\u305b\u3093) foi un caza monopraza xapon\u00e9s usado durante a segunda guerra mundial. Foi o sucesor do A5M e un dos avi\u00f3ns m\u00e1is decisivos das primeiras fases da segunda guerra mundial. Voou por vez primeira en abril de 1939 e entrou en servizo no ver\u00e1n de 1940. Foron constru\u00eddos 10.450 exemplares e foi alcumado \"Zeke\" polos aliados.\nHistoria.\nO A6M foi dese\u00f1ado polo enxe\u00f1eiro de Mitsubishi, Jir\u014d Horikoshi, que despois da entrada en servizo do seu antecesor, o A5M, decidiu crear un caza con mellores prestaci\u00f3ns de velocidade e alcance.\nO seu primeiro prototipo, denominado A6M1, realizou o seu primeiro voo o d\u00eda 1 de abril de 1939, e foi seguido pouco despois polo A6M2, que demostrou unhas prestaci\u00f3ns superiores \u00e1s agardadas pola Armada Imperial do Xap\u00f3n. Oficialmente a s\u00faa denominaci\u00f3n era Caza Embarcado Modelo 11 Tipo 0 da Armada, pero foi m\u00e1is co\u00f1ecido polos xaponeses como \"Reisen\", a abreviaci\u00f3n de \"rei\" (cero) e \"sentoki\" (caza). Os aliados por\u00edanlle o nome en c\u00f3digo \"Zeke\", pero ser\u00eda famoso polo nome de \"Zero\".\nHistoria operacional.\nOs primeiros avi\u00f3ns de preserie despreg\u00e1ronse na China en xullo de 1940 e conseguir\u00edan as s\u00faas primeiras vitorias en combate o 13 de setembro de 1940, derrubando ese d\u00eda 27 avi\u00f3ns inimigos, Polikarpov I-15 e I-16, sen sufrir ningunha baixa. No momento no que se reasignaron, un ano m\u00e1is tarde, os A6M xaponeses conseguiran acabar con 99 avi\u00f3ns chineses perdendo unicamente dous, derrubados pola artiller\u00eda antia\u00e9rea.\nNo tempo do ataque a Pearl Harbor 420 Zeros estaban activos no Pac\u00edfico. O tipo Model 21 foi o que se atoparon os estadounidenses. O seu enorme alcance, de 2.600 quil\u00f3metros, permit\u00edalle chegar a zonas moi afastadas do seu portaavi\u00f3ns base, d\u00e1ndo aos mandos aliados a impresi\u00f3n de que hab\u00eda varias veces m\u00e1is Zeros dos que realmente ti\u00f1an os xaponeses.\nO Zero rapidamente ga\u00f1ou a s\u00faa temible reputaci\u00f3n. Grazas \u00e1 combinaci\u00f3n dunha excelente manobrabilidade e da s\u00faa potencia de fogo, eliminou doadamente \u00e1 variada colecci\u00f3n de avi\u00f3ns aliados enviados na s\u00faa contra no Pac\u00edfico durante o ano 1941. Demostrou ser tam\u00e9n un dif\u00edcil adversario para o Supermarine Spitfire e, a\u00ednda que non era tan r\u00e1pido como o caza brit\u00e1nico, o avi\u00f3n xapon\u00e9s pod\u00eda enfrontarse a el con facilidade, ao poder rubir cun \u00e1ngulo moi empinado ou manterse no aire tres veces m\u00e1is tempo que o seu adversario."}
{"id": "45046", "revid": "98629", "url": "https://gl.wikipedia.org/wiki?curid=45046", "title": "Mitsubishi A5M", "text": "O Mitsubishi A5M foi un caza monopraza xapon\u00e9s usado durante a segunda guerra mundial. Foi o primeiro monoplano da Armada Imperial xaponesa. O prototipo voou en 1935 e entrou en servizo en 1936. Produc\u00edronse un total de 1.094 exemplares que estiveron en servizo ata finais de 1942. Os aliados alcum\u00e1rono \"Claude\".\nDese\u00f1o.\nEn 1934, a Armada Imperial Xaponesa preparou unha especificaci\u00f3n para un caza avanzado, pedindo unha velocidade m\u00e1xima de 350\u00a0km/h a 3.000 m e capaz de subir aos 5.000 m en 6 minutos e medio. Desta especificaci\u00f3n sa\u00edron dese\u00f1os de Mitsubishi e Nakajima.\nMitsubishi asignoulle a tarefa de dese\u00f1ar o novo caza a un equipo liderado por Jiro Horikoshi (posteriormente responsable do famoso A6M Zero). O avi\u00f3n resultante, designado Ka-14 por Mitsubishi, foi un caza de \u00e1 baixa totalmente constru\u00eddo en metal, cunha delgada \"\u00e1 de gaivota\" el\u00edptica invertida e un tren de aterraxe fixo, elixido para aumentar o rendemento. O primeiro prototipo, equipado cun motor radial Nakajima Kotobuki 5 de 600 cabalos, voou o 4 de febreiro de 1935. O avi\u00f3n superaba amplamente os requirimentos da especificaci\u00f3n, acadando unha velocidade m\u00e1xima de 450\u00a0km/h. O segundo prototipo foi equipado cunha \u00e1 revisada, e despois de varios cambios para maximizar a manobrabilidade e reducir a resistencia, entrou en produci\u00f3n como o A5M.\nCo Ka-14 demostrando un rendemento excelente, a Forza A\u00e9rea do Ex\u00e9rcito Imperial Xapon\u00e9s pediu un \u00fanico prototipo modificado para ser avaliado, co\u00f1ecido como Ki-18. A pesar de que este demostrou un rendemento semellante ao Ka-14 e era moito m\u00e1is r\u00e1pido que o biplano Kawasaki Ki-10, en uso nese momento, o modelo foi rexeitado debido \u00e1 s\u00faa baixa manobrabilidade. O Ex\u00e9rcito ent\u00f3n realizou unha especificaci\u00f3n para un caza mellorado para substitu\u00edr o Ki-10. Mitsubishi, ocupada convertendo o Ka-14 no A5M, presentou un avi\u00f3n con moi poucos cambios, denominado Ki-33, que foi derrotado polo modelo presentado por Nakajima, o Ki-27.\nHistoria operacional.\nO avi\u00f3n entrou en servizo a principios de 1937, entrando ao pouco tempo en acci\u00f3n na segunda guerra sino-xaponesa, onde se enfrontou, entre outros, aos Boeing P-26 da Forza A\u00e9rea Chinesa no que ser\u00edan os primeiros combates a\u00e9reos entre monoplanos constru\u00eddos principalmente de metal da historia.\nNesa guerra demostrou ser mellor que os cazas aos que se enfrontou, a\u00ednda que o equipo de Mitsubishi continuou mellorando o A5M, traballando en varias versi\u00f3ns ata chegar ao definitivo A5M4, ao que se lle engadiu un tanque de combustible ventral lanzable para un maior alcance. A\u00ednda que s\u00f3 estaba armado cun par de metralladoras de 7,7\u00a0mm, o novo caza de Mitsubishi demostrou a s\u00faa efectividade e a s\u00faa capacidade de recibir dano, cunha excelente manobrabilidade e unha construci\u00f3n moi robusta. O seu inimigo m\u00e1is perigoso foi o Polikarpov I-16, r\u00e1pido e ben armado, acot\u00edo pilotado por tripulaci\u00f3ns sovi\u00e9ticas. Os A5M escoltaron ao ent\u00f3n modernos pero vulnerables bombardeiros Mitsubishi G3M nos seus ataques. Durante a guerra os A5M participaron nalgunhas das batallas a\u00e9reas m\u00e1is grandes da \u00e9poca. O 29 de abril enfront\u00e1ronse 67 Polikarpov contra 18 G3M escoltados por 27 A5M. \u00c1mbolos dous bandos adxudic\u00e1ronse a vitoria. O bando chin\u00e9s/sovi\u00e9tico afirmou derrubar 21 avi\u00f3ns xaponeses (11 cazas e 10 bombardeiros) cuns 50 tripulantes mortos; os xaponeses admitiron s\u00f3 dous G3M e dous A5M perdidos, e pola s\u00faa banda reclamaron non menos de 40 cazas inimigos derrubados.\nTam\u00e9n fabricouse unha versi\u00f3n de adestramento, o A5M4-K (103 unidades). Esta ti\u00f1a unha cabina con dous asentos e continuaron en servizo moito tempo despois de que os cazas fosen retitados de primeira li\u00f1a.\nAlg\u00fans A5M estaban a\u00ednda en servizo ao comezo da segunda guerra mundial no Pac\u00edfico. As fontes de intelixencia dos Estados Unidos cr\u00edan que este avi\u00f3n a\u00ednda era o principal caza da armada xaponesa, pero estes xa foran substitu\u00eddos polo A6M 'Zero' nos portaavi\u00f3ns de primeira li\u00f1a e no Grupo A\u00e9reo Tainan. Outros portaavi\u00f3ns e grupos a\u00e9reos continuaron usando o A5M ata que a produci\u00f3n do 'Zero' puido cubrir toda a demanda. O derradeiro combate do A5M como caza tivo lugar na Batalla do Mar de Coral o 7 de maio de 1942, cando dous A5M e catro A6M do portaavi\u00f3ns \"Sh\u014dh\u014d\" loitaron contra os avi\u00f3ns estadounidenses que afundiran o seu barco.\nMoitas fuselaxes foron usadas para ataques kamikaze nos derradeiros meses de guerra."}
{"id": "45047", "revid": "23204", "url": "https://gl.wikipedia.org/wiki?curid=45047", "title": "Mitsubishi J2M", "text": "O Mitsubishi J2M Raiden (\u96f7\u96fb, l\u00f3strego) foi un caza monopraza xapon\u00e9s usado durante a segunda guerra mundial. Dese\u00f1ouse para suceder ao A6M en tarefas de interceptaci\u00f3n. Era un bo caza que fracasou no seu cometido debido a fallos estruturais, motrices e de produci\u00f3n. Voou por primeira vez en marzo de 1942 e constru\u00edronse s\u00f3 621 exemplares dos milleiros previstos. O alcume que lle puxeron os aliados foi \"Jack\"."}
{"id": "45048", "revid": "23204", "url": "https://gl.wikipedia.org/wiki?curid=45048", "title": "Nakajima Ki-43", "text": "O Nakajima Ki-43 Hayabusa (falc\u00f3n peregrino) foi un caza monopraza xapon\u00e9s usado durante a segunda guerra mundial. Foi numericamente o caza m\u00e1is importante do Ex\u00e9rcito Imperial xapon\u00e9s durante a guerra xa que se fabricaron 5.919 unidades. Voou por primeira vez en xaneiro de 1939 e entrou en servizo en outono de 1941. O seu alcume entre os aliados foi \"Oscar\".\nO Ki-43 era m\u00e1is manobrable que os seus opo\u00f1entes, pero apenas ti\u00f1a bluindaxe e o seu armamento foi pobre ata a s\u00faa derradeira versi\u00f3n en 1944. A pesar diso o Ki-43 derrubou m\u00e1is avi\u00f3ns aliados que calquera outro caza xapon\u00e9s, e case todos os ases da forza a\u00e9rea xaponesa conseguiron derribos nel. Os pilotos aliados adoitaban dicir que este \u00e1xil avi\u00f3n era un obxectivo dif\u00edcil, pero que ard\u00eda ou era derrubado doadamente con moi poucos impactos.\nA produci\u00f3n total foi de 5.919 unidades, e moitos deles foron usados durante os \u00faltimos meses da guerra en misi\u00f3ns \"kamikaze\" contra a frota estadounidense."}
{"id": "45049", "revid": "23204", "url": "https://gl.wikipedia.org/wiki?curid=45049", "title": "Mitsubishi Ki-46", "text": "O Mitsubishi Ki-46 foi un avi\u00f3n bipraza xapon\u00e9s usado durante a segunda guerra mundial. Foi dese\u00f1ado como avi\u00f3n de reco\u00f1ecemento de altas prestaci\u00f3ns e voou en novembro de 1939. A partir de 1942 a versi\u00f3n Ki-46-III foi constru\u00edda como Ki-46-III KAI de interceptaci\u00f3n, con armamento en vez de c\u00e1maras."}
{"id": "45050", "revid": "23204", "url": "https://gl.wikipedia.org/wiki?curid=45050", "title": "Kawanishi N1K-J", "text": "O Kawanishi N1K-J Shiden (luz violeta) foi un caza monopraza xapon\u00e9s usado durante a segunda guerra mundial. Provi\u00f1a do hidroavi\u00f3n N1K1 que voou en agosto de 1942 e foi un dos mellores cazas terrestres da Armada Imperial. O dese\u00f1o iniciouse en novembro de 1942 e o prototipo voou en xullo de 1943, entrando en servizo a comezos de 1944. Alcumado polos aliados como \"George 11\", fabric\u00e1ronse 1.007 exemplares de tres versi\u00f3ns distintas.\nO N1K ti\u00f1a armamento pesado e, raro nos cazas xaponeses, pod\u00eda absorber danos considerables en combate. O N1K-J estaba igualado ao F6F Hellcat e era mellor que o A6M Zero contra avi\u00f3ns como o F4U Corsair e o P-51 Mustang. A pesar das s\u00faas capacidades foi producido demasiado tarde e nun n\u00famero insuficiente como para afectar ao resultado da guerra."}
{"id": "45051", "revid": "23204", "url": "https://gl.wikipedia.org/wiki?curid=45051", "title": "Kawasaki Ki-100", "text": "O Kawasaki Ki-100 (\u4e94\u5f0f\u6226\u95d8\u6a5f, \"Goshiki-sent\u014dki\")foi un caza bipraza xapon\u00e9s usado durante a segunda guerra mundial. Desenvolveuse debido \u00e1 escaseza de motores para o Ki-61-II polo que en 1944 tomouse a decisi\u00f3n de remotorizar 275 c\u00e9lulas almacenadas deste modelo co motor radial Ha-112. O primeiro avi\u00f3n deste tipo voou en febreiro de 1945 e resultou ser un dos mellores cazas xaponeses da guerra."}
{"id": "45052", "revid": "865", "url": "https://gl.wikipedia.org/wiki?curid=45052", "title": "Misubishi Ki-46", "text": ""}
{"id": "45053", "revid": "46449", "url": "https://gl.wikipedia.org/wiki?curid=45053", "title": "Forzas de van der Waals", "text": "As forzas de van der Waals son forzas intermoleculares de pequena intensidade existentes entre os \u00e1tomos e as mol\u00e9culas pr\u00f3ximos. Son chamadas as\u00ed na honra do cient\u00edfico holand\u00e9s Johannes Diderik van der Waals.\nFormulaci\u00f3n.\nAs forzas de Van der Waals te\u00f1en orixes diversos. Principalmente descomp\u00f3\u00f1ense en tres efectos:\nA enerx\u00eda correspondente \u00e1 forza de van der Waals EVdW p\u00f3dese formular como:\nformula_1\nOnde :\nOnde formula_5, constante di\u00e9lectrica do baleiro; formula_6, constante de Boltzmann ; formula_7, a temperatura absoluta, formula_8 a distancia media entre as molecules consideradas, formula_9 os momentos dipolares das mol\u00e9culas consideradas, formula_10 as polarizabilidades el\u00e9ctricas, formula_11 constante de Plank e formula_12 a frecuencia electr\u00f3nica de absorci\u00f3n."}
{"id": "45054", "revid": "286294", "url": "https://gl.wikipedia.org/wiki?curid=45054", "title": "Calendario xudaico", "text": ""}
{"id": "45059", "revid": "43327", "url": "https://gl.wikipedia.org/wiki?curid=45059", "title": "Hamiltoniano", "text": "Na f\u00edsica, o hamiltoniano \u00e9 un obxecto matem\u00e1tico relacionado coa enerx\u00eda total do sistema, a partir do cal pode calcularse a evoluci\u00f3n futura dun sistema hamiltoniano cl\u00e1sico ou cu\u00e1ntico.\nAs\u00ed hamiltoniano pode referirse a:\nEn teor\u00eda de grafos, refer\u00edmosnos a un ciclo hamiltoniano."}
{"id": "45064", "revid": "103786", "url": "https://gl.wikipedia.org/wiki?curid=45064", "title": "Elecci\u00f3ns municipais en Trazo", "text": "Estes foron os resultados das elecci\u00f3ns municipais no concello de Trazo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Trazo desde a aprobaci\u00f3n da Constituci\u00f3n de 1978."}
{"id": "45073", "revid": "1576", "url": "https://gl.wikipedia.org/wiki?curid=45073", "title": "Mezulla", "text": "Mezulla era unha deusa hitita, filla do deus do ceo Esthan e da deusa solar Arinna e irm\u00e1 de Sharruma. Era unha das nove deidades de Zalpa."}
{"id": "45080", "revid": "624", "url": "https://gl.wikipedia.org/wiki?curid=45080", "title": "Amorreos", "text": ""}
{"id": "45081", "revid": "65337", "url": "https://gl.wikipedia.org/wiki?curid=45081", "title": "Amurru", "text": "Os amorreos (hebreo\"\u2019em\u014dr\u00ee\", exipcio Amar, acadio Amurr\u016b (correspondente ao sumerio MAR.TU ou Martu)) foron un pobo de orixe semita constitu\u00eddo por tribos n\u00f3mades moi belicosas que ocupou a rexi\u00f3n ao oeste do r\u00edo \u00c9ufrates, Siria e Cana\u00e1n desde a segunda metade do terceiro milenio a.n.e. No curso das s\u00faas correr\u00edas chegaron a conquistar en d\u00faas ocasi\u00f3ns a cidade de Babilonia. Parece ser que o rei Hammurabi pertenceu a unha dinast\u00eda de orixe amorrita.\nTerminolox\u00eda.\nExisten diferentes denominaci\u00f3ns para os amorreos:\nHistoria.\nPobo de orixe semita occidental, a s\u00faa actividade era pastoril e a s\u00faa vida semin\u00f3made, a s\u00faa orixe \u00e1chase no III milenio a.C. na franxa siriopalestina onde foron dominantes ata a chegada dos arameos, unha zona diversa de montes, pastos e estepa semi\u00e1rida, f\u00edxoos co tempo entraren en contacto con poboaci\u00f3ns sedentarias, como Ebla e m\u00e1is tarde con outras pertencentes \u00e1 \u00f3rbita do Imperio configurado pola III dinast\u00eda de Ur, sobre cuxas fronteiras far\u00edan presi\u00f3n ata lograren paulatinamente a s\u00faa infiltraci\u00f3n progresiva.\nDurante a \u00e9poca de Ur III hab\u00eda dous grupos de amorreos diferenciados.\nOs primeiros levaban xa sedentarizados desde hai moito tempo en parte do L\u00edbano, Anti-L\u00edbano e do val de Orontes (parte do Cana\u00e1n) e est\u00e1banse expandindo polo norte de Siria e Palestina. A estes amorreos ref\u00edrese a Biblia ao mencionalos.\nOs segundos de maior importancia hist\u00f3rica, sobre todo para Mesopotamia, eran n\u00f3mades que percorr\u00edan o deserto entre Palmira e Mari e flanqueaban o \u00c9ufrates para que o seu gando pastase na estepa mesopot\u00e1mica. Estes eran moi pr\u00f3ximos aos sumerios e xa eran co\u00f1ecidos desde a \u00e9poca Din\u00e1stico Arcaica polos sumerios ou ben porque emigraron \u00e1s cidades mestur\u00e1ndose coa poboaci\u00f3n ou ben como n\u00f3mades bedu\u00ednos, cuxas costumes eran consideradas groseiras e rudas, como se ve nunha tabo\u00ed\u00f1a sumeria:\n\"*Trufas salvaxes de monta\u00f1a e pouco deliciosas.\"\nComo se dixo, alg\u00fans establec\u00e9ronse entre o Tigris e o \u00c9ufrates fac\u00e9ndose sedentarios e mestur\u00e1ndose coa poboaci\u00f3n sumeria; como consecuencia subir\u00edan ao poder dinast\u00edas de orixe amorrita en distintas cidades do centro e sur de Mesopotamia. A m\u00e1is importante en Babilonia, xa que o propio Hammurabi ser\u00eda amorreo. Aos inicios do imperio paleobabil\u00f3nico a poboaci\u00f3n era pois unha mestura acadio-amorrita.\nOs amorreos que se mantiveron n\u00f3mades foron contidos facilmente ao principio, pero segundo o imperio de Ur III foi perdendo o seu poder estes f\u00f3ronse volvendo m\u00e1is perigosos.\nNo ano -2028, Ibbi-Sen sucedeu a Shu-Sen no imperio de Ur, ao pouco tempo o imperio comezou a fragmentarse e moitas cidades independiz\u00e1ronse (Eshnuhna, Susa etc.). No -2017 os MAR.TU conseguen penetrar en Sumer e comezan a controlar os cami\u00f1os, estalando a fame. No -2009 o reino ach\u00e1base dividido en dous e finalmente unha coalici\u00f3n de amorritas, elamitas (liderados polo Rei Simash), e os Su (habitantes dos Montes Zagros), derrotaron a Ibbi-sen e execut\u00e1rono, produc\u00edndose a ca\u00edda de Ur III e polo tanto acabando a era de Sumer. Os amorreos saquearon e destru\u00edron Ur, que a\u00ednda que ser\u00eda reconstru\u00edda despois, non volver\u00eda ser a mesma.\nCoa ca\u00edda de Ur III, acaba a \u00e9poca de dominio sumerio e empeza unha \u00e9poca na que os semitas obter\u00edan a maior importancia a trav\u00e9s de pobos como os acadios ou os amorreos. Os elamitas apenas gozaron a s\u00faa conquista e os maiores vencedores da ca\u00edda de Ur foron primeiro os acadios do reino de Is\u00edn e despois os amorreos que nun s\u00e9culo encher\u00edan Mesopotamia de reinos, quedando o que foi o imperio de Ur fragmentado en numerosos reinos amorreos e acadios cuxas capitais ser\u00e1n cidades que ata ese momento tiveran pouca importancia.\nOs reinos amorreos.\nTrala ca\u00edda do reino de Ur e do esplendor sumerio est\u00e9ndese un complexo per\u00edodo de catro s\u00e9culos (-2004 \u2013 -1595) ata a toma de Babilonia polos hititas. Durante este per\u00edodo os amorreos que se estableceron en Mesopotamia alcanzar\u00e1n a s\u00faa maior importancia a trav\u00e9s de numerosos reinos, o m\u00e1is importante o de Babilonia, mentres que os amorreos n\u00f3mades tam\u00e9n ter\u00e1n a s\u00faa importancia neste per\u00edodo.\nBaixa Mesopotamia.\nTrala ca\u00edda de Ur (-2004), o reino de Is\u00edn manter\u00e1 a paz durante un s\u00e9culo consider\u00e1ndose os sucesores de Ur, seguindo os seus mesmos modelos e reforzar\u00e1n as s\u00faas cidades para protexerse dos MAR.TU n\u00f3mades cada vez m\u00e1is numerosos que se desprazaban continuamente ao longo do Tigris e o \u00c9ufrates, e que finalmente, pouco antes do -1900, se infiltrar\u00e1n en pleno coraz\u00f3n de Babilonia aproveit\u00e1ndose das loitas entre Is\u00edn e Larsa, apoder\u00e1ndose de moitas cidades como Ilip, Marad, Malg\u00fbm, Mashkan-shapir ou mesmo Uruk. Estes novos reinos creados polas tribos n\u00f3mades amorreas,un\u00edanse aos reinos amorreos \"civilizados\" e reinos acadios estando cada vez a Baixa Mesopotamia m\u00e1is fragmentada. Tras este s\u00e9culo de relativa paz baixo o reino de Is\u00edn emerxer\u00e1 o poderoso reino de Larsa (que segundo unhas tobo\u00ed\u00f1as foi fundada no -2025 por un amorreo chamado Napl\u00e2num) e seguir\u00e1 unha terr\u00edbel guerra entre ambos polo dominio de Sumer e Acad, na cal acabar\u00e1 impo\u00f1\u00e9ndose Larsa que se far\u00eda coa metade de Mesopotamia. Ser\u00e1 durante estes dous s\u00e9culos \"Is\u00edn-Larsa\" cando se ir\u00e1n formando os distintos reinos amorreos, como o de Babilonia, que se converter\u00e1 no inimigo com\u00fan de Larsa e Is\u00edn. En -1792 Hammurabi chegou a ser rei de Babilonia utilizando a forza e diplomacia en poucos anos converterase no dono de toda Mesopotamia constru\u00edndo as\u00ed o maior reino amorreo que haber\u00e1 na historia, a\u00ednda que iso se, moi ef\u00e9mero.\nAlta Mesopotamia.\nNa alta Mesopotamia, a cidade de Assur cos reis de orixe amorrea comezar\u00e1 a ga\u00f1ar importancia tras vencer nunha guerra polo control das rutas comerciais a Eshnunna e Mari.\nCultura.\nAchegas.\nOs amorreos non introduciron moitas novidades, limit\u00e1ronse a asimilar a cultura preexistente. Unha das s\u00faas achegas ser\u00eda a introduci\u00f3n do s\u00edmil que presenta ao rei gobernante como pastor-gu\u00eda do seu pobo.\nRelixi\u00f3n.\nOs amorreos apenas introduciron novos deuses, pois a similitude da s\u00faa lingua co acadio favoreceu que os seus deuses se identificasen con alg\u00fans dos xa existentes. A s\u00faa principal achega relixiosa foi o seu deus principal, Amurru, que trala dinast\u00eda amorrea de Babilonia perviviu como un deus secundario, ata que m\u00e1is adiante os babilonios o elevaran a deus nacional, baixo o nome de Marduk. Parece que tam\u00e9n veneraban ao deus lunar Sen.\nLingua amorrita.\nO amorrita \u00e9 unha lingua sem\u00edtico-occidental e que se co\u00f1ece unicamente a trav\u00e9s de nomes propios non acadios transmitidos por escribas acadios durante a \u00e9poca de dominio amorrita en Mesopotamia. Tr\u00e1tase dunha lingua de gran semellanza coas linguas cananeas. Ademais de ser pouco co\u00f1ecida foi unha lingua de escasa importancia xa que os amorritas co tempo usaron o acadio que se parec\u00eda moito \u00e1 s\u00faa lingua e era a lingua principal de Mesopotamia naquela \u00e9poca. Queda demostrado nunhas tabo\u00ed\u00f1as atopadas na cidade de Mari fechadas entre -1800 - -1750 nas que os amorreos falaban un dialecto do acadio e que mostraban moitas formas e construci\u00f3ns semitas do noroeste.\nReferencias B\u00edblicas.\nO Antigo Testamento chama ao Cana\u00e1n \u00e1 terra dos amorritas, pero non se puido establecer ningunha conexi\u00f3n \u00e9tnica ou ling\u00fc\u00edstica entre os amorreos de Mesopotamia da primeira metade do segundo milenio e os de Cana\u00e1n da segunda metade do segundo milenio."}
{"id": "45084", "revid": "624", "url": "https://gl.wikipedia.org/wiki?curid=45084", "title": "Tigris", "text": ""}
{"id": "45085", "revid": "624", "url": "https://gl.wikipedia.org/wiki?curid=45085", "title": "Amoritas", "text": ""}
{"id": "45086", "revid": "624", "url": "https://gl.wikipedia.org/wiki?curid=45086", "title": "Amorritas", "text": ""}
{"id": "45088", "revid": "43327", "url": "https://gl.wikipedia.org/wiki?curid=45088", "title": "Orontes", "text": "O termo Orontes pode referirse a d\u00faas realidades distintas:"}
{"id": "45089", "revid": "22570", "url": "https://gl.wikipedia.org/wiki?curid=45089", "title": "Orontes (pobo)", "text": "Os orontes foron un pobo de Asiria citado por Plinio o Vello, que di que viv\u00edan ao leste de Gaugamela. Corresponder\u00edanse coa moderna tribo kurda dos Rowandi."}
{"id": "45093", "revid": "1987", "url": "https://gl.wikipedia.org/wiki?curid=45093", "title": "R\u00edo Orontes", "text": "O Orontes \u00e9 o principal r\u00edo de Siria, exclu\u00eddo o r\u00edo \u00c9ufrates.\nHistoria e caracter\u00edsticas.\nEstrab\u00f3n di que o seu nome orixinal foi Tif\u00f3n (\"Typhon\"). O r\u00edo pasaba por Antioqu\u00eda e Seleucia (co\u00f1ecida \u00e1s veces por Seleucia do Orontes).\nO r\u00edo nace nas monta\u00f1as do L\u00edbano, onde modernamente \u00e9 chamado Al-Asi (Nahr al-Asi, ou \"o r\u00edo rebelde\"), preto da vila de Labweh, un chisco ao norte de Baalbek, na parte oriental do val da Bekaa. Corre paralelo \u00e1 costa para o norte en territorio sirio e pasa por Homs e Hamah e m\u00e1is ao norte xira ao oeste e entra en territorio de Turqu\u00eda, pasando por Hatay, ata chegar ao mar, desaugando en Suweidah (actualmente Samandagi).\nOs principais afluentes ao norte son o Afrin (Afreen, antigo Oenobaras) e o Kara Su. O seu curso \u00e9 duns 240\u00a0km.\nNon \u00e9 naveg\u00e1bel e a s\u00faa importancia deriva do feito de correr de sur a norte formando un val que antigamente permit\u00eda as comunicaci\u00f3ns flu\u00eddas entre o norte e o sur de Siria.\nFoi escenario da batalla de Qadesh (sobre 1290 / 1275 a C.) e a batalla de Qarqar (entre asirios e os reis confederados dirixidos por Damasco o 853 a.C.).\nO r\u00edo marcou a fronteira norte e leste de Amurru baixo dominio exipcio (s\u00e9culos XV a.C. e XIV a.C.). Os cruzados t\u00ed\u00f1ano como fronteira entre o principado de Antioqu\u00eda e o emirato de Alepo."}
{"id": "45094", "revid": "89787", "url": "https://gl.wikipedia.org/wiki?curid=45094", "title": "Yazilikaya", "text": "Yazilikaya foi un lugar da actual provincia turca de \u00c7orum, pr\u00f3ximo a Hattusa. O seu nome actual significa en turco \"pedra esculpida\".\nHistoria.\nAl\u00ed o rei hitita Tudhaliyas IV fixo esculpir unha serie de deidades na rocha. A s\u00faa estrutura \u00e9 hurrita: a c\u00e1mara principal separa os deuses nunha beira e as deusas \u00e1 outra, xa que os hititas apareaban aos deuses: un deus, unha deusa, e os nomes das deidades son hurritas. Na c\u00e1mara o rei queimaba restos, que eran almacenados nun nicho na parede oeste.\nParece que o complexo era destinado a complexo mortuorio de Tudhaliyas IV, pero iso non \u00e9 seguro. Cheg\u00e1base al\u00ed por un cami\u00f1o desde Hattusa."}
{"id": "45095", "revid": "1822", "url": "https://gl.wikipedia.org/wiki?curid=45095", "title": "Ponto", "text": "Ponto p\u00f3dese referir:\nLugares.\nO Ponto \u00e9 unha rexi\u00f3n hist\u00f3rica de Anatolia \u00e1 que nos podemos referir baixo alg\u00fans destes ep\u00edgrafes:"}
{"id": "45101", "revid": "865", "url": "https://gl.wikipedia.org/wiki?curid=45101", "title": "The Beach Boys", "text": "The Beach Boys son un quinteto vocal e instrumental orixinal de Hawthorne (Os \u00c1nxeles) que popularizou un estilo de pop co\u00f1ecido por \"Surfing\" ou \"Hot-Rod\". As s\u00faas canci\u00f3ns responden a un movemento xuvenil de California da d\u00e9cada de 1960, un despreocupado xeito de vivir que ti\u00f1a nas praias, os coches, as mozas e o surf os seus principais sinais de identidade.\nO grupo estivo formado por tres irm\u00e1ns: Brian (compositor, vocais, baixo, piano), Carl (guitarra, vocais) e Dennis Wilson (bater\u00eda, vocais), xunto cun curm\u00e1n da familia, Mike Love (vocal) e un veci\u00f1o, Ao Jardine (guitarra, vocais).\nHistoria.\nAos 16 anos, Brian Wilson compart\u00eda un dormitorio cos seus irm\u00e1ns, Dennis e Carl, na casa familiar en Hawthorne. V\u00eda o pai, Murry Wilson, tocar o piano e escoitaba atentamente as harmon\u00edas de grupos vocais como The Four Freshmen. Polo seu 16 aniversario regal\u00e1ranlle un magnet\u00f3fono de bobina aberta, e aprendeu a facer \"overdubs\" usando as s\u00faas voces, as de Carl e as da s\u00faa nai. Brian tocar\u00eda o piano con Carl e David Marks (un veci\u00f1o de 11 anos) que usaban guitarras que recibiran como regalos de Nadal.\nAo pouco tempo Brian escoitaba avidamente a Johnny Otis no seu programa da KFOX, a emisora favorita de Carl. Inspirado pola estrutura sinxela e as voces das canci\u00f3ns de rhythm and blues que escoitaba, cambiou o seu estilo de tocar o piano e comezou a compo\u00f1er canci\u00f3ns. O seu entusiasmo interfer\u00edu cos seus estudos de m\u00fasica na escola.\nAs reuni\u00f3ns familiares puxeron en contacto aos Wilson co seu curm\u00e1n Mike Love. Brian ensinoulle harmon\u00edas \u00e1 irm\u00e1 de Love, Maureen, e posteriormente Brian, Mike Love e dous amigos actuaron no Hawthorne High School. Brian tam\u00e9n co\u00f1eceu a Al Jardine, un compa\u00f1eiro do instituto que tocaba a guitarra nun grupo folk chamado The Islanders.\nBrian suxer\u00edule a Jardine formar equipo co seu curm\u00e1n e co seu irm\u00e1n Carl. Foi nesas sesi\u00f3ns, celebradas no dormitorio de Brian, cando comezou a formarse o \"son Beach Boys\". Love animou a Brian a compo\u00f1er canci\u00f3ns e bautizou \u00e1 banda como \"The Pendletones\", unha combinaci\u00f3n de \"Pendleton\", un tipo de camisa de la popular na \u00e9poca, e \"tone\". Nas s\u00faas primeiras actuaci\u00f3ns, a banda vest\u00eda as pesadas chaquetas de la semellantes \u00e1s camisas usadas polos surfistas de South Bay. A\u00ednda que os motivos relacionados co surf destacaban nas s\u00faas primeiras canci\u00f3ns, Dennis era o \u00fanico surfista do grupo.\nJardine e un amigo cantante, Gary Winfrey, foron canda Brian para ver se pod\u00eda axudalos cunha versi\u00f3n dunha canci\u00f3n folk que quer\u00edan gravar, \"Sloop John B\". En ausencia de Brian, os dous falaron con Murry, un veterano da industria musical cun \u00e9xito modesto. O grupo interpretou unha lenta balada, \"Their Hearts Were Full of Spring\", pero non chegou a impresionar aos Morgans. Tras unha in\u00f3cmoda pausa, Dennis mencionou que ti\u00f1an unha canci\u00f3n orixinal, \"Surfin'\".\nCoa axuda de Love, Brian rematou a canci\u00f3n e o grupo alugou guitarras, bater\u00eda, amplificadores e micr\u00f3fonos. Practicaron durante tres d\u00edas mentres os pais dos Wilsons tomaban unhas curtas vacaci\u00f3ns. En outubro, The Pendletones gravaron 12 tomas de \"Surfin'\" nas estreitas oficinas dos Morgans (David Marks non estivo presente nas sesi\u00f3ns xa que estaba na escola). Fabricouse un pequeno n\u00famero de sinxelos, e cando os rapaces desempaquetaron entusiasmados a s\u00faa primeira caixa cos mesmos, editados a trav\u00e9 do selo Candix Records, sorprend\u00e9ronse ao ver o seu nome cambiado polo de \"Beach Boys\". Ao parecer un traballador de promoci\u00f3n, Russ Regan, fixo o cambio para relacionar o grupo con outras bandas de surf da \u00e9poca.\nThe Beach Boys formouse en 1961, e nese ano, no mes de decembro, sa\u00edu o seu primeiro sinxelo, \"Surfin'\". A canci\u00f3n foi emitida ao pouco tempo polas emisoras KFWB e KRLA, d\u00faas das radios para adolescentes m\u00e1is influentes dos \u00c1nxeles. Foi todo un \u00e9xito na costa oeste, chegando ao n\u00famero 3 no sur de California e ao 75 nas listas nacionais de pop. Os seus primeiros \u00e9xitos \"Surfin' USA\" (1963), \"Fun, fun, fun\" (1964) e \"California girls\" (1965) falaban sobre unha especie de utop\u00eda suburbana adolescente nas praias e arrasaron en todo o pa\u00eds, axudados por arranxos intelixentes e bonitas melod\u00edas. O seu primeiro n\u00famero un alcanz\u00e1rono en 1964 con \"I Get Around\" e m\u00e1is adiante repiten en 1965 con \"Help me Rhonda\".\nBrian Wilson foi o autor da maior\u00eda das canci\u00f3ns, a\u00ednda que unha doenza de o\u00eddo lle obriga a deixar as actuaci\u00f3ns en directo e empeza a dedicarse en exclusiva \u00e1 creaci\u00f3n e produci\u00f3n de novos temas. Substitu\u00edulle no directo Bruce Johnston, que se converteu no sexto membro dos Beach Boys, a\u00ednda que abandonar\u00eda o grupo a principios dos 70 para volver entrar nel a finais desa d\u00e9cada.\nEn 1966 a m\u00fasica dos Beach Boys comeza a facerse m\u00e1is complexa, sendo unha mostra o \u00e1lbum \"Pet Sounds\" e a canci\u00f3n \"Good Vibrations\". Xa neses tempos, Brian Wilson introd\u00facese no mundo das drogas alucin\u00f3xenas, o que trae repercusi\u00f3ns na s\u00faa m\u00fasica, sobre todo no proceso de gravaci\u00f3n do que \u00eda ser unha sinfon\u00eda adolescente cara a Deus. O disco, chamado \"Smile\", nunca chegou a editarse por problemas internos da banda e a discogr\u00e1fica Capitol. Moitas das canci\u00f3ns deste proxecto foron utilizadas en posteriores \u00e1lbums como \"Smiley Smile\" (1967) (Wonderful, Vegetables, Heroes and Villains, Good Vibrations) ou \"Surf's Up\" (1971) coa canci\u00f3n que d\u00e1 t\u00edtulo ao L.P.\nDesde ese momento a carreira dos Beach Boys sofre altibaixos, editando discos importantes pero con escasa resposta comercial como \"Sunflower\" (1970), \"Surf's Up\" (1971) e \"Holland\" (1973), o cal ata foi considerado pola revista Rolling Stone como disco do ano, ata que en 1988 volven alcanzar un n\u00famero un con \"Kokomo\".\nNos anos 80, os seus concertos anuais no D\u00eda da Independencia Americana (4 de xullo) no monumento de George Washington reun\u00edan a preto de 500.000 persoas."}
{"id": "45104", "revid": "43749", "url": "https://gl.wikipedia.org/wiki?curid=45104", "title": "Bilbo", "text": ""}
{"id": "45105", "revid": "839", "url": "https://gl.wikipedia.org/wiki?curid=45105", "title": "Samaritanos", "text": "Os samaritanos constit\u00faen un grupo \u00e9tnico de Oriente Medio que te\u00f1en relaci\u00f3n cos habitantes da Samaria hist\u00f3rica desde o exilio de Babilonia ata o comezo do cristianismo.\nHistoria e caracter\u00edsticas.\nOs samaritanos consid\u00e9ranse descendentes de d\u00faas tribos de Israel, Efra\u00edn e Menash\u00e9 mentres os sacerdotes ve\u00f1en da tribo de Lev\u00ed, pero non se consideran xudeus. Para os xudeus os samaritanos son orixinarios do Kurr e foron desprazados para Samaria polos asirios. A s\u00faa relixi\u00f3n, o samaritanismo est\u00e1 baseada na Torah e para eles \u00e9 a verdadeira relixi\u00f3n dos antigos israelitas, antes do Templo de Xerusal\u00e9n. A separaci\u00f3n entre xudeus e samaritanos data do s\u00e9culo IV antes da nosa era. Os samaritanos, uns 700 no ano 2005, residen maioritariamente nas localidades de Kiryat Luza preto do Monte Gerizim e en Hol\u00f3n. Os samaritanos falan ben \u00e1rabe en Kiryat Luza ou hebreo en Hol\u00f3n como lingua habitual pero utilizan liturxicamente o hebreo samaritano, hebreo b\u00edblico escrito en alfabeto samaritano e o arameo samaritano.\nOs samaritanos negan a santidade de Xerusal\u00e9n, para eles o verdadeiro lugar elixido por Deus \u00e9 o monte Gerizim, celebran o s\u00e1bado dunha forma moi r\u00edxida: visten roupas especiais, rezan pola madrugada, desconectan os aparellos el\u00e9ctricos. A Pascua \u00e9 a festividade m\u00e1is importante dos samaritanos, x\u00fantanse durante vinte d\u00edas no monte Gerizim. Os samaritanos contan o tempo desde a chegada \u00e1 Terra Prometida e as\u00ed o ano 2007 \u00e9 para os samaritanos o ano 3645."}
{"id": "45106", "revid": "889", "url": "https://gl.wikipedia.org/wiki?curid=45106", "title": "Samaritano", "text": ""}
{"id": "45109", "revid": "12452", "url": "https://gl.wikipedia.org/wiki?curid=45109", "title": "Linguas Xermanas", "text": ""}
{"id": "45110", "revid": "22570", "url": "https://gl.wikipedia.org/wiki?curid=45110", "title": "Kantuzzilis", "text": "Nome dun hitita co\u00f1ecido por ser un dos dous asasinos (xunto co seu irm\u00e1n Himuilis) do seu rei Muwatallis I, en -1465. Espec\u00falase coa posibilidade de ambos seren fillos de Huzziyas II, quen morrera tam\u00e9n asasinado por Muwatallis (o seu irm\u00e1n ou fillo)."}
{"id": "45111", "revid": "1505", "url": "https://gl.wikipedia.org/wiki?curid=45111", "title": "Himuilis", "text": "Nome dun hitita co\u00f1ecido por ser un dos dous asasinos (xunto co seu irm\u00e1n Kantuzzilis) do seu rei Muwatallis I, en -1465. Espec\u00falase coa posibilidade de ambos seren fillos de Huzziyas II, quen morrera tam\u00e9n asasinado por Muwatallis (o seu irm\u00e1n ou fillo)."}
{"id": "45112", "revid": "624", "url": "https://gl.wikipedia.org/wiki?curid=45112", "title": "Piyasilis", "text": ""}
{"id": "45113", "revid": "624", "url": "https://gl.wikipedia.org/wiki?curid=45113", "title": "Piyasilis I de Karkemish", "text": "Piyasilis (Sarri-Kusuh) foi fillo do rei hitita Suppiluliumas I. Foi rei de Karkemish.\nTraxectoria.\nO rei hitita conquistou Kargamis (Karkemish) despois de oito d\u00edas de asedio, e entrou na cidade e mesmo fixo ofrendas \u00e1 deusa tutelar da cidade e a outra deusa local, probabelmente Kubaba; a cidade foi saqueada e fix\u00e9ronse 3300 prisioneiros. Despois reunificou a terra de Kargamis e a cidade de Kargamis baixo unha xurisdici\u00f3n \u00fanica e deu o trono de Kargamis ao seu fillo Piyasilis (sobre -1330)\nFoi rei ata a s\u00faa morte, probabelmente despois do -1300."}
{"id": "45114", "revid": "624", "url": "https://gl.wikipedia.org/wiki?curid=45114", "title": "Sarri-Kusuh", "text": ""}
{"id": "45115", "revid": "624", "url": "https://gl.wikipedia.org/wiki?curid=45115", "title": "Piyassilis", "text": ""}
{"id": "45116", "revid": "624", "url": "https://gl.wikipedia.org/wiki?curid=45116", "title": "Hukkana", "text": ""}
{"id": "45117", "revid": "22570", "url": "https://gl.wikipedia.org/wiki?curid=45117", "title": "Kannuwara", "text": "Kannuwara foi unha cidade da Terra Alta Hitita, non lonxe da fronteira de Hayasa.\nAproveitando que o rei Mursilis II fora chamado polo \"hepat\" (sacerdote) de Kummani para celebrar un festival relixioso e sa\u00edu da zona raiana deixando as operaci\u00f3ns ao seu xefe de vi\u00f1os (alto cargo da corte) Nuwanza, Anniya de Azzi e Hayasa atacou Istitina e Kannuwara; a primeira foi destru\u00edda, pero a segunda resistiu o ataque e expulsou aos atacantes que tiveron que a asediar. O rei ordenou unha sa\u00edda, pero Nuwanza consultou os presaxios que non eran favor\u00e1beis e non se fixo; Niwanza informou ao rei. Este deixou pasar un tempo e despois pediu uns novos auspicios que, loxicamente, agora ser\u00edan favor\u00e1beis, e enviou ao pr\u00edncipe Anana-ziti a Nuwanza para lle comunicar os novos augurios e que pod\u00eda sa\u00edr adiante; f\u00edxose a sa\u00edda, e os asediantes ser\u00edan derrotados e un gran n\u00famero deles morreu."}
{"id": "45118", "revid": "56817", "url": "https://gl.wikipedia.org/wiki?curid=45118", "title": "Kummani", "text": "Kummani foi unha cidade da zona de fronteira entre Mitanni e o Imperio Hitita, situada entre Tegarama e Armatana, ao nordeste de Kizzuwatna. Probabelmente o nome de Commagene derive de Kummani."}
{"id": "45119", "revid": "56817", "url": "https://gl.wikipedia.org/wiki?curid=45119", "title": "Armatana", "text": "Armatana foi un reino, cuxa capital era a cidade de Armatana, que estaba situado ao sur de Tegarama, ao oeste de Isuwa e ao leste de Kizzuwatna (Cilicia), rexi\u00f3n do Alto \u00c9ufrates e a futura Armenia.\nFormouse durante a crise de Hatti (s\u00e9culos -XVI \u2013 -XV) cando Mitanni chegou ao seu punto de m\u00e1ximo poder. Quedou sometido a Mitanni sobre o -1500, e despois foi sometido polo rei hitita Tudhaliyas II sobre o -1400.\nSobre o -1360 o rei Tushratta de Mitanni favoreceu unha revolta al\u00ed. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes. Suppiluliumas I fixo unha nova campa\u00f1a vitoriosa como rei a este territorio sobre o -1340."}
{"id": "45120", "revid": "22570", "url": "https://gl.wikipedia.org/wiki?curid=45120", "title": "Zazzisa", "text": "Zazissa ou Zazisa foi un pequeno principado da zona raiana entre os hititas e Mitanni que se formou sobre o s\u00e9culo \u2013XVI e caeu baixo influencia de Mitanni ata que, a finais do s\u00e9culo \u2013XV foi sometido ao Imperio Hitita. Sobre o -1360 o rei Tushratta de Mitanni favoreceu unha revolta al\u00ed. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45121", "revid": "624", "url": "https://gl.wikipedia.org/wiki?curid=45121", "title": "Zazisa", "text": ""}
{"id": "45122", "revid": "624", "url": "https://gl.wikipedia.org/wiki?curid=45122", "title": "Zazissa", "text": ""}
{"id": "45123", "revid": "624", "url": "https://gl.wikipedia.org/wiki?curid=45123", "title": "Zazzissa", "text": ""}
{"id": "45124", "revid": "22570", "url": "https://gl.wikipedia.org/wiki?curid=45124", "title": "Alha", "text": "Alha foi un pequeno reino que se formou durante a crise de Hatti (s\u00e9culos -XVI - -XV con Mitanni no seu punto de m\u00e1ximo poder), na rexi\u00f3n do Alto \u00c9ufrates e a futura Armenia. Foi sometido polo rei hitita Tudhaliyas II (sobre o -1400)\nSobre o -1360 o rei Tushratta de Mitanni favoreceu unha revolta al\u00ed. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45125", "revid": "22570", "url": "https://gl.wikipedia.org/wiki?curid=45125", "title": "Aripsa", "text": "Aripsa foi unha fortaleza na C\u00f3lquida cl\u00e1sica, nun promontorio rochoso no Mar Negro que pertenc\u00eda a Anniya de Azzi e Hayasa a finais do s\u00e9culo \u2013XIV, cando foi atacada por Mursilis II, rei dos hititas, quen a conquistou."}
{"id": "45126", "revid": "22570", "url": "https://gl.wikipedia.org/wiki?curid=45126", "title": "Duskamma", "text": "Duskamma foi unha fortaleza na C\u00f3lquida cl\u00e1sica, seguramente pr\u00f3xima a Aripsa, que pertenc\u00eda a Anniya de Azzi e Hayasa a finais do s\u00e9culo \u2013XIV, cando foi atacada por Mursilis II, rei dos hititas. Despois da conquista de Aripsa, Duskamma rendeuse voluntariamente."}
{"id": "45127", "revid": "624", "url": "https://gl.wikipedia.org/wiki?curid=45127", "title": "Kummanni", "text": ""}
{"id": "45128", "revid": "56817", "url": "https://gl.wikipedia.org/wiki?curid=45128", "title": "Ura", "text": "Ura foi unha fortaleza de fronteira situada seguramente en Hayasa (ao sur de Trebisonda) que foi atacada polos hititas (co seu rei Mursilis II) que obtiveron unha vitoria. O rei Anniya de Hayasa e Azzi, despois do ataque, aceptou as condici\u00f3ns de paz impostas polos hititas pero non as cumpriu."}
{"id": "45129", "revid": "624", "url": "https://gl.wikipedia.org/wiki?curid=45129", "title": "Urhi-Tesup", "text": ""}
{"id": "45131", "revid": "98629", "url": "https://gl.wikipedia.org/wiki?curid=45131", "title": "Focke-Wulf Fw 190", "text": "O Focke-Wulf Fw 190 foi un caza alem\u00e1n usado pola \"Luftwaffe\" durante a segunda guerra mundial. Realizou o seu primeiro voo o 1 de xu\u00f1o de 1939 e exerceu multitude de tarefas durante a guerra. Foi probablemente o mellor caza alem\u00e1n da contenda.\nHistoria.\nDese\u00f1o.\nNa primavera de 1938 o Ministerio do Aire nazi prop\u00faxolle \u00e1 compa\u00f1\u00eda Focke-Wulf a construci\u00f3n dun caza, s\u00f3 tres anos despois do primeiro voo do Messerschmitt Bf 109. Durante ese tempo pensouse que ning\u00fan caza estranxeiro pod\u00eda superar ao avi\u00f3n de Messerschmitt, pero debido \u00e1s excelencias do equipo de dese\u00f1o de Focke-Wulf, dirixido polo enxe\u00f1eiro Kurt Tank, decidiuse ordenar a produci\u00f3n dun novo caza.\nA compa\u00f1\u00eda non ti\u00f1a traballos de importancia coa Luftwaffe, e o novo proxecto comezou a cobrar m\u00e1is forza, a\u00ednda que ningu\u00e9n agardaba realmente que Focke-Wulf puidese dese\u00f1ar un avi\u00f3n mellor que o Bf 109.\nElecci\u00f3n do motor.\nO principal dilema \u00e1 hora de comezar o dese\u00f1o do novo caza foi o tipo de motor que levar\u00eda. A maior\u00eda das propostas presentadas por Tank estaban baseadas en motores refrixerados por l\u00edquido, pero tam\u00e9n hab\u00eda un proxecto para un caza cun motor radial refrixerado por aire, o BMW 139. Este era un motor moi potente, pero na \u00e9poca case ningu\u00e9n en Alema\u00f1a pensaba na posibilidade de dese\u00f1ar un caza cun motor radial.\nExist\u00edan moitos factores que fac\u00edan pensar en que o motor m\u00e1is axeitado para un caza de grande velocidade era un motor en \"V\" refrixerado por l\u00edquido, cos seus cilindros dispostos en filas lineais. Pens\u00e1base que estes motores eran m\u00e1is aerodin\u00e1micos, e que os radiais refrixerados por aire, cos seus cilindros semellando radios dunha roda, semellaban demasiado voluminosos e causantes dunha alta resistencia. Reforz\u00e1base esta idea coas pobres prestaci\u00f3ns da maior\u00eda dos cazas que usaban motores radiais na \u00e9poca. O tempo demostrou que esta crenza era equivocada.\nFinalmente elixiuse equipar ao novo avi\u00f3n co motor de BMW por tres motivos: parec\u00eda menos propenso a sufrir danos en combate; ofrec\u00eda maior potencia que calquera outro refrixerado por l\u00edquido; e, sobre todo, para non sobrecargar a produci\u00f3n dos motores lineis DB 601 e Jumo 611, que se fabricaban en menor n\u00famero que as c\u00e9lulas dos avi\u00f3ns que equipaban.\nDurante o proceso de dese\u00f1o prestouse moito coidado en facilitar a s\u00faa produci\u00f3n en serie de minimizar os problemas de mantemento e revisi\u00f3n unha vez estivese en servizo. Tam\u00e9n p\u00faxose \u00e9nfase no seu pouco peso e compacidade. Outras caracter\u00edsticas destacables do seu dese\u00f1o foron a disposici\u00f3n do seu tren principal de aterraxe nas \u00e1s, o Bf 109 t\u00ed\u00f1ao baixo a fuselaxe, ou a c\u00fapula acristalada da cabina, que lle daba unha excelente visibilidade.\nRedese\u00f1o.\nO motor instalouse directamente diante do longueiro principal do avi\u00f3n co obxectivo de reducir o seu tama\u00f1o e peso, e a cabina situouse xusto detr\u00e1s del para preservar o equilibrio. O resultado foi un dese\u00f1o moi compacto. Tank ti\u00f1a en mente instalar todo o armamento do caza nas \u00e1s, pero o \"Technischen Amt\", o departamento t\u00e9cnico do Ministerio do Aire alem\u00e1n, apertou para que se instalasen armas na parte superior da fuselaxe. Debido a que a lonxitude non era suficiente para a instalaci\u00f3n das mesmas debido ao compacto do dese\u00f1o, tivo que redese\u00f1arse o caza. Este feito unido \u00e1 aparici\u00f3n do motor BMW 801 en 1936, m\u00e1is longo e pesado que o BMW 139 que se ti\u00f1a previsto para que equipase ao prototipo do Fw 190, a\u00ednda que bastante m\u00e1is potente, fixeron que tivese que abandonarse a idea dun caza pequeno. Tivo que optarse ent\u00f3n por un caza m\u00e1is grande, potencialmente superior e con m\u00e1is capacidade de armamento.\nProbas de voo.\nO primeiro prototipo, o V1, rematouse a mediados de maio de 1935 e inmediatamente comezou as probas est\u00e1ticas e de carreteo. O d\u00eda 1 de xullo fixo o seu primeiro voo. O V2 unir\u00edase ao programa de probas no mes de outubro, pero estrelouse a comezos de 1940 por un fallo na cambota. Nesa \u00e9poca Focke-Wulf recibir\u00eda un pedido de 40 exemplares do Fw 190A-4 de preserie e decidiuse non rematar os prototipos V3 e V4, pasando directamente ao V5.\nO prototipo V5 voar\u00eda en abril de 1940 e era un avi\u00f3n completamente redese\u00f1ado, moito m\u00e1is pesado e robusto. Levaba instalado un motor BMW 801C. O aumento de peso esix\u00eda unha \u00e1 maior, e despois da colisi\u00f3n do V5 cun tractor durante as probas decidiuse instalar apresuradamente unha \u00e1 m\u00e1is grande. O V5g (de \"gross\", grande) ti\u00f1a agora 10,5 metros de envergadura e maior superficie alar, sendo o resultado unha mellora considerable do goberno do avi\u00f3n reduc\u00edndose a velocidade en s\u00f3 10\u00a0km/h.\nComezo da produci\u00f3n.\nA principios de 1941 a fabrica de Focke-Wulf en Bremen ti\u00f1a xa avanzada a construci\u00f3n dos 40 A-4 de preserie, e o oitavo deles xa estaban voando, sendo este o primeiro coa xa normalizada \u00e1 de maior lonxitude e superficie. Recib\u00edrase tam\u00e9n un contrato para a fabricaci\u00f3n de 100 exemplares do A-1 (xa de serie) e comezouse un programa para a produci\u00f3n do avi\u00f3n en f\u00e1bricas dispersas, para que, no caso de seren bombardeadas, non tivese que pararse a produci\u00f3n. Este programa chegar\u00eda a involucrar a unhas 80 factor\u00edas distintas.\nEsta organizaci\u00f3n de produci\u00f3n orixinouse cos bombardeos da RAF sobre Bremen os d\u00edas 4 e 5 de xullo de 1940, que a\u00ednda que foron de baixa intensidade agard\u00e1banse nun futuro ataques maiores. \u00c1 parte da dispersi\u00f3n da produci\u00f3n d\u00e9uselle licenzas de fabricaci\u00f3n do Fw 190 a outras compa\u00f1\u00edas alem\u00e1s. Estas compa\u00f1\u00edas ser\u00edan AGO, Arado, Dornier e Fieseler.\nChegada \u00e1s unidades de combate.\nA finais de 1940 a produci\u00f3n na factor\u00eda de Bremen increment\u00e1rase de xeito significativo, e en febreiro de 1941 entregar\u00edanse \u00e1s seis primeiras unidades de A-0. Estes primeiros exemplares foron entregados na base de probas de Rechlin-Roggennthin, a onde viaxara persoal da primeira unidade que recibir\u00eda o novo caza, o II/JG 26.\nEn xu\u00f1o de 1941 comezar\u00eda a produci\u00f3n do Fw 190A-1 e na f\u00e1brica de Focke-Wulf de Marienburg constrir\u00edanse os 100 A-1 pedidos. En agosto producir\u00edase o A-2, co apoio de factor\u00edas das compa\u00f1\u00edas AGO e Arado. Esta variante substitu\u00eda as metralladoras das ra\u00edces alares por can\u00f3ns Mauser MG 151 de 20\u00a0mm. Mentres tanto continuar\u00edan as probas en condici\u00f3ns operacionais por parte do II/JG 26, trasladado en maio ao aeroporto de Le Bourget, en Par\u00eds.\nNa primavera de 1942 a produci\u00f3n centrar\u00edase na construci\u00f3n do A-3, equipado cun motor BMW 801D-2. Tanto o A-3 como o A-2 eran moi superiores ao Spitfire Mk V brit\u00e1nico, que era o mellor caza aliado da \u00e9poca.\nVariedade de armas.\nUnha das caracter\u00edsticas que m\u00e1is destacaron do Fw 190 e todas as s\u00faas variantes foi a gran cantidade de armas que chegou a usar. A pesar de ser un caza pequeno en comparaci\u00f3n cos brit\u00e1nicos e estadounidenses, este feito foi posible debido a varios factores: a forza estrutural do avi\u00f3n; \u00e1 robustez e dese\u00f1o do seu tren de aterraxe, que deixaba moito espazo entre o avi\u00f3n e o chan e permit\u00eda equipalo con armas grandes; e a enorme potencia do seu motor.\nO Fw 190 chegou a usar torpedos navais e bombas de ata 1.800\u00a0kg. Foi tam\u00e9n elixido como banco de probas de numerosas armas experimentais, como o can\u00f3n SG 113A \"Forstersonde\", probado no A-8 e que consist\u00eda en catro can\u00f3ns de 77\u00a0mm que disparaban cara a abaixo cando o avi\u00f3n sobrevoaba o campo magn\u00e9tico dun tanque; ou o SG 116 \"Zellendusche\". seis can\u00f3ns que disparaban cara a arriba cando unha c\u00e9lula fotoel\u00e9ctrica detectaba a sombra dun bombardeiro.\nNun principio pensouse lograr esa versatilidade creando versi\u00f3ns especiais, pero lograr\u00edase m\u00e1is eficazmente producindo en masa os modelos b\u00e1sicos e dot\u00e1ndoos con equipos de conversi\u00f3n \"Umr\u00fcst-Baus\u00e4tze\" e \"R\u00fcsts\u00e4tze\", que permit\u00edan a instalaci\u00f3n de distintos tipos de armamento.\nEstes equipos pod\u00edan instalarse en case calquera tipo de Fw 190, pero tam\u00e9n houbo m\u00f3dulos especiais de armas constru\u00eddos en f\u00e1bricas concretas. Este equipamento fixo do Fw 190 o avi\u00f3n que probablemente levou \u00e1is tipos distintos de armamento na historia.\nEquipos \"Umr\u00fcst\".\nHoubo gran variedade destes equipamentos dispo\u00f1ibles, conseguindo grazas a eles a diversidade que se pretend\u00eda \u00e1 hora de equipar ao Fw 190. Un dos primeiros en ser equipados con eles foi o Fw 190 A-3, ao instal\u00e1rselle o U1 (equipo \"Umr\u00fcst\"-1). Outros tipos usados son os seguintes:\nO Fw 190A-4, que comezou a producirse na primavera de 1942, consolidaba as modificaci\u00f3ns da serie e convert\u00edase nun est\u00e1ndar. Pod\u00eda levar bastantes dos equipos \"Unr\u00fcst\" e \"R\u00fcsts\u00e4tze\" dispo\u00f1ibles. En abril de 1943 entrar\u00eda en produci\u00f3n o A-5, cunha fuselaxe 150\u00a0mm m\u00e1is longa debido \u00e1 revisi\u00f3n da montura do motor. Esta variante xa foi dese\u00f1ada dende un principio para poder levar a gama completa de equipos de conversi\u00f3n.\nNovas series.\nMentres se continuaba desenvolvendo a serie b\u00e1sica A e se incrementaba a produci\u00f3n considerablemente (de 1.278 avi\u00f3ns en 1942 a 3.208 en 1943 e 11.411 en 1944), desenvolv\u00e9ronse outras versi\u00f3ns non tan importantes como a Serie F, de ataque, e a G, bombardeiro de longo alcance, as\u00ed como a serie D remotorizada.\nVersi\u00f3ns.\nPrototipos\nPreserie\nSerie A\nSerie B\nSerie C\nFoi un caza de alta cota cun motor DB 603.\nSerie D\nSerie F\nVersi\u00f3n de ataque. Realmente non representou un cambio moi radical con respecto \u00e1 serie A sen\u00f3n que m\u00e1is ben consistiu nunha redenominaci\u00f3n da extensa gama desa serie. O F-1 estaba baseado no A-4 e o F-2 no A-5 e ambos incorporaban un armamento m\u00e1is reducido, pero con m\u00e1is capacidade de bombas. O F-3 era un A-6 coa \u00e1 modificada. O F-8, a versi\u00f3n m\u00e1is importante da serie, estaba baseado no A-8 e introduc\u00eda can\u00f3ns MG 131 e soporte subalares normalizados.\nSerie G\nFoi unha versi\u00f3n para o bombardeo a longo alcance. O seu nome oficial foi \"Jagdbomber mit vergr\u00f6sserter Reichweite\" e abreviado como Jabo-Rei. Os primeiros modelos foron modificaci\u00f3ns da serie A, que se converter\u00edan nos G-1. Ti\u00f1a s\u00f3 dous can\u00f3ns MG 151 nas ra\u00edces alares pero pod\u00eda levar bombas de grandes pesos e dep\u00f3sitos de combustible lanzables.\nSerie S\nFoi un adestrador para converter pilotos do Ju 87 ao Fw 190. Estaban baseados en c\u00e9lulas de A-5 e A-8 \u00e1s que se lle instalou un segundo asento nunha cabina m\u00e1is longa e uns rudimentarios controis para o instrutor."}
{"id": "45133", "revid": "23204", "url": "https://gl.wikipedia.org/wiki?curid=45133", "title": "Fiat CR.42", "text": "O Fiat CR.42 Falco foi un caza biplano italiano usado durante a segunda guerra mundial. Voou por primeira vez en 1936 a partir do Fiat CR.32, con mellor estrutura e un motor radial. Foi o derradeiro caza biplano italiano, e, a\u00ednda que era excelente, era superado polos monoplanos brit\u00e1nicos. Constru\u00edronse 1.780 exemplares."}
{"id": "45135", "revid": "98629", "url": "https://gl.wikipedia.org/wiki?curid=45135", "title": "Fiat CR.32", "text": "O Fiat CR.32 foi un caza biplano italiano usado durante a guerra civil espa\u00f1ola e a segunda guerra mundial. Fixo o seu primeiro voo o 28 de abril de 1933 e foi o principal caza de Italia durante os anos 30. Desenvolveuse a partir do CR.30, do que conservaba a estrutura met\u00e1lica con revestimento de tea e metal, pero era m\u00e1is pequeno e m\u00e1is \u00e1xil. Constru\u00edronse unhas 1.100 unidades deste avi\u00f3n.\nO CR.32 loitou na guerra civil espa\u00f1ola e na segunda guerra mundial. Durante a guerra civil espa\u00f1ola foi o caza m\u00e1is numeroso do bando nacionalista e dos seus aliados italianos. Os primeiros exemplares chegaron a Marrocos a comezos de agosto de 1936, pouco despois de iniciarse a guerra. En total chegar\u00edan 380 unidades. Na segunda guerra mundial operou nos teatros do norte e leste de \u00c1frica, Albania e o Mediterr\u00e1neo."}
{"id": "45136", "revid": "98629", "url": "https://gl.wikipedia.org/wiki?curid=45136", "title": "Fiat G.50", "text": "O Fiat G.50 Freccia foi un caza italiano usado durante a segunda guerra mundial. Foi o primeiro intento italiano de producir un caza moderno e voou por primeira vez en febreiro de 1937. Era un caza monoplano, met\u00e1lico, co tren retr\u00e1ctil e a cabina pechada e foi exportado a Croacia e a Finlandia."}
{"id": "45137", "revid": "98629", "url": "https://gl.wikipedia.org/wiki?curid=45137", "title": "Macchi C.202", "text": "O Macchi C.202 Folgore (raio) foi un caza italiano usado durante a segunda guerra mundial. Trat\u00e1base dunha evoluci\u00f3n do MC.200 ao que se lle instalou un motor lineal de orixe alem\u00e1 que lle deu maior potencia. Voou por primeira vez en agosto de 1940 cun motor Daimler-Benz DB 601A-1 e resultou ser moi superior ao seu predecesor. Constru\u00edronse 1.100 exemplares de 11 versi\u00f3ns distintas.\nA partir do Folgore o seu dese\u00f1ador, Mario Castoldi, realizar\u00eda o MC.205 Veltro, que far\u00eda o seu primeiro voo en novembro de 1942.\nHistoria.\nA s\u00faa aparici\u00f3n debeuse \u00e1 combinaci\u00f3n da c\u00e9lula do MC.200, concretamente do modelo MC.201, cun motor alem\u00e1n, o Daimler-Benz DB 601A-1, un motor de 12 cilindros en V invertida, cunha potencia de 1.175 CV que xa equipaba ao Messerchmitt Bf 109 xermano.\nAo contrario que o seu predecesor, que tivo que cinguirse \u00e1s especificaci\u00f3ns da Regia Aeronautica, o Folgore foi unha iniciativa do xefe de dese\u00f1o de Macchi, Mario Castoldi. O enxe\u00f1eiro recolleu a experiencia obtida cos avi\u00f3ns de carreiras da compa\u00f1\u00eda impulsados por motores lineais. Castoldi s\u00f3 tivo ent\u00f3n que realizar as modificaci\u00f3ns precisas para instalar o motor, importado por Macchi dende Alema\u00f1a a principios de 1940.\nO resultado foi un avi\u00f3n coa manobrabilidade do seu antecesor, pero con maior velocidade grazas ao motor alem\u00e1n. Ti\u00f1a unhas limpas li\u00f1as aerodin\u00e1micas e unha construci\u00f3n moi robusta. Demostrou unha boa rapidez ascensional e gran capacidade para operar dende pistas pouco preparadas, sobre todo no deserto.\nAs\u00ed e todo o Folgore tam\u00e9n presentou unha serie de problemas. A grandes velocidades experimentaba fortes vibraci\u00f3ns debido \u00e1 ausencia de compresi\u00f3n nos aler\u00f3ns e na direcci\u00f3n. Outro importante problema do que se queixaban os seus pilotos era o seu insuficiente armamento. O avi\u00f3n estaba equipado con d\u00faas metralladoras Breda-Safat de 12,7\u00a0mm enriba do cap\u00f3, que disparaban a trav\u00e9s da h\u00e9lice, pero estas eran insuficientes en comparaci\u00f3n coa potencia dos cazas aliados. Na Serie IV tentouse arranxar este problema instalando d\u00faas metralladoras de 7,7\u00a0mm nas \u00e1s, e incluso chegou a probarse nun exemplar a instalaci\u00f3n de can\u00f3ns subalares Mauser MG 151 de 20\u00a0mm.\nO seu prototipo realizou o seu primeiro voo o d\u00eda 10 de agosto de 1940 ao mando do comandante Carestiato, o mellor piloto de probas de Macchi. O Ministerio do Aire italiano ordenou inmediatamente a construci\u00f3n do Folgore e chegou a subcontratarse a s\u00faa produci\u00f3n con Breda, que o construir\u00eda na s\u00faa f\u00e1brica de Mil\u00e1n.\nAdquiriuse a licenza para fabricar o motor en Italia e da s\u00faa produci\u00f3n encargar\u00edase Alfa Romeo, que o bautizar\u00eda co nome de R.A.100 R.C.41-I Monzoni (monz\u00f3n). Despois dos primeiros env\u00edos Alema\u00f1a reduciu os env\u00edos de subministraci\u00f3n de Daimler-Benz, que precisaba para os seus propios avi\u00f3ns. Alfa Romeo non pod\u00eda subministrar m\u00e1is de 40 ou 50 unidades do motor ao mes, que a\u00ednda por riba ti\u00f1an que compartirse tam\u00e9n co Reggiane Re.2001, polo que a produci\u00f3n do Folgore ralentizouse.\nEn combate.\nOs primeiros C.202 da Regia Aeronautica chegar\u00edan \u00e1 fronte do norte de \u00c1frica a finais de 1941, tarde para frear a ofensiva aliada en Tobruk, pero a principios de 1942 medir\u00edan as s\u00faas forzas cos Hurricane e os Spitfire que defend\u00edan a illa de Malta. Nesas datas unir\u00edanse tam\u00e9n aos Bf 109 do Afrika Korps na campa\u00f1a que sitiar\u00eda Alexandr\u00eda e que rematar\u00eda coa derrota dos alem\u00e1ns e italianos en El Alamein en outubro dese ano.\nDende ese momento os Folgore actuar\u00edan de escolta dos Ju 87 alem\u00e1ns e dos S.M.79 italianos nos seus bombardeos en Malta e nos combates que protex\u00edan a retirada das s\u00faas tropas. No norte de \u00c1frica tiveron a oportunidade de enfrontarse aos cazas estadounidenses P-39 Airacobra e P-38 Lightning, superando sen problemas aos primeiros pero estando os combates moi igualados cos segundos, que non ti\u00f1an tanta manobrabilidade pero si un armamento m\u00e1is pesado.\nAlgunhas unidades actuaron na fronte do leste loitando contra a Uni\u00f3n Sovi\u00e9tica. Al\u00ed combateron contra os Yak e os LaGG rusos e apoiaron \u00e1s s\u00faas tropas terrestres.\nAntes da rendici\u00f3n italiana en 1943 os Folgore enfrontar\u00edanse aos bombardeiros estadounidenses B-17 e B-24 e aos cazas que os escoltaban nas s\u00faas misi\u00f3ns de bombardeo no sur de Italia."}
