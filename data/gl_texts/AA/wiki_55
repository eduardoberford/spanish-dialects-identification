{"id": "32929", "revid": "75439", "url": "https://gl.wikipedia.org/wiki?curid=32929", "title": "Les contes d'Hoffmann", "text": "Les contes d\u00b4Hoffmann (en galego \"Os contos de Hoffman\") \u00e9 unha \u00f3pera da Jacques Offenbach. Foi posta en escena por primeira vez en 1881 en Par\u00eds.\nO libreto foi escrito por Jules Barbier, baseado en tres curtas historias de E.T.A. Hoffmann, un prol\u00edfico escritor alem\u00e1n. Hai moitas gravaci\u00f3ns desta \u00f3pera, e repres\u00e9ntase regularmente. Tam\u00e9n hai un filme \"The Tales of Hoffmann\" (1951).\nDiferentes edici\u00f3ns da \u00f3pera.\nA \u00f3pera cont\u00e9n un pr\u00f3logo, tres actos e un ep\u00edlogo. Offenbach non estaba vivo cando se puxo en escena esta \u00f3pera, morreu o 5 de outubro de 1880, e xustamente catro meses despois estreouse a obra.\nAntes da s\u00faa morte, Offenbach completou a orquestraci\u00f3n do pr\u00f3logo e o primeiro acto. Pero non puido acabar a obra, xa que morreu. Moitas versi\u00f3ns diferentes desta obra apareceron, moitas eran unha pequena continuaci\u00f3n da orixinal."}
{"id": "32930", "revid": "17467", "url": "https://gl.wikipedia.org/wiki?curid=32930", "title": "E.T.A. Hoffmann", "text": ""}
{"id": "32931", "revid": "1093", "url": "https://gl.wikipedia.org/wiki?curid=32931", "title": "Os contos de Hoffmann", "text": ""}
{"id": "32933", "revid": "17467", "url": "https://gl.wikipedia.org/wiki?curid=32933", "title": "ETA Hoffmann", "text": ""}
{"id": "32934", "revid": "25871", "url": "https://gl.wikipedia.org/wiki?curid=32934", "title": "E. T. A. Hoffmann", "text": "Ernst Theodor Amadeus Hoffmann, nado en K\u00f6nigsberg (Prusia Oriental; agora Kaliningrado, en Rusia) o 24 de xaneiro de 1776 e finado en Berl\u00edn o 25 de xu\u00f1o de 1822, foi escritor e compositor alem\u00e1n, que influ\u00edu no movemento rom\u00e1ntico da literatura alem\u00e1.\nTraxectoria.\nFillo dun avogado a\u00ednda que despois da separaci\u00f3n dos seus pais en 1778 foi criado pola familia da s\u00faa nai. O seu terceiro nome era orixinalmente Wilhelm, pero m\u00e1is tarde tomou o de Amadeus en honor a Wolfgang Amadeus Mozart.\nHoffmann estudou dereito na Universidade de K\u00f6nigsberg pero soamente exerceu o seu cargo de avogado durante un curto per\u00edodo de tempo, antes de dedicarse \u00e1 pintura. En 1814 regresou \u00e1 administraci\u00f3n civil prusiana en Berl\u00edn e exerceu como xu\u00edz at\u00e9 a s\u00faa morte.\nObra.\nHoffmann \u00e9 moito m\u00e1is co\u00f1ecido como escritor. As s\u00faas obras de ficci\u00f3n, combinan o grotesco e o sobrenatural cun poderoso realismo psicol\u00f3xico, enc\u00f3ntranse entre as m\u00e1is influentes do movemento rom\u00e1ntico.\nAs m\u00e1is famosas son os contos fant\u00e1sticos nos que Jacques Offenbach baseou a \u00f3pera \"Os contos de Hoffmann\" (1880) e L\u00e9o Delibes o seu ballet \"Copp\u00e9lia\" (1870).\nMoitas das novelas curtas m\u00e1is famosas de Hoffmann foron reunidas nas s\u00faas \"Pezas fant\u00e1sticas\" de 2 volumes, (1814-1815), que tam\u00e9n cont\u00e9n unha colecci\u00f3n de cr\u00edtica musical e as ilustraci\u00f3ns propias. Hoffmann escribiu tam\u00e9n a obra Os elixires do dia\u00f1o (1816)."}
{"id": "32936", "revid": "89787", "url": "https://gl.wikipedia.org/wiki?curid=32936", "title": "Nacionalismo", "text": "O nacionalismo \u00e9 unha idea e movemento que sost\u00e9n que a naci\u00f3n debe ser congruente co estado. Como movemento, tende a promover os intereses dunha naci\u00f3n en particular, especialmente co obxectivo de ga\u00f1ar e manter a soberan\u00eda (autogoberno) da naci\u00f3n sobre a s\u00faa patria e as\u00ed crear un estado naci\u00f3n. O nacionalismo mant\u00e9n que cada naci\u00f3n debe gobernarse a si mesma, libre de interferencias externas (autodeterminaci\u00f3n), que unha naci\u00f3n \u00e9 a base natural e ideal para unha entidade pol\u00edtica, e que a naci\u00f3n \u00e9 a \u00fanica fonte lex\u00edtima de poder pol\u00edtico. Ademais, pretende constru\u00edr e manter unha \u00fanica identidade nacional, baseada nunha combinaci\u00f3n de caracter\u00edsticas sociais compartidas como cultura, etnia, localizaci\u00f3n xeogr\u00e1fica, lingua , pol\u00edtica (ou goberno), relixi\u00f3n, tradici\u00f3ns e crenza nunha historia singular compartida, e promover a unidade nacional ou a solidariedade. O nacionalismo, polo tanto, busca preservar e fomentar a cultura tradicional dunha naci\u00f3n. Existen varias definici\u00f3ns de \"naci\u00f3n\", o que leva a diferentes tipos de nacionalismo. As d\u00faas principais formas diverxentes son o nacionalismo \u00e9tnico e o nacionalismo c\u00edvico. Historicamente, dende os inicios, o nacionalismo c\u00edvico foi o factor determinante no desenvolvemento e difusi\u00f3n do sistema de valores constitucional e democr\u00e1tico moderno nas sociedades, por\u00e9n, o nacionalismo \u00e9tnico tende a preferir o goberno autoritario ou mesmo a ditadura.\nO nacionalismo desenvolveuse a finais do s\u00e9culo XVIII, particularmente coa Revoluci\u00f3n Francesa e a difusi\u00f3n do principio da soberan\u00eda popular (a idea de que \u00e9 \"o pobo\" quen debe gobernar). Utiliz\u00e1ronse tres teor\u00edas principais para explicar a s\u00faa aparici\u00f3n. O primordialismo desenvolveuse xunto co nacionalismo durante a era rom\u00e1ntica e sosti\u00f1a que sempre houbo naci\u00f3ns. Dende ent\u00f3n, esta opini\u00f3n foi rexeitada polos estudosos, e as naci\u00f3ns agora son vistas como constru\u00eddas socialmente e historicamente continxentes. A teor\u00eda da modernizaci\u00f3n, que \u00e9 a teor\u00eda do nacionalismo m\u00e1is aceptada no presente, adopta un enfoque construtivista e prop\u00f3n que o nacionalismo xurdiu debido a procesos de modernizaci\u00f3n, como a industrializaci\u00f3n, a urbanizaci\u00f3n e a educaci\u00f3n de masas, que fixeron posible a conciencia nacional. Os defensores desta teor\u00eda describen as naci\u00f3ns como \"comunidades imaxinadas\" e o nacionalismo como unha \"tradici\u00f3n inventada\" na que o sentimento compartido achega unha forma de identidade colectiva e une aos individuos en solidariedade pol\u00edtica. Unha terceira teor\u00eda, o etnosimbolismo explica o nacionalismo como produto de s\u00edmbolos, mitos e tradici\u00f3ns, tal e como se asocia co traballo de Anthony D. Smith. Ademais, a expansi\u00f3n dos movementos nacionalistas durante a descolonizaci\u00f3n levou a moitos te\u00f3ricos a examinar o papel das elites na mobilizaci\u00f3n das comunidades para manter o seu poder.\nO valor moral do nacionalismo, a relaci\u00f3n entre o nacionalismo e o patriotismo e a compatibilidade do nacionalismo e do cosmopolitismo son todos temas de debate filos\u00f3fico. O nacionalismo p\u00f3dese combinar con diversos obxectivos pol\u00edticos e ideolox\u00edas como o conservadorismo (conservadorismo nacional e populismo de dereitas) ou o socialismo (nacionalismo de esquerdas). Na pr\u00e1ctica, o nacionalismo \u00e9 visto como positivo ou negativo dependendo da s\u00faa ideolox\u00eda e resultados. O nacionalismo foi unha caracter\u00edstica dos movementos pola liberdade e a xustiza, estivo asociado con renacementos culturais, e fomenta o orgullo polos logros nacionais. Tam\u00e9n se utilizou para lexitimar divisi\u00f3ns raciais, \u00e9tnicas e relixiosas, suprimir ou atacar minor\u00edas e socavar os dereitos humanos e as tradici\u00f3ns democr\u00e1ticas. O nacionalismo radical combinado co odio racial foi un factor clave no Holocausto perpetrado pola Alema\u00f1a nazi.\nTerminolox\u00eda.\nO uso terminol\u00f3xico de \"naci\u00f3ns\", \"soberan\u00eda\" e os conceptos asociados foron significativamente refinados coa escritura de Hugo Grotius en \"De jure belli ac pacis\" a comezos do s\u00e9culo XVII. Vivindo nos tempos da guerra dos oitenta anos entre Espa\u00f1a e os Pa\u00edses Baixos e da guerra dos trinta anos entre as naci\u00f3ns europeas cat\u00f3licas e protestantes, non \u00e9 de estra\u00f1ar que Grotius estivese profundamente preocupado polos asuntos dos conflitos entre naci\u00f3ns no contexto de oposici\u00f3ns derivadas de diferenzas relixiosas. A palabra \"naci\u00f3n\" tam\u00e9n se aplicou antes de 1800 en Europa para referirse aos habitantes dun pa\u00eds, as\u00ed como a identidades colectivas que poder\u00edan inclu\u00edr a historia compartida, a lei, a lingua, os dereitos pol\u00edticos, a relixi\u00f3n e as tradici\u00f3ns, en certo sentido m\u00e1is semellante \u00e1 concepci\u00f3n moderna.\n\"Nacionalismo\", como derivado do substantivo que designa \u00e1 'naci\u00f3n', \u00e9 unha palabra m\u00e1is nova; en ingl\u00e9s, o termo data de 1798. O termo adquiriu importancia por primeira vez no s\u00e9culo XIX. O termo f\u00edxose cada vez m\u00e1is negativo nas s\u00faas connotaci\u00f3ns despois de 1914. Glenda Sluga sinala que \"O s\u00e9culo XX, unha \u00e9poca de profunda desilusi\u00f3n co nacionalismo, foi tam\u00e9n a grande \u00e9poca do globalismo\".\nOs acad\u00e9micos definen o nacionalismo como un principio pol\u00edtico que sost\u00e9n que a naci\u00f3n e o estado deben ser congruentes. Segundo Lisa Weeden, a ideolox\u00eda nacionalista presume que \"o pobo\" e o Estado son congruentes.\nHistoria.\nOs estudosos adoitan situar o inicio do nacionalismo a finais do s\u00e9culo XVIII ou principios do XIX coa Declaraci\u00f3n de Independencia dos Estados Unidos de Am\u00e9rica ou coa Revoluci\u00f3n Francesa. O consenso \u00e9 que o nacionalismo como concepto estaba firmemente estabelecido no s\u00e9culo XIX. Nas historias do nacionalismo, a Revoluci\u00f3n Francesa (1789) \u00e9 vista como un importante punto de partida, non s\u00f3 polo seu impacto no nacionalismo franc\u00e9s sen\u00f3n m\u00e1is a\u00ednda polo seu impacto nos alem\u00e1ns e italianos e sobre os intelectuais europeos. O modelo do nacionalismo, como m\u00e9todo para mobilizar a opini\u00f3n p\u00fablica arredor dun novo estado baseado na soberan\u00eda popular, rem\u00f3ntase a 1789: fil\u00f3sofos como Rousseau e Voltaire, cuxas ideas influ\u00edron na Revoluci\u00f3n Francesa, estaban influenciados ou alentados \u00e1 s\u00faa vez polo exemplo dos anteriores movementos constitucionalistas de liberaci\u00f3n, en particular a Rep\u00fablica Corsa (1755\u20131768) e a Revoluci\u00f3n Americana (1775\u20131783).\nA finais do s\u00e9culo XIX as ideas nacionalistas comezaran a expandirse por toda Asia. Na India o nacionalismo incentivou a fin do dominio brit\u00e1nico. Na China o nacionalismo deu unha xustificaci\u00f3n para o estado chin\u00e9s, que se atopaba enemistado coa idea dun imperio universal. No Xap\u00f3n o nacionalismo foi combinado co excepcionalismo nip\u00f3n.\nA primeira guerra mundial marcou a destruci\u00f3n definitiva dalg\u00fans estados multinacionais (o Imperio Otom\u00e1n, o Imperio Austroh\u00fangaro e, en certa medida, o ruso). O tratado de Versalles foi establecido como un intento por reco\u00f1ecer o principio de nacionalismo, xa que parte de Europa foi dividida en naci\u00f3ns-estado nun intento por manter a paz. As\u00ed a todo, moitos estados multinacionais e imperios sobreviviron. O s\u00e9culo XX foi tam\u00e9n marcado pola lenta adopci\u00f3n do nacionalismo por todo o mundo coa destruci\u00f3n parcial dos imperios coloniais europeos, a Uni\u00f3n Sovi\u00e9tica e outros estados multinacionais menores.\nSimultaneamente, particularmente na segunda metade do s\u00e9culo, fortes tendencias antinacionalistas tiveron lugar, sendo en xeral destacables as manexadas por elites. A actual Uni\u00f3n Europea est\u00e1 actualmente transferindo poder do nivel estatal a entidades locais e continentais. Acordos de comercio, tales como NAFTA e GATT, e a crecente internacionalizaci\u00f3n de mercados de comercio debilitan tam\u00e9n a soberan\u00eda dos estados.\nA pesar disto, o nacionalismo contin\u00faa sost\u00e9ndose en oposici\u00f3n a estas tendencias. A globalizaci\u00f3n \u00e9 rexeitada masivamente en manifestaci\u00f3ns na r\u00faa, os partidos nacionalistas contin\u00faan ga\u00f1ando elecci\u00f3ns, e a maior\u00eda da xente mant\u00e9n fortes v\u00ednculos coa s\u00faa naci\u00f3n.\nFormas de nacionalismo.\nNacionalismo de Estado e nacionalismo das minor\u00edas.\nUnha simple ollada \u00e1 realidade internacional perm\u00edtenos intu\u00edr que son m\u00faltiplas as formas de Nacionalismo pero de complicad\u00edsima delimitaci\u00f3n conceptual xa non s\u00f3 porque o termo se aplique a m\u00faltiplas realidades (estados consolidados, etnias sen estado, autonom\u00edas en progreso...), sen\u00f3n que ademais se emprega para designar moi diferentes xeitos que os diferentes individuos ou colectividades te\u00f1en de vivenciar a comunidade ou naci\u00f3n. Obs\u00e9rvese que por nacionalismo se pode entender:\nEn contraposici\u00f3n con outras etapas hist\u00f3ricas pr\u00f3ximas (como a etapa franquista en Espa\u00f1a), ou afastadas, como por exemplo aquela en que os grandes reinos europeos ti\u00f1an arelas imperialistas baseadas no nacionalismo de Estado, hoxe en d\u00eda, as Ciencias sociais preoc\u00fapanse maiormente polo nacionalismo das minor\u00edas. No congreso \"Nationalism, Identity and Minority Rights\" celebrado en Bristol en 1999, s\u00f3 un 10% dos 210 relatorios realizados fixeron referencia \u00f3 nacionalismo de Estado.\nFernando Vizca\u00edno Guerra, no seu artigo \"Nacionalismo, Estado y naci\u00f3n\" expresa que ata a d\u00e9cada de 1970 predominou a idea de que a condici\u00f3n esencial do nacionalismo era o Estado. Foi \u00f3 final desa d\u00e9cada cando se deu en considerar a naci\u00f3n como a condici\u00f3n fundamental do nacionalismo ata podermos falar na actualidade de nacionalismo \u00e9tnico, de nacionalismo das minor\u00edas ou de Estado multinacional.\nFrecuentemente, os nacionalismos das minor\u00edas, por suporen a presenza de movementos en oposici\u00f3n \u00f3 Estado, semellan estar tam\u00e9n en oposici\u00f3n co nacionalismo de Estado, cando \u00e1mbolos dous nacionalismos son unha mesma realidade en distintas fases. Ben \u00e9 certo que o nacionalismo pode ser \u00f3 mesmo tempo un sentimento, unha doutrina e mesmo unha tendencia pol\u00edtica, pero a diferenza real entre o nacionalismo das minor\u00edas e o nacionalismo de Estado radica no grao de reco\u00f1ecemento lexislativo e internacional que un nacionalismo ten.\nNacionalismo c\u00edvico versus nacionalismo \u00e9tnico.\nO nacionalismo \u00e9tnico define a naci\u00f3n en termos de etnicidade, o cal sempre incl\u00fae alg\u00fans elementos descendentes das xeraci\u00f3ns previas. Tam\u00e9n incl\u00fae ideas dunha conexi\u00f3n cultural entre os membros da naci\u00f3n e os seus antepasados, e frecuentemente unha linguaxe com\u00fan. A nacionalidade \u00e9 hereditaria. O Estado deriva a lexitimidade pol\u00edtica do seu status como fogar do grupo \u00e9tnico, e da s\u00faa funci\u00f3n de protecci\u00f3n do grupo nacional e a facilitaci\u00f3n dunha vida social e cultural para o grupo. As ideas sobre etnicidade son moi antigas, pero o nacionalismo \u00e9tnico moderno est\u00e1 fortemente influ\u00eddo por Johann Gottfried von Herder, quen promoveu o concepto de Volk, e Johann Gottlieb Fichte.\nSumamente expresivas e controvertidas son as palabras do pol\u00edtico Aleix Vidal-Quadras (\"Los intelectuales org\u00e1nicos del nacionalismo\"): o concepto \u00e9tnico de naci\u00f3n implica, segundo el, un colectivo humano esencial e primixenio definido selectiva e arbitrariamente pola raza, a lingua, a relixi\u00f3n, determinadas tradici\u00f3ns ou costumes, en que o sentimento nacionalista identitario de substrato \u00e9tnico \u00e9 un feixe de instintos primitivos e preracionais que potencian o odio \u00f3 estra\u00f1o, a identidade individual indistinguible da grupal, ou a incapacidade de compartir derivada da loita pola subsistencia nun medio natural hostil.\nEn contraposici\u00f3n \u00f3 nacionalismo \u00e9tnico, o nacionalismo c\u00edvico -di Aleix Vidal-Quadras- \"pacifica, harmoniza e integra as diferenzas baixo o manto de valores morais superiores como a liberdade, a igualdade, a solidariedade e a xustiza\"\nO nacionalismo c\u00edvico (tam\u00e9n chamado Nacionalismo Civil ou Nacionalismo pol\u00edtico) \u00e9 a forma do nacionalismo segundo a cal o estado deriva a s\u00faa lexitimidade pol\u00edtica da participaci\u00f3n activa dos seus cidad\u00e1ns, a \"vontade do pobo\"; representaci\u00f3n pol\u00edtica. Un individuo en tal naci\u00f3n debe crer que as acci\u00f3ns do estado, en maior ou menor medida, reflicten a s\u00faa vontade, ata cando certas acci\u00f3ns van en contra dos seus propios principios. Jean-Jacques Rousseau, quen desenvolveu esta teor\u00eda por primeira vez, ideou o concepto de Vontade Xeral para explicar como poder\u00eda funcionar. Rousseau anotou as s\u00faas teor\u00edas en varios dos seus escritos, particularmente en \"Sobre o Contrato Social\".\nO nacionalismo c\u00edvico xace dentro das tradici\u00f3ns de racionalismo e liberalismo. \u00c9 a teor\u00eda en que se basean as democracias constitucionais.\nElementos en com\u00fan de t\u00f3dalas formas de nacionalismo.\nAlg\u00fans te\u00f3ricos pol\u00edticos soste\u00f1en que calquera discriminaci\u00f3n de formas de nacionalismo \u00e9 falsa. T\u00f3dalas formas de nacionalismo contan cunha poboaci\u00f3n formando unha naci\u00f3n; o cal significa que t\u00f3dolos membros dunha poboaci\u00f3n cren que forman parte dalg\u00fan tipo de cultura com\u00fan e a cultura non pode ser completamente separada da etnicidade. Incluso as supostas \"culturas c\u00edvicas\" etnicamente neutrais nos Estados Unidos, por exemplo, inscriben a palabra \"Deus\" na s\u00faa moeda e no seu xuramento de lealdade e designan festivos oficiais, o cal promove un prexu\u00edzo cultural.\nCausas polas que o nacionalismo se fai atraente.\nUnha raz\u00f3n pola cal o nacionalismo ten mantido o seu atractivo a trav\u00e9s dos s\u00e9culos pode ser o feito de que pertencer a unha naci\u00f3n cultural, econ\u00f3mica, ou politicamente forte, d\u00e1 \u00e1 persoa unha agradable sensaci\u00f3n de pertenza, sen importar a s\u00faa propia contribuci\u00f3n \u00e1 s\u00faa forza.\nOutra posibilidade defende que as persoas son seres sociais, e \u00f3 formar parte dun grupo sociopol\u00edtico como a naci\u00f3n, contrib\u00fae \u00f3 seu desenvolvemento.\nEn ocasi\u00f3ns pode xurdir un sentimento nacionalista cando os membros dunha comunidade se senten ameazados ou atacados por outra comunidade ou estado. Xorde como resposta a outro nacionalismo."}
{"id": "32937", "revid": "23204", "url": "https://gl.wikipedia.org/wiki?curid=32937", "title": "Nacionalismo quebequ\u00e9s", "text": "O nacionalismo quebequ\u00e9s (en ) \u00e9 un movemento pol\u00edtico que defende que o Quebec \u00e9 unha naci\u00f3n diferente do resto do Canad\u00e1. Promove a unidade dos quebequeses na provincia do Quebec.\nO nacionalismo quebequ\u00e9s foi co\u00f1ecido primeiro como nacionalismo francocanadense. Non foi at\u00e9 a \u00e9poca da revoluci\u00f3n tranquila que apareceu o termo de nacionalismo quebequ\u00e9s, substitu\u00edndo o termo anterior de \"francocanadense\". As ra\u00edces dos francocanadenses derivan das persoas nadas no Canad\u00e1 con devanceiros de orixe francesa. O termo cambiou durante a d\u00e9cada de 1960 ata o actual \"nacinoalismo quebequ\u00e9s\".\nHistoria.\nA\u00ednda cando na primeira metade do s\u00e9culo XX o nacionalismo quebequ\u00e9s pode considerarse como un movemento d\u00e9bil, as elecci\u00f3ns de 1962 significaron un claro triunfo para os partidarios dunha maior autonom\u00eda no seo da confederaci\u00f3n, tendencia que se afirmou posteriormente.\nPor outro lado os grupos independentistas que destacaron na d\u00e9cada de 1960 non lograron consolidarse plenamente, a\u00ednda que recibiron un notable pulo trala visita de Charles de Gaulle ao Qu\u00e9bec (xullo-agosto de 1967). A actividade dos separatistas derivou ent\u00f3n en acci\u00f3ns terroristas, como o secuestro e asasinato do Ministro de Traballo e vice-premier Pierre Laporte (outubro de 1970), realizado pola Fronte de Liberaci\u00f3n do Quebec (\"Front de Lib\u00e9ration du Qu\u00e9bec\", \"FLQ\"). Nese mesmo ano, o Goberno federal do Canad\u00e1 aceptou o lingua francesa como lingua cooficial para frear a corrente nacionalista.\nNas elecci\u00f3ns de 1973, ga\u00f1adas polo Partido Liberal do Quebec (\"Parti lib\u00e9ral du Qu\u00e9bec\", PLQ), o recentemente creado Partido Quebequ\u00e9s (\"Parti Qu\u00e9b\u00e9cois\", \"PQ\") conseguiu o 30% dos votos, e vencer\u00eda posteriormente nas elecci\u00f3ns de novembro de 1976.\nO seu l\u00edder, Ren\u00e9 L\u00e9vesque, foi elixido primeiro ministro da provincia, na que se impuxo unha pol\u00edtica de acentuado autonomismo. Non obstante, a s\u00faa pol\u00edtica de \"estado libre asociado\", levada a referendo no Quebec en maio de 1980, foi derrotada, o que non foi obst\u00e1culo para o seu triunfo nas elecci\u00f3ns de abril de 1981, se ben a s\u00faa pol\u00edtica posterior caracterizouse pola prioridade que se lle deu \u00e1s cuesti\u00f3ns econ\u00f3micas con respecto \u00e1 reivindicaci\u00f3n nacionalista. Isto fixo que no congreso extraordinario do Partido Quebequ\u00e9s, celebrado en xaneiro de 1985, un sector independentista se escindira do partido e creara a Agrupaci\u00f3n Democr\u00e1tica para a Independencia (\"Rassemblement d\u00e9mocratique pour l'ind\u00e9pendance\", RDI).\nEn outubro de 1985, Levesque dimitiu como presidente do Partido Quebequ\u00e9s e Pierre Marc Johnson foi elixido para sucedelo como tal e como primeiro ministro da provincia."}
{"id": "32941", "revid": "29029", "url": "https://gl.wikipedia.org/wiki?curid=32941", "title": "Comarca de Ferrolterra", "text": ""}
{"id": "32942", "revid": "5863", "url": "https://gl.wikipedia.org/wiki?curid=32942", "title": "Andr\u00e9s Montes", "text": "Andr\u00e9s Montes Gonz\u00e1lez, nado en Madrid o 27 de novembro de 1956 e finado na mesma cidade o 16 de outubro de 2009, foi un co\u00f1ecido locutor deportivo espa\u00f1ol.\nTraxectoria.\nFillo de pai galego e nai cubana, en 1995 narrou, xunto a Santiago Segurola, as retransmisi\u00f3ns da NBA en Espa\u00f1a para Canal +. Dende finais dese mesmo ano e ata 2006 formou con Antoni Daimiel unha das parellas de comentaristas deportivos m\u00e1is c\u00e9lebres da televisi\u00f3n. Anteriormente xa traballara en radios como a COPE, Radio Cadena Espa\u00f1ola, Radio Marca e Antena 3 Radio.\nEn abril de 2006 anunciou a s\u00faa fichaxe por La Sexta, que lle encargar\u00eda os comentarios do mundial de Alema\u00f1a de 2006, apoiado polo exfutbolista Julio Salinas e Antoni Esteva. Ademais retransmitiu o Campionato mundial de baloncesto de 2006 no Xap\u00f3n con Juan Manuel L\u00f3pez Iturriaga e Juan Domingo de la Cruz. Tam\u00e9n estaba ao cargo de retransmiti-la Liga.\nFoi co\u00f1ecido polo seu estilo desenfadado, utilizando un argot espec\u00edfico de inventiva propia.\nDistinci\u00f3ns.\nAp\u00f3s o seu falecemento, o 27 de abril de 2010, o CSD (Consello Superior de Deportes) concedeulle a t\u00edtulo p\u00f3stumo a Medalla de Ouro da Real Orde do M\u00e9rito Deportivo en reco\u00f1ecemento \u00f3 seu gran labor na difusi\u00f3n e promoci\u00f3n do deporte.\nNo 2019 foi un dos 18 membros elixidos para a primeira promoci\u00f3n \u00f3 Sal\u00f3n da Fama do Baloncesto Espa\u00f1ol. Cuxo acto de incorporaci\u00f3n tivo lugar o 21 de outubro de 2021 no Estadio \"La Cartuja\" de Sevilla."}
{"id": "32945", "revid": "98629", "url": "https://gl.wikipedia.org/wiki?curid=32945", "title": "Teispes", "text": "Teispes, finado en -640, foi o fillo e sucesor de Aquemenes \u00e1 fronte de Persia (-675 a -640).\nTraxectoria.\nSobre -674/70, debe someterse a Fraortes, rei dos medos. \u00c1 s\u00faa morte, o reino persa \u00e9 dividido entre os seus dous fillos Ciro I, rei de Parsumash e de Anshan, e Ariaramnes, rei de Parsa."}
{"id": "32946", "revid": "98629", "url": "https://gl.wikipedia.org/wiki?curid=32946", "title": "Ciro I", "text": "Ciro I ou Kura\u0161 (c.610 a.C.\u2013 c.585 a.C.) \u00e9 un membro da dinast\u00eda dos Aquem\u00e9nidas, soberano de Anshan.\nTraxectoria.\nAparece mencionado nalgunhas xenealox\u00edas reais, segundo as cales ser\u00eda o neto do fundador m\u00edtico, Aquemenes, e o fillo de Teispes. As\u00ed, Her\u00f3doto (VII, 11, 2) fai dicir a Xerxes I: \u00ab\"Que non se me vexa como o fillo de Dar\u00edo, fillo de Histaspes, fillo de Arsames, fillo de Ariaramnes, fillo de Teispes, fillo de Ciro, fillo de Cambises, fillo de Teispes, fillo de Aquemenes, se eu non me vingo dos atenienses\".\u00bb Con todo, non figura na inscrici\u00f3n de Behist\u00fan, gravada por orde de Dar\u00edo I.\nA el fai menci\u00f3n seguramente un selo de estilo neo-elamita (PFS 93*) que leva a inscrici\u00f3n: \u00abKura\u0161 de An\u0161an, fillo de Teispes\u00bb. Identif\u00edcase tam\u00e9n co \u00abKura\u0161, rei de Parsuma\u0161\u00bb dunha inscrici\u00f3n do asirio Asurbanipal (669 \u2013 630 a.C.): Kurash debe facer unha alianza con este \u00faltimo e enviar ao seu fillo m\u00e1is vello como ref\u00e9n a N\u00ednive. Kura\u0161 ser\u00eda Ciro I e Parsuma\u0161 Persia. As\u00ed e todo, esta interpretaci\u00f3n \u00e9 contestada."}
{"id": "32947", "revid": "56817", "url": "https://gl.wikipedia.org/wiki?curid=32947", "title": "Aquemenes", "text": "O nome Aquemenes pode referirse a:"}
{"id": "32948", "revid": "1987", "url": "https://gl.wikipedia.org/wiki?curid=32948", "title": "Aquemenes (rei)", "text": "Achaimen\u0113s (persa antigo Hax\u0101mani\u0161 \"Amig\u00e1bel por natureza\", helenizado como \"\u0391\u03c7\u03b1\u03b9\u03bc\u03b5\u03bd\u03b7\u03c2\") foi o devanceiro ep\u00f3nimo da casa real do primeiro Imperio persa, os Aquem\u00e9nidas. Aquemenes non gobernou todo Ir\u00e1n, sen\u00f3n s\u00f3 un pequeno territorio na parte noroccidental do pa\u00eds pr\u00f3ximo ao lago Urmia, ao que as inscrici\u00f3ns asirias chaman \"Parsuma\u0161\" \"Terra dos \"Parsu\" 'Persas'\".\nTraxectoria.\nDebido \u00e1 falta de fontes hist\u00f3ricas sobre Aquemenes, dub\u00eddase \u00e1s veces do seu reinado e da s\u00faa existencia. Pode ser un personaxe lendario. Mesmo pode ser que Dar\u00edo I o inventase para lexitimizar o seu poder. Como Dar\u00edo non era o herdeiro do anterior Xa, Ciro II), suponse que Dar\u00edo inventou un devanceiro m\u00e1is antigo compartido entre Ciro e el mesmo. Deste xeito pod\u00eda reclamar a s\u00faa pertenza a unha li\u00f1axe real.\nEn todo caso, a dinast\u00eda real persa de Dar\u00edo en diante honrou a Aquemenes e cr\u00edano o fundador da s\u00faa dinast\u00eda. Non obstante, moi pouco se recordaba acerca da s\u00faa vida e acci\u00f3ns. Contando con que existise, Aquemenes foi un xefe guerreiro que guiou aos persas, ou a unha tribo de persas, como vasalo do Imperio Medo. Unha inscrici\u00f3n asiria da \u00e9poca do rei Senaquerib menciona que o rei asirio refugou un ataque dos \"Parsu\", que moitos pensan que foi guiado por Aquemenes.\nOs escritores da Grecia antiga danos algunhas informaci\u00f3ns lendarias sobre Aquemenes: ch\u00e1manlles \u00e1 s\u00faa tribo os \"Pasargadae\", e din que fora \"criado por unha aguia\". Plat\u00f3n, cando escrib\u00eda sobre os persas, identificaba a Aquemenes con Perses, devanceiro dos persas na mitolox\u00eda grega. De acordo con Plat\u00f3n, Aquemenes / Perses era fillo da ra\u00ed\u00f1a et\u00edope Andr\u00f3meda e do heroe grego Perseo, e neto de Zeus. Escritores posteriores cr\u00edan que Aquemenes e Perses eran persoas distintas, e que Perses era un devanceiro do rei.\nA antiga versi\u00f3n greco-europea da historia asegura que a Aquemenes o sucedeu o seu fillo Teispes, que hab\u00eda levar aos persas a conquistaren e ocuparen a cidade de Anshan. O seu bisneto foi Ciro II, que venceu aos medos e fundou o Imperio persa. Con todo, nunca nos textos persas antigos se fai menci\u00f3n de Teispes como fillo de Aquemenes, sen\u00f3n como 'un aquem\u00e9nida'. As\u00ed, o nome poder\u00eda ter identificado s\u00f3 \u00e1 familia e non necesariamente a unha persoa."}
{"id": "32950", "revid": "5312", "url": "https://gl.wikipedia.org/wiki?curid=32950", "title": "Federalismo europeo", "text": "O federalismo europeo \u00e9 un movemento pol\u00edtico e social que persegue a creaci\u00f3n da Federaci\u00f3n Europea, \u00e9 dicir, que os estados de Europa se unan nunha federaci\u00f3n.\nPartidos pol\u00edticos.\nOs partidos federalistas son:\nTam\u00e9n moitos votantes do Partido Socialista Europeo se atopan neste movemento. A nivel estatal, hai partidos como o PNV e CiU que apoian unha Federaci\u00f3n Europea pero integrada por naci\u00f3ns, na cal estar\u00edan, por exemplo, o Pa\u00eds Vasco e Catalu\u00f1a de forma separada a Espa\u00f1a, e tam\u00e9n a nivel galego, partidos como Compromiso por Galicia.\nEstados.\nOs seguintes estados est\u00e1n gobernados polos Verdes Europeos, Dem\u00f3cratas Europeos ou Liberais Europeos:\nHistoria.\nO federalismo europeo, na s\u00faa forma moderna, empezou a xestarse a finais do s\u00e9culo XIX, tomando forza ata os 20 do s\u00e9culo XX, despois tivo un per\u00edodo de decadencia (Gran depresi\u00f3n e segunda guerra mundial), para despois con pulo, a\u00ednda que non tanto coma nos anos 20. Naquela \u00e9poca os presidentes dalg\u00fans pa\u00edses de Europa Occidental (como Francia, e apoiados por Alema\u00f1a, Reino Unido e outros) pediron informes para unirse nunha federaci\u00f3n.\nA situaci\u00f3n actual, coa Uni\u00f3n Europea cada vez tendo m\u00e1is competencias, parece que vai ser como a dos anos vinte. Proxectos como as bolsas de estudos Erasmus, a uni\u00f3n monetaria (Euro), a uni\u00f3n aduaneira, o libre movemento de mercanc\u00edas e persoas... as\u00ed o indican; pero a\u00ednda restan moitos pasos para que se chegue \u00f3 punto de crear unha federaci\u00f3n, como as complicaci\u00f3ns que ten o tratado polo que se establece unha Constituci\u00f3n Europea (criticado por euroesc\u00e9pticos e europe\u00edstas, por ir demasiado lonxe e, \u00e1 vez, por quedar curto. A\u00ednda as\u00ed, os europe\u00edstas apoi\u00e1rono maioritariamente, entoando un \"mais vale algo ca nada\"). Tam\u00e9n porque non ten un presidente europeo escollido por sufraxio universal, e porque moitas competencias europeas (como os orzamentos, ou a elecci\u00f3n do presidente da Comisi\u00f3n) non son elixidas polo Parlamento Europeo, sen\u00f3n polos presidentes dos estados membros. Unha das cr\u00edticas m\u00e1is estendidas entre os europe\u00edstas de esquerdas \u00e9 que a Uni\u00f3n Europea actual \u00e9 soamente unha uni\u00f3n econ\u00f3mica e non de cidad\u00e1ns."}
{"id": "32951", "revid": "839", "url": "https://gl.wikipedia.org/wiki?curid=32951", "title": "IU", "text": ""}
{"id": "32952", "revid": "119723", "url": "https://gl.wikipedia.org/wiki?curid=32952", "title": "Eusko Alkartasuna", "text": "Eusko Alkartasuna (EA) (\"Solidariedade Vasca\" en galego) \u00e9 un partido pol\u00edtico vasco fundado por Carlos Garaikoetxea Urriza en setembro de 1986, como escisi\u00f3n do Partido Nacionalista Vasco. Actualmente est\u00e1 separado ideoloxicamente do anterior partido xa que EA-Eusko Alkartasuna se define como socialdem\u00f3crata, independentista, pacifista e aconfesional.\nHistoria.\nO 30 de novembro de 1986 EA concorreu por vez primeira a uns comicios (elecci\u00f3ns auton\u00f3micas na Comunidade Aut\u00f3noma Vasca), obtendo m\u00e1is de 180.000 votos nas tres provincias, un 15,84% do total.\nEn Navarra obtivo o 7,1% dos votos nas s\u00faas primeiras elecci\u00f3ns forais, en 1987, conseguindo 4 deputados e relegando ao EAJ/PNV a un testemu\u00f1al 0,98%.\nPor\u00e9n, en ambas comunidades, Eusko Alkartasuna ten retrocedido electoralmente de maneira moderada nun principio, e perigosamente a partir de finais dos 90, o que a levou a establecer alianzas coa formaci\u00f3n da que se escindiu. Dende 2001, EA pres\u00e9ntase co EAJ/PNV a practicamente t\u00f3dalas contendas electorais\nEn Europa pertence \u00e1 ALE - Alianza Libre Europea, partido que engloba a forzas nacionalistas, socialdem\u00f3cratas alternativas e ecoloxistas de diferentes estados.\nEn Espa\u00f1a mant\u00e9n fortes v\u00ednculos e acci\u00f3n com\u00fan con Esquerra Republicana de Catalunya, Chunta Aragonesista, Partido Socialista de Andaluc\u00eda, Andecha Astur, Conceju Nacionaliegu C\u00e1ntabru e outros partidos cos que se presenta conxuntamente nas elecci\u00f3ns \u00f3 Parlamento Europeo na candidatura Europa dos Pobos, cuxo representante no Parlamento Europeo corresponde \u00e1 formaci\u00f3n catal\u00e1.\nA actual presidenta do partido (2004) \u00e9 Bego\u00f1a Errazti e o seu \u00f3rgano de expresi\u00f3n \u00e9 Alkartasuna.\nEspazo electoral de EA.\nA formaci\u00f3n sofre unha grave crise por dobres factores:\nPor un lado, a s\u00faa situaci\u00f3n ideol\u00f3xica non est\u00e1 claramente delimitada; en diversas enquisas tense posto de manifesto as distintas posturas dos votantes de EA en multitude de cuesti\u00f3ns, e segue a ser percibida como un partido receptor do voto \"descontento\" do PNV, isto \u00e9, sen espectro electoral propio. Este feito ten levado \u00e1 organizaci\u00f3n a tratar de dar unha imaxe \u00e1 esquerda do PNV engadindo o cualificativo \"Euskal sozialdemokrazia\" (Socialdemocracia vasca) \u00f3 logotipo.\nPor outro lado, ou quizais polo anteriormente referido, EA atravesa unha crise electoral, tras perder o 50% dos seus votos entre 1986 e 1998 (Do 15,84% \u00f3 8,69% na CAV e do 7,1% \u00f3 4,56% en Navarra), o que ten provocado unha alianza electoral estable co PNV, en ambas comunidades. A implantaci\u00f3n da organizaci\u00f3n segue sendo forte en Guip\u00fascoa - por onde conseguiu unha deputada \u00f3 Congreso- e Navarra.\nNas elecci\u00f3ns de 2005 \u00f3 Parlamento Vasco a coalici\u00f3n EAJ/PNV retrocedeu do 42,72% dos votos \u00f3 38,67%. Isto traduciuse na perda de catro deputados, as\u00ed a todo EA aumentou un situ\u00e1ndose en 8, o cal significou que o PNV perdeu 5. Este feito medrou o malestar debido a que, segundo os analistas, era notorio que EA alcanzaba unha representaci\u00f3n que non lle correspond\u00eda.\nRecentemente e co motivo do proceso de paz xurdiu un achegamento \u00e1 esquerda abertzale, chegando a cuestionar a posible coalici\u00f3n con EAJ/PNV nas elecci\u00f3ns municipais de 2007."}
{"id": "32956", "revid": "55340", "url": "https://gl.wikipedia.org/wiki?curid=32956", "title": "Falun Gong", "text": "Falun Gong, en chin\u00e9s \u6cd5\u8f2a\u529f (\"Pr\u00e1ctica da Roda da Lei\"), \u00e9 un grupo relixioso que se basea nun sistema que consiste en cinco exercicios de meditaci\u00f3n, destinado \u00f3 cultivo da mente e do corpo. Foi introducido por Li Hongzhi en 1992.\nDende o 20 de xullo de 1999, o Goberno da China prohibiu Falun Gong. A versi\u00f3n oficial \u00e9 que o fixo porque manti\u00f1a actividades ilegais; segundo o propio grupo, o Goberno da China tem\u00eda que a popularidade de Falun Gong puxese en perigo a estabilidade do r\u00e9xime comunista no pa\u00eds. Occidente considera esta prohibici\u00f3n contraria \u00f3s Dereitos Humanos.\nO n\u00famero de membros de Falun Gong antes da s\u00faa ilegalizaci\u00f3n oscilaba entre os 70 mill\u00f3ns (segundo o New York Times o 27 de abril de 1999) e os 100 mill\u00f3ns estimados polo Goberno chin\u00e9s.\nOrixe.\nO 13 de maio de 1992, en Changchun, China, Li Hongzhi establec\u00eda a pr\u00e1ctica dun sistema de cultivaci\u00f3n do corpo e da mente mediante cinco exercicios de meditaci\u00f3n. Durante tres anos, adicouse a ensinar estes exercicios; dende ent\u00f3n, este sistema est\u00e9ndese grazas \u00f3 labor dos practicantes, moitos dos cales se dedican a ensinarllo a m\u00e1is xente. A s\u00faa popularidade creceu moi rapidamente na China, e axi\u00f1a se estendeu a outros pa\u00edses.\nCrenzas e ensinanzas.\nFalun Gong bas\u00e9ase na \"Lei de Buda\" que, segundo as s\u00faas ensinanzas (recollidas en dous libros escritos por Li Hongzhi: \"Falung Gong\" e \"Zhuan Falun\"), se pode resumir en tres palabras: sinceridade, bondade (ou compaix\u00f3n) e tolerancia.\nOs cinco exercicios b\u00e1sicos.\nSon:\nA prohibici\u00f3n de Falun Gong.\nCando, en xullo de 1999, o Goberno chin\u00e9s prohibiu Falun Gong, a\u00ednda se recordaba como, o 25 de abril dese mesmo ano, unhas 10.000 persoas da organizaci\u00f3n fixeron unha protesta fronte \u00e1 sede central do Partido Comunista da China. Sosp\u00e9itase que quizais isto tivo relevancia na decisi\u00f3n e que o Goberno tem\u00eda que o grupo se fixese demasiado poderoso.\nA prohibici\u00f3n tivo numerosas repercusi\u00f3ns internacionais, non s\u00f3 polo feito de non permitir \u00f3s cidad\u00e1ns exercer a s\u00faa liberdade de pertencer a un grupo relixioso, sen\u00f3n porque moitos dos seguidores de Falun Gong foron sometidos a tortura, colleita de \u00f3rganos e pena de morte.\nA controversia de Falun Gong, xunto coa referente \u00e1 independencia do T\u00edbet e de Taiw\u00e1n, \u00e9 un dos asuntos m\u00e1is espi\u00f1entos dentro da pol\u00edtica chinesa."}
{"id": "32970", "revid": "1131", "url": "https://gl.wikipedia.org/wiki?curid=32970", "title": "PNB", "text": "As siglas PNB poden referirse a:"}
{"id": "32972", "revid": "56817", "url": "https://gl.wikipedia.org/wiki?curid=32972", "title": "Reacci\u00f3n", "text": ""}
{"id": "32973", "revid": "98629", "url": "https://gl.wikipedia.org/wiki?curid=32973", "title": "Sabino Arana Goiri", "text": "Sabino Arana Goiri, ou Arana Goiri'tar Sabin segundo o sistema onom\u00e1stico que desenvolveu, nado en Bilbao o 26 de xaneiro de 1865 e finado en Sukarrieta o 25 de novembro de 1903, foi un pol\u00edtico vasco, considerado pai do nacionalismo vasco.\nTraxectoria.\nProcedente dunha familia carlista da \"rep\u00fablica\" (elizate) de Abando (actualmente integrada en Bilbao), Sabino iniciou a s\u00faa educaci\u00f3n en Baiona, capital de Laburdi, no Iparralde, onde se exiliaran en 1873 por mor das ideas carlistas do seu pai.\nDespois pasou polo colexio dos xesu\u00edtas en Ordu\u00f1a e completou a s\u00faa formaci\u00f3n estudando filolox\u00eda vasca durante unha larga doenza. Interrompeu os seus estudos de Dereito na Universidade de Barcelona \u00f3 morrer a s\u00faa nai, en 1888. Dende ent\u00f3n, illado na s\u00faa casa de Albia, dedicouse \u00e1 investigaci\u00f3n hist\u00f3rica e filol\u00f3xica.\nElaborou moreas de artigos (a maior\u00eda sobre temas ling\u00fc\u00edsticos) que, en 1892, recompilou baixo o t\u00edtulo \"Biscaia pola s\u00faa independencia\" (sic); en 1893 presentounos ante uns cantos adeptos nun acto que representa o arranque da s\u00faa actividade pol\u00edtica (o chamado \u00abxuramento de Larraz\u00e1bal\u00bb).\nIdeolox\u00eda.\nA s\u00faa ideolox\u00eda era basicamente reaccionaria, considerando a raza vasca superior en todo \u00e1 espa\u00f1ola. \u00c1 parte do referente da lingua, com\u00fan na maior parte dos nacionalismos europeos dende os rom\u00e1nticos alem\u00e1ns, Sabino dotou \u00f3 seu movemento dun aspecto revisionista (non consideraba os foros como unha carta outorgada de autonom\u00eda, sen\u00f3n como un c\u00f3digo de soberan\u00eda) e dun sentir cat\u00f3lico, que quedaron reflectidos no seu lema \"Deus e leis vellas\" (\"Jaungoikoa Eta Lagi-zarrak\"). Cr\u00eda que a decadencia do pa\u00eds se deb\u00eda \u00e1 carencia deste c\u00f3digo de soberan\u00eda. Est\u00e1banse a perder a cultura, os costumes, a lingua... en definitiva: a identidade do Pa\u00eds Vasco en que viv\u00eda e todo polo seu sometemento a leis for\u00e1neas.\nFixo obxecto dos seus ataques \u00f3s inmigrantes, \"maketos\", que non se integraban nos costumes dos habitantes do Pa\u00eds Vasco e fac\u00edan sentir vergo\u00f1a \u00f3s \u00e9uscaro-falantes por non saber castel\u00e1n ademais de realizar o seu traballo por baixo salario, \u00f3s comunistas por atacar as tradici\u00f3ns relixiosas e a propiedade, e \u00e1s clases altas liberais corruptas dedicadas \u00e1 compra-venda de poder tan t\u00edpica na restauraci\u00f3n espa\u00f1ola.\nArana propo\u00f1\u00eda naquela \u00e9poca a independencia de Biscaia como v\u00eda de recuperaci\u00f3n da s\u00faa identidade, deixando que cada unha das restantes provincias vascas de Espa\u00f1a (Hegoalde) e de Francia (Iparralde) percorresen o mesmo cami\u00f1o pola s\u00faa conta, at\u00e9 reunirse todas nunha Euzkadi federal. En 1894 deu o paso definitivo para transformar o seu pensamento nun movemento pol\u00edtico: creou o xornal \"Bizcaitarra\" clausurado por orde gobernamental e posteriormente \"Euskaldun Batzokia\" clausurado polo gobernador civil.\nAs clases medias e o campesi\u00f1ado apoiaron activamente o seu movemento intensamente sacudidos pola perda do seu status (quebra dos pequenos negocios, empobrecemento do campesi\u00f1ado ante os baixos soldos aceptados polos inmigrantes, ataque \u00f3s seus sinais de identidade...). V\u00edan nel a forma de conseguir pacificamente o perdido pola derogaci\u00f3n foral de 1876 e imposible de recuperar polas d\u00faas guerras carlistas anteriores.\nAplicando as s\u00faas ideas sobre filolox\u00eda vasca acu\u00f1ou un nome para o pa\u00eds: \"Euzkadi\" (en detrimento do voc\u00e1bulo empregado at\u00e9 ent\u00f3n durante s\u00e9culos, \"Euskal Herria\") e unha bandeira, a ikurri\u00f1a, pensada nun principio para que fose a bandeira da Biscaia independente a\u00ednda que, dada a s\u00faa difusi\u00f3n \u00f3 longo do Pa\u00eds Vasco franc\u00e9s e espa\u00f1ol se asociou con toda a rexi\u00f3n. En 1895 fundou o Partido Nacionalista Vasco, principal organizaci\u00f3n pol\u00edtica do Pa\u00eds Vasco.\nInstaurou a celebraci\u00f3n do \"Aberri Eguna\" (d\u00eda da naci\u00f3n) o domingo de Pascua de cada ano, comezando co lema \"Euzkadi Euzkaldunon Aberria da\" (Euskadi \u00e9 a patria dos vascos). Nos derradeiros anos da s\u00faa vida as s\u00faas ideas evolucionaron a modos m\u00e1is moderados, desaparecendo a compo\u00f1ente \u00e9tnica nos seus escritos e mant\u00e9ndose a cultural e social.\nNa \u00faltima etapa da s\u00faa vida desenvolveu a proposta \"espa\u00f1olista\", o cal supuxo un xiro radical \u00e1s teses que vi\u00f1a defendendo: propo\u00f1\u00eda unha colaboraci\u00f3n co goberno espa\u00f1ol como \u00fanica v\u00eda para acadar os obxectivos de soberan\u00eda do partido. Trala s\u00faa morte os responsables do PNV foron arreconchegando estas novas achegas ideol\u00f3xicas do seu fundador.\nA s\u00faa morte ceda e con apenas dez anos de activismo pol\u00edtico substitu\u00eduno \u00e1 fronte do partido o seu irm\u00e1n, Luis Arana Goiri."}
{"id": "32975", "revid": "5312", "url": "https://gl.wikipedia.org/wiki?curid=32975", "title": "Uni\u00f3n del Pueblo Espa\u00f1ol", "text": "Uni\u00f3n del Pueblo Espa\u00f1ol (UDPE, \"Uni\u00f3n do Pobo Espa\u00f1ol\" en galego) foi unha asociaci\u00f3n pol\u00edtica creada no tardofranquismo e que, convertida en partido pol\u00edtico, formar\u00eda xunto con outras forzas Alianza Popular en setembro de 1976. As asociaci\u00f3ns pol\u00edticas foron resultado do desenvolvemento da Lei Org\u00e1nica do Estado de 1966 e pretend\u00edan impulsar un limitado pluralismo dentro do r\u00e9xime franquista, se ben non tiveron m\u00e1is capacidade c\u00e1 de organizar as forzas pol\u00edticas do franquismo ante o proceso da Transici\u00f3n.\nLideraron a \"Uni\u00f3n del Pueblo Espa\u00f1ol\", o ent\u00f3n ministro de Educaci\u00f3n e Ciencia, Cruz Mart\u00ednez Esteruelas e o vicesecretario xeral do Movemento Nacional, Adolfo Su\u00e1rez. A \"Uni\u00f3n del Pueblo Espa\u00f1ol\" quer\u00eda agrupar a todos aqueles pol\u00edticos m\u00e1is oficialistas do franquismo, ligados \u00f3 aparato burocr\u00e1tico do Movemento. A pesar de que Cruz Mart\u00ednez Esteruelas ingresara en Alianza Popular, foi Adolfo Su\u00e1rez, cando se puxo \u00e1 fronte da Uni\u00f3n de Centro Democr\u00e1tico, quen aproveitou esta estrutura nas elecci\u00f3ns de 1977."}
{"id": "32976", "revid": "736", "url": "https://gl.wikipedia.org/wiki?curid=32976", "title": "Uni\u00f3n do Pobo Espa\u00f1ol", "text": ""}
{"id": "32977", "revid": "52194", "url": "https://gl.wikipedia.org/wiki?curid=32977", "title": "Entalp\u00eda est\u00e1ndar de formaci\u00f3n", "text": "Des\u00edgnase como entalp\u00eda est\u00e1ndar de formaci\u00f3n ou \"calor est\u00e1ndar de formaci\u00f3n\" dun composto \u00e1 variaci\u00f3n de entalp\u00eda que acompa\u00f1a \u00e1 formaci\u00f3n de 1 mol dunha substancia no seu estado est\u00e1ndar a partir dos seus elementos constitu\u00edntes no seu estado est\u00e1ndar (a forma m\u00e1is estable dun elemento a 1 atmosfera de presi\u00f3n e unha determinada temperatura, que adoita ser 298 K ou 25\u00a0\u00b0C). Denotase por \u0394\"H\"fO.\nA variaci\u00f3n de entalp\u00eda est\u00e1ndar de formaci\u00f3n ten como unidade enerx\u00eda, Joule, partido por cantidade de substancia, mol, (J/mol). Habitualmente d\u00e1se en (kJ mol\u22121), perono cahco nada de estto! pode vir dada en calquera unidade coas mesmas dimensi\u00f3ns. Todos os elementos nos seus estados est\u00e1ndares (os\u00edxeno gas, carbono s\u00f3lido en forma de grafito etc.) te\u00f1en unha entalp\u00eda est\u00e1ndar de formaci\u00f3n de valor cero, dado que a s\u00faa formaci\u00f3n non implica ning\u00fan proceso.\nA variaci\u00f3n de entalp\u00eda est\u00e1ndar de formaci\u00f3n empr\u00e9gase en termoqu\u00edmica para atopar a variaci\u00f3n de entalp\u00eda de reacci\u00f3n en condici\u00f3ns est\u00e1ndar. Isto faise rest\u00e1ndolle a suma das entalp\u00edas est\u00e1ndar de formaci\u00f3n dos reactivos \u00e1 suma das entalp\u00edas est\u00e1ndar de formaci\u00f3n dos produtos, como se mostra na seguinte ecuaci\u00f3n.\n\u0394\"H\"reacci\u00f3nO = \u03a3\u0394\"H\"fO (Produtos) - \u03a3\u0394\"H\"fO (Reactivos)\nA entalp\u00eda est\u00e1ndar de formaci\u00f3n \u00e9 equivalente \u00e1 suma de varios procesos por separado inclu\u00eddos no ciclo de Born-Haber das reacci\u00f3ns de s\u00edntese. Por exemplo, para calcular a entalp\u00eda de formaci\u00f3n do cloruro de sodio, usamos a seguinte reacci\u00f3n:\nEste proceso componse de moitos sub-procesos independentes, cada un coa s\u00faa propia entalp\u00eda. Por iso teremos en conta:\nA suma de todos estes valores daranos o valor da entalp\u00eda est\u00e1ndar de formaci\u00f3n do cloruro de sodio.\nAdemais, a aplicaci\u00f3n da Lei de Hess demostra que a \"suma\" das reacci\u00f3ns individuais correspondentes \u00e1 variaci\u00f3n de entalp\u00eda de formaci\u00f3n para cada substancia na reacci\u00f3n \"\u00e9 igual o\" cambio en entalp\u00eda para a reacci\u00f3n total, independentemente do cami\u00f1o seguido e do n\u00famero de reacci\u00f3ns involucradas no c\u00e1lculo. No exemplo anterior a variaci\u00f3n de entalp\u00eda est\u00e1ndar de formaci\u00f3n do cloruro de sodio \u00e9 igual \u00e1 suma da variaci\u00f3n de entalp\u00eda est\u00e1ndar de cada un dos pasos seguidos para o proceso. Isto \u00e9 especialmente \u00fatil para reacci\u00f3ns moi longas, con moitos pasos e compostos intermedios.\n\u00c1s veces def\u00ednese unha entalp\u00eda est\u00e1ndar de formaci\u00f3n para unha reacci\u00f3n hipot\u00e9tica. Por exemplo, non podemos combinar carb\u00f3n e hidr\u00f3xeno no laboratorio para formar metano, a\u00ednda que definamos a entalp\u00eda est\u00e1ndar de formaci\u00f3n para o metano en -74.8 kJ mol\u22121. Por \u00faltimo, o signo negativo deste valor significa que o metano formase a partir dunha reacci\u00f3n exot\u00e9rmica, \u00e9 dicir, que se forma con liberaci\u00f3n de enerx\u00eda."}
{"id": "32978", "revid": "5312", "url": "https://gl.wikipedia.org/wiki?curid=32978", "title": "Xab\u00f3n", "text": "O xab\u00f3n ou xabr\u00f3n \u00e9 un produto que se utiliza para a hixiene persoal e para lavar determinados obxectos, inclusive utilizado para decorar. Encontr\u00e1molo en forma de pastillas, po ou cremas. En sentido estrito, existe unha grande diferenza entre xab\u00f3n, un deterxente e un xamp\u00fa. Hai tam\u00e9n o xab\u00f3n de lavander\u00eda, usado para lavar roupas.\nDescrici\u00f3n.\nO xab\u00f3n xeralmente \u00e9 o resultado da reacci\u00f3n qu\u00edmica entre unha base (xeralmente hidr\u00f3xido de sodio ou hidr\u00f3xido de potasio) e alg\u00fan \u00e1cido graxo. Esta reacci\u00f3n \u00e9 denominada saponificaci\u00f3n. O \u00e1cido graxo pode ser por exemplo: graxa de porco, aceite de coco ou de oliva e tam\u00e9n de glicerina. O xab\u00f3n \u00e9 sol\u00fabel en auga e, polas s\u00faas propiedades deterxentes , \u00e9 usado para lavar.\nConta coas variantes dialectais \"xabr\u00f3n\", \"sabr\u00f3n\" e \"xabonete\"."}
{"id": "32979", "revid": "89787", "url": "https://gl.wikipedia.org/wiki?curid=32979", "title": "Xamp\u00fa", "text": "O xamp\u00fa (ou shampoo, en ingl\u00e9s) \u00e9 un produto l\u00edquido utilizado principalmente para lavar o cabelo. Tam\u00e9n se pode empregar un condicionador de cabelo ap\u00f3s o xamp\u00fa para mellorar a textura e o aspecto do cabelo.\nHistoria.\nA palabra \"xamp\u00fa\" data de 1877, e a s\u00faa orixe parece vir da palabra Hindi (idioma indiano) \"chhamna\", que significa apertar, amasar, facer masaxe. Durante as etapas iniciais de concepci\u00f3n do xamp\u00fa, cabelereiros ingleses quentaron xab\u00f3n en auga con bicarbonato de sodio e adicionaron herbas para daren ao cabelo sa\u00fade e aroma.\nOrixinalmente, o xab\u00f3n e o xamp\u00fa eran produtos moi similares. Ambos eran substancias de emulsi\u00f3n tensoactivas, un tipo de deterxente. A formulaci\u00f3n do xamp\u00fa desenvolveuse, tornandose espec\u00edfica para a limpeza dos cabelos, e non un produto para o corpo en xeral. A trav\u00e9s do s\u00e9culo XX, diferentes tipos de xamp\u00fas foron creados para cada tipo de cabelo empregando na actualidade principalmente substancias sint\u00e9ticas."}
{"id": "32981", "revid": "23204", "url": "https://gl.wikipedia.org/wiki?curid=32981", "title": "Mer de Noms", "text": "Mer de Noms \u00e9 o primeiro disco de estudio da banda de rock A Perfect Circle. O \u00e1lbum foi editado como disco compacto o 23 de maio do 2000. O t\u00edtulo significa \"mar de nomes\" en franc\u00e9s."}
{"id": "32983", "revid": "605", "url": "https://gl.wikipedia.org/wiki?curid=32983", "title": "PStwo", "text": ""}
{"id": "32985", "revid": "605", "url": "https://gl.wikipedia.org/wiki?curid=32985", "title": "Microsoft Xbox", "text": ""}
{"id": "32986", "revid": "98629", "url": "https://gl.wikipedia.org/wiki?curid=32986", "title": "PlayStation", "text": "A PlayStation \u00e9 a primeira dunha serie de consolas de videoxogos. Esta primeira versi\u00f3n foi concibida e lanzada no mercado por Sony o 3 de decembro de 1994 no Xap\u00f3n e no 9 de setembro de 1995 nos Estados Unidos. Extremadamente popular, \u00e9 tido como o grande responsable pola popularizaci\u00f3n dos xogos en CD.\nOrixe.\nA orixe da PlayStation remonta a 1990, cando Nintendo planeaba unha expansi\u00f3n para o seu ent\u00f3n actual consola, a Super Nintendo. Ap\u00f3s a desistencia da Nintendo do proxecto, a Sony deu continuidade \u00f3 mesmo e divulgou o ent\u00f3n o proxecto do seu videoxogo propietario en 1993. A Nintendo tentou medidas xudiciais para impedir o lanzamento e a fabricaci\u00f3n, pero perdeu en varias instancias nos Estados Unidos e o Xap\u00f3n.\nVersi\u00f3ns.\nPlayStation pos\u00fae un dese\u00f1o t\u00edpico para s\u00faa \u00e9poca, unha \"caixa\" cinza composta dunha unidade lectora de CDROM e portas para joysticks e memory cards (cart\u00f3ns de memoria que almacenan informaci\u00f3ns dos xogos). A consola pasou por unha reestilizaci\u00f3n en 2000, ficou menor e con li\u00f1as arredondadas sendo chamado de PSone."}
{"id": "32987", "revid": "1131", "url": "https://gl.wikipedia.org/wiki?curid=32987", "title": "Ciro", "text": "O antrop\u00f3nimo masculino Ciro pode referirse a:"}
{"id": "32988", "revid": "89787", "url": "https://gl.wikipedia.org/wiki?curid=32988", "title": "Cambises I", "text": "Cambises I o Vello, nado cara ao 600 ANE e finado no 559 ANE, foi rei de Anshan desde preto do 580 ANE at\u00e9 a s\u00faa morte, e foi pai de Ciro II o Grande. O seu nome en grego era \"\u039a\u03b1\u03bc\u03b2\u03cd\u03c3\u03b7\u03c2\", de onde o lat\u00edn \"Cambyses\".\nTraxectoria.\nCambises era un antigo membro da dinast\u00eda aquem\u00e9nida. Aparentemente era o bisneto do seu fundador Aquemenes, neto de Teispes e fillo de Ciro I de Anshan. O seu t\u00edo paterno reinou como Ariaramnes de Persia e o seu curm\u00e1n como Arsames de Persia.\nDe acordo con Her\u00f3doto, Cambises foi \"un home de boa familia e costumes tranquilos\". Reinou baixo o goberno supremo de Astiaxes, Rei de Media. Seica estivo casado coa princesa Mandane de Media, filla de Astiaxes e da princesa Arienis de Lidia. A s\u00faa muller era supostamente a neta tanto de Ciaxares de Media e de Aliates II de Lidia. O resultado da s\u00faa voda foi o nacemento do seu sucesor Ciro o Grande.\nSegundo Her\u00f3doto, Astiaxes escolleu a Cambises como xenro porque non o consideraba ameaza ningunha para o trono de Media. Ese non foi o caso de Ciro II que hab\u00eda depo\u00f1er ao seu av\u00f3."}
{"id": "32989", "revid": "839", "url": "https://gl.wikipedia.org/wiki?curid=32989", "title": "Sabino Arana", "text": ""}
{"id": "32991", "revid": "12452", "url": "https://gl.wikipedia.org/wiki?curid=32991", "title": "EAJ/PNV", "text": ""}
{"id": "32992", "revid": "43749", "url": "https://gl.wikipedia.org/wiki?curid=32992", "title": "CAV", "text": ""}
{"id": "32993", "revid": "839", "url": "https://gl.wikipedia.org/wiki?curid=32993", "title": "Laburdi", "text": ""}
{"id": "32994", "revid": "23204", "url": "https://gl.wikipedia.org/wiki?curid=32994", "title": "Wessex", "text": "Wessex foi un dos sete reinos principais (Heptarqu\u00eda anglosaxoa) que precederon \u00f3 reino de Inglaterra. O nome v\u00e9n de \"West Saxons\" e est\u00e1 situado no sur/suroeste de Inglaterra. Existiu como reino dende o s\u00e9culo VI ata a aparici\u00f3n do estado ingl\u00e9s no s\u00e9culo IX e como condado entre 1016 e 1066. Wessex foi precisamente o reino que conseguiu unificar Inglaterra \u00f3 someter os demais reinos anglosax\u00f3ns baixo a s\u00faa soberan\u00eda. Non volveu ter unha existencia oficial dende ent\u00f3n, pero permanece como un termo familiar. Acostuma estar asociado coas novelas e poes\u00edas de Thomas Hardy e hai xente que defende que sexa restaurado como unha rexi\u00f3n de Inglaterra.\nHistoria.\nFundaci\u00f3n do Reino.\nSegundo a \"Cr\u00f3nica Anglosaxoa\", Wessex foi fundado por Cerdic e Cynric, a\u00ednda que os feitos relatados pola cr\u00f3nica son considerados dubidosos. Evidencias arqueol\u00f3xicas apuntan a que o reino se puido orixinar na rexi\u00f3n do alto T\u00e1mese e na \u00e1rea de Cotswolds, e que o mito de creaci\u00f3n do reino puido ser propaganda pol\u00edtica creada con posterioridade para xustificar a invasi\u00f3n das provincias xutas do sur de Hampshire e a Illa de Wight.\nResto da historia.\nO primeiro feito referente \u00e1 historia de Wessex que pode ser considerado como hist\u00f3rico \u00e9 o bautismo do rei Cynegils cara o ano 640.\nWessex expandiu as s\u00faas fronteiras e chocou cos seus veci\u00f1os, especialmente co reino celta de Dumnonia (situado nos actuais condados de Devon e Cornualla, \u00f3 que acabou sometendo. Outro inimigo de Wessex foi o reino anglosax\u00f3n de Mercia. Cando o rei Ecgberht derrotou a Mercia en 825 e Northumbria admitiu a supremac\u00eda de Wessex en 829, Ecgberht proclamouse primeiro rei de Inglaterra.\nWessex creou un sistema integrado de pobos fortificados ou \"burgos\" (chamados \"burhs\") que foron establecidos durante o reinado de Alfredo o Grande. Estas fortificaci\u00f3ns impediron que os invasores daneses conquistaran no 870 o sur de Inglaterra. As fortificaci\u00f3ns estaban distribu\u00eddas de tal forma que ning\u00fan habitante do reino estaba a m\u00e1is dun d\u00eda de a cabalo dun lugar seguro.\nAs principais poboaci\u00f3ns de Wessex era antigos asentamentos de orixe romana como Dorchester ou Winchester, que Alfredo converteu na s\u00faa capital en 871 e novos burgos fundados como Wallingford.\nHai algunhas evidencias de que a monarqu\u00eda de Wessex non era estritamente hereditaria."}
{"id": "32996", "revid": "1060", "url": "https://gl.wikipedia.org/wiki?curid=32996", "title": "Anthony Charles Lynton Blair", "text": ""}
{"id": "32998", "revid": "23204", "url": "https://gl.wikipedia.org/wiki?curid=32998", "title": "Od\u00edn", "text": "Od\u00edn (\u00d3\u00f0inn en antigo n\u00f3rdico) \u00e9 o deus soberano na mitolox\u00eda n\u00f3rdica e no paganismo n\u00f3rdico, como o anglosax\u00f3n Woden, continuaci\u00f3n do protoxerm\u00e1nico *W\u014ddinaz.\nMito.\nO seu nome est\u00e1 relacionado con \u00f3\u00f0r, que significa \"excitaci\u00f3n\", \"furia\" ou \"poes\u00eda\". O seu papel, como moitos dos deuses do pante\u00f3n n\u00f3rdico, \u00e9 complexo, estando vinculado \u00e1 sabedor\u00eda, a morte e a guerra, as\u00ed como tam\u00e9n \u00e1 maxia, a poes\u00eda, as profec\u00edas, a vitoria ou \u00e1 caza.\nOd\u00edn aparece representado como un vello dun s\u00f3 ollo, deixando o outro como tributo na fonte sagrada que lle deu a sabedor\u00eda como atributos porta unha lanza, un anel de ouro e un cabalo de oito patas e dous lobos que o protexen, as novas transm\u00edtenllas os corvos. Como deus dos aforcados pode aparecer coa lingua f\u00f3ra. Como deus da guerra \u00e9 un deus s\u00e1dico e como deus da morte manda queimar os mortos coas s\u00faas posesi\u00f3ns para que as atopen outra volta en Valhalla."}
{"id": "33013", "revid": "56817", "url": "https://gl.wikipedia.org/wiki?curid=33013", "title": "Maniotas", "text": "As maniotas son unha dor muscular provocada por esforzo f\u00edsico desmesurado sen adestramento previo.\nCausas.\na) Prod\u00facense pola produci\u00f3n de \u00e1cido l\u00e1ctico debido a unha combusti\u00f3n anaerobia da glicosa (respiraci\u00f3n anaerobia). A dita respiraci\u00f3n proporciona menos enerx\u00eda por mol de glicosa, pero resulta ser unha reacci\u00f3n m\u00e1is r\u00e1pida.\nO \u00e1cido l\u00e1ctico excita os terminais nerviosos das neuronas sensitivas da dor, provocando intensas dores en numerosos puntos do tecido muscular afectado.\nb) Existen tam\u00e9n outras explicaci\u00f3ns menos admitidas pola comunidade cient\u00edfica, como a rotura das miofibrilas (c\u00e9lulas que compo\u00f1en o m\u00fasculo) ou a cristalizaci\u00f3n do \u00e1cido l\u00e1ctico. Por\u00e9n, a cristalizaci\u00f3n do \u00e1cido l\u00e1ctico \u00e9 impos\u00edbel a condici\u00f3ns est\u00e1ndar bioqu\u00edmicas (37\u00a0\u00b0C, pH 7.4), polo que esta \u00faltima explicaci\u00f3n est\u00e1 completamente rexeitada cientificamente.\nPrevenci\u00f3n.\nO mellor xeito de previlas \u00e9 realizar un quecemento previo ao exercicio, e cun adestramento progresivo. Beber inxentes cantidades de bases febles como bicarbonato s\u00f3dico non far\u00e1 m\u00e1is que producir importantes trastornos dixestivos. Nin zume de lim\u00f3n ou auga con azucre far\u00e1n nada pola s\u00faa dor."}
{"id": "33014", "revid": "23204", "url": "https://gl.wikipedia.org/wiki?curid=33014", "title": "Rep\u00fablica Socialista Sovi\u00e9tica de Armenia", "text": "A RSS de Armenia (en armenio: \u0540\u0561\u0575\u056f\u0561\u056f\u0561\u0576 \u054d\u0578\u057e\u0565\u057f\u0561\u056f\u0561\u0576 \u054d\u0578\u0581\u056b\u0561\u056c\u056b\u057d\u057f\u0561\u056f\u0561\u0576 \u0540\u0561\u0576\u0580\u0561\u057a\u0565\u057f\u0578\u0582\u0569\u0575\u0578\u0582\u0576; Ruso: \u0410\u0440\u043c\u044f\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430) ou Rep\u00fablica Socialista Sovi\u00e9tica de Armenia comezou a existir cando o Partido Comunista de Armenia se proclamou co control de Armenia o 29 de novembro de 1920. O 1 de decembro de 1920 o Primeiro Ministro Simon Vratsian cedeu o control do pa\u00eds. Este trocou m\u00e1is tarde o seu nome polo de Rep\u00fablica Socialista Sovi\u00e9tica de Armenia. O per\u00edodo \u00e9 co\u00f1ecido \u00e1s veces como Segunda Rep\u00fablica de Armenia, que seguiu \u00e1 curta Rep\u00fablica Democr\u00e1tica de Armenia.\nO 23 de agosto de 1990, foi renomeada Rep\u00fablica de Armenia.\nHistoria.\nAbsorci\u00f3n pola Uni\u00f3n Sovi\u00e9tica.\nTralos dolorosos sucesos baixo dominio otom\u00e1n co Xenocidio Armenio e a subseguinte Guerra Armenio-Turca, a Rep\u00fablica Democr\u00e1tica de Armenia foi invadida polos Bolxeviques en 1920, e foi declarada unha Rep\u00fablica Sovi\u00e9tica. Tras isto, Turqu\u00eda e a nova Rep\u00fablica Socialista negociaron o Tratado de Kars, no cal Turqu\u00eda cedeu Adjara \u00e1 URSS a cambio do territorio Kars (hoxe en d\u00eda as provincias turcas de Kars, I\u011fd\u0131r, e a Ardahan). O territorio cedido a Turqu\u00eda inclu\u00eda a antiga vila de Ani e o monte Ararat, a terra espiritual de Armenia. Hoxe en d\u00eda, Armenia non reco\u00f1ece o Tratado de Kars.\nDende o 12 de Marzode 1922 at\u00e9 o 5 de decembro de 1936 foi parte de Rep\u00fablica Federativa Socialista Sovi\u00e9tica Transcauc\u00e1sica xunto \u00e1 RSS de Xeorxia e \u00e1 RSS de Acerbaix\u00e1n. Os armenios gozaron dun per\u00edodo de relativa estabilidade baixo o dominio sovi\u00e9tico. Eles recib\u00edan medicinas, comida, e outras provisi\u00f3ns de Moscova e o r\u00e9xime comunista foi un b\u00e1lsamo en contraposici\u00f3n \u00f3 turbulento final dos anos do Imperio Otom\u00e1n. A situaci\u00f3n era, por suposto, dif\u00edcil para a Igrexa esmagada baixo o dominio Sovi\u00e9tico.\nO r\u00e9xime de Stalin.\nTrala morte de Vladimir Lenin, Iosif Stalin tomou as rendas do poder. A sociedade Armenia e a s\u00faa econom\u00eda foron cambiadas dramaticamente por Stalin e o seu gabinete pol\u00edtico moscovita. En 1936, baixo control de Stalin, a RFSST foi disolvida e Armenia, Acerbaix\u00e1n, e Xeorxia volv\u00e9ronse rep\u00fablicas separadas. No seu escudo de armas a RSS de Armenia inclu\u00edu o Monte Ararat. Isto provocou protestas por parte de Turqu\u00eda xa que Ararat era parte do seu territorio. O Kremlin respondeu que, a\u00ednda que o s\u00edmbolo turco era a l\u00faa crecente, iso non quer\u00eda dicir que eles \u00edan escalar a L\u00faa. Tras isto, Armenia sufriu outra perda territorial cando Stalin transferiu as \u00e1reas de Nakhichevan e Nagorno-Karabakh (que foran prometidas a Armenia polos Bolxeviques en 1920) a Acerbaix\u00e1n. Para os propios armenios, as condici\u00f3ns s\u00f3 foron peores baixo o \"pu\u00f1o de ferro\" de Stalin.\nNun per\u00edodo de vinte e cinco anos, Armenia foi industrializada e educada baixo unhas condici\u00f3ns estritamente preescritas, e o nacionalismo foi fortemente suprimido. Stalin tomou medidas moi severas para perseguir a Igrexa Apost\u00f3lica Armenia ademais dunhas medidas de rusificaci\u00f3n. Nos anos vinte a Igrexa foi despoxada das s\u00faas posesi\u00f3ns. Nos 30 os sovi\u00e9ticos comezaron ataques psicol\u00f3xicos \u00e1 Igrexa que culminaron co asasinato do \"Catholicos\" (patriarca) Khoren I en 1938, como parte da Gran Purga. A Igrexa por\u00e9n sobreviviu escondida e na di\u00e1spora.\nComo outras minor\u00edas \u00e9tnicas que viv\u00edan na Uni\u00f3n Sovi\u00e9tica de Stalin, mill\u00f3ns de inocentes armenios foron executados e deportados. En 1936, xunto a Lavrenty Beria, Stalin traballou para deportar \u00f3s armenios a Siberia nun intento de deixar a poboaci\u00f3n de Armenia por debaixo dos 700,000 homes e ent\u00f3n xustificar a s\u00faa anexi\u00f3n por Xeorxia. Baixo o seu mando, o Partido Comunista de Armenia usou o terror policial para fortalecer as s\u00faas ideas pol\u00edticas na poboaci\u00f3n e suprimir toda expresi\u00f3n de nacionalismo. Moitos escritores, artistas, cient\u00edficos e l\u00edderes pol\u00edticos foron executados ou enviados \u00f3 exilio.\nAdicionalmente, en 1944, preto de 200,000 Hamshenis (Musulm\u00e1ns Sunnitas Armenios que viv\u00edan preto do Mar Negro) foron deportados de Xeorxia a Casaquist\u00e1n e Uzbekist\u00e1n. Deportaci\u00f3ns m\u00e1is distantes de armenios ocorreron en 1948, cando 58,000 armenios nacionalistas Dashnaks e gregos foron forzados a moverse a Casaquist\u00e1n.\nArmenia na Gran Guerra Patri\u00f3tica.\nArmenia librouse da devastaci\u00f3n e destruci\u00f3n que sacudiu gran parte da Uni\u00f3n Sovi\u00e9tica durante a segunda guerra mundial. Os Nazis xamais chegaron \u00f3 C\u00e1ucaso Sur. Por\u00e9n, Armenia xogou un papel valorable axudando \u00f3s aliados coa s\u00faa industria e agricultura. Ademais, os armenios da 89\u00aa Divisi\u00f3n Sovi\u00e9tica \"Tamanyan\" libraron brutais combates contra os alem\u00e1ns da Wehrmacht na Batalla do Caucaso, a Batalla da Crimea, a Batalla do B\u00e1ltico, a ofensiva de Vistula-Oder, e a Batalla de Berl\u00edn. Durante un ataque na cidade alem\u00e1 de Novorossiysk, os sarxentos Hunan Avetisyan e S. Arakelyan entraron na lista de Heroes da Uni\u00f3n Sovi\u00e9tica.\nNikita Kruschev.\nTrala morte de Stalin, Nikita Khruschev converteuse no novo l\u00edder do pa\u00eds. O Kremlin comezou pronto un proceso permitindo maiores expresi\u00f3ns do sentimento nacional. O proceso de deestalinizaci\u00f3n de Kruschev aliviou os medos de moitos sovi\u00e9ticos. Ademais el empregou m\u00e1is recursos para a produci\u00f3n de bens de consumo. Case inmediatamente, Armenia comezou un r\u00e1pido renacemento cultural e econ\u00f3mico. Tam\u00e9n, nun grao limitado, algunha liberdade relixiosa foi garantida para os armenios cando o \"Catholicos\" Vazgen I asumiu os deberes do seu oficio en 1955.\nNo 24 de abril de 1965, centos de armenios se manifestaron nas r\u00faas de Ierevan durante o cincuenta aniversario do Xenocidio Armenio. As tropas sovi\u00e9ticas entraron na cidade e intentaron restablecer a orde. Para previr que isto sucedese novamente, o Kremlin aceptou ter un monumento en honor \u00f3s que perderon a vida durante aquelas atrocidades. En 1967, o monumento (feito polos arquitectos Kalashian e Mkrtchyan) foi completado en Ierevan. O monumento de 44 metros simbolizaba o renacemento nacional dos armenios. 12 lousas foron colocadas nun c\u00edrculo, representando as 12 provincias perdidas, naquel intre en mans de Turqu\u00eda. No centro do c\u00edrculo, a unha profundidade de 1,5 metros, hab\u00eda un lume que non se apagaba. \u00d3 longo do parque do memorial hai un muro de 100 metros cos nomes dos pobos onde se sabe que tiveron lugar masacres.\nPerestroika.\nA pol\u00edtica de Mikhail Gorbachov (Perestroika) alimentou as esperanzas dunha vida mellor baixo dominio sovi\u00e9tico nos armenios. Os Hamshenis que foran deportados por Stalin a Casaquist\u00e1n comezaron a pedir que se lles mandase de volta a Armenia. De todos modos, este traslado foi denegado polo Kremlin debido \u00f3 medo de que os Musulm\u00e1ns Hamshenis pod\u00edan prender conflitos cos seus primos armenios cristi\u00e1ns. De todas formas, outro evento que sucedeu durante este tempo fixo o conflito \u00e9tnico entre os armenios cristi\u00e1ns e musulm\u00e1ns inevitable.\nOs armenios da rexi\u00f3n de Nagorno-Karabakh, que fora prometida a Armenia polos bolxeviques e transferidas \u00e1 RSS de Acerbaix\u00e1n por Stalin, comezaron un pac\u00edfico e democr\u00e1tico movemento para unificar o area con Armenia. A maior\u00eda da poboaci\u00f3n armenia da zona estaban cansos da forzada adaptaci\u00f3n a Acerbaix\u00e1n da zona (Azerbaixanizaci\u00f3n). O 20 de febreiro de 1988, os deputados armenios do Concilio Nacional de Nagorno-Karabakh votaron unificar esa rexi\u00f3n con Armenia. De todos modos, os disturbios \u00e9tnicos comezaron pronto cunha ruptura entre armenios e azerbaixaneses, previndo polo tanto unha unificaci\u00f3n s\u00f3lida da zona. A\u00ednda peor, Armenia sufriu unha devastaci\u00f3n co terremoto Leninakan.\nIndependencia.\nO 23 de agosto de 1990, un ano antes da desaparici\u00f3n da URSS, Armenia declarou a s\u00faa independencia. Isto non foi, non obstante, reco\u00f1ecido oficialmente at\u00e9 o 21 de setembro de 1991. Foi neste d\u00eda cando a nova rep\u00fablica de Armenia foi declarada e establecida. A\u00ednda as\u00ed, as tensi\u00f3ns entre Armenia e Acerbaix\u00e1n continuaron crecendo, chegando \u00e1 Guerra de Nagorno-Karabakh. A pesar dun alto o fogo temporal dende 1994, Armenia segue sen resolver o seu conflito con Acerbaix\u00e1n sobre Nagorno-Karabakh. A parte disto, Armenia ten experimentado un desenvolvemento substancial dende a independencia, e a pesar do bloqueo de Turqu\u00eda e de Acerbaix\u00e1n, mant\u00e9n relaci\u00f3ns amistosas cos estados veci\u00f1os de Rusia, Xeorxia, e Ir\u00e1n."}
{"id": "33015", "revid": "736", "url": "https://gl.wikipedia.org/wiki?curid=33015", "title": "RSS da Armenia", "text": ""}
{"id": "33016", "revid": "1131", "url": "https://gl.wikipedia.org/wiki?curid=33016", "title": "Chech\u00e9 Mart\u00edn", "text": "Jos\u00e9 Mar\u00eda Mart\u00edn Rodr\u00edguez, m\u00e1is co\u00f1ecido como Chech\u00e9 Mart\u00edn, nado na Coru\u00f1a o 25 de abril de 1924 e finado na mesma cidade o 23 de xu\u00f1o de 2006, foi xogador de f\u00fatbol durante a d\u00e9cada dos 50, na posici\u00f3n de defensa. \u00d3 rematar a carreira como futbolista dedicouse \u00e1 arte como pintor e tam\u00e9n adestrou varios equipos.\nTraxectoria.\nEra fillo de Joaqu\u00edn Mart\u00edn, secretario do Concello da Coru\u00f1a, e de Elvira Rodr\u00edguez, filla \u00e1 s\u00faa vez do c\u00e9lebre M\u00e9dico Rodr\u00edguez. En agosto de 1936 seu pai foi fusilado no Campo da Rata, a mans de militares do bando nacional, o que motivou que a familia emigrase a Buenos Aires, Arxentina. Al\u00ed comezou a s\u00faa carreira como futbolista que compaxinaba co traballo de debuxante sendo ilustrador na revista \"Austral\" e facendo caricaturas nos bares da cidade.\nIniciou a s\u00faa carreira no Banfield, pasando posteriormente polo Deportivo Vasco de Caracas e o Angers SCO, da cidade francesa de Angers.\nNa tempada 1948\u201349 fichou polo Deportivo da Coru\u00f1a, adestrado inicialmente por Gabriel Andonegui e logo por Cuqui Bienzobas. Na s\u00faa primeira campa\u00f1a participou en 19 partidos, quedando na 10\u00aa posici\u00f3n da t\u00e1boa. Na tempada 1949\u201350, adestrado por Alejandro Scopelli, xogou 24 partidos e anotou 2 goles, un na vitoria por 3-0 contra o Real Madrid e outro no derbi galego fronte ao Celta de Vigo. Esta campa\u00f1a o \"D\u00e9por\" quedou subcampi\u00f3n, cun punto menos que o l\u00edder, o Atl\u00e9tico de Madrid.\nNa tempada 1950\u201351 fichou polo FC Barcelona, onde na s\u00faa primeira campa\u00f1a participou en 21 encontros e conquistou o t\u00edtulo de liga. Na tempada 1951\u201352 e adestrado por Ferdinand Daucik, xogou 22 partidos, logrando novamente o t\u00edtulo de liga, ademais da Copa do Xeneral\u00edsimo, a Copa Latina e a Copa Eva Duarte. En xu\u00f1o de 1952 debutou como internacional nun partido contra Irlanda. Na tempada 1952\u201353 xogou tan s\u00f3 12 partidos, pero conseguindo novamente o t\u00edtulo de liga, Copa do Xeneral\u00edsimo e Copa Eva Duarte.\nNa tempada 1953\u201354 firmou polo Atl\u00e9tico de Madrid, onde na s\u00faa primeira campa\u00f1a participou en 15 partidos e anotou un gol, e o equipo quedou na zona media da t\u00e1boa. Na tempada 1954\u201355 xogou 23 encontros e anotou 2 goles, quedando novamente na zona media da clasificaci\u00f3n. Na campa\u00f1a 1955\u201356 participou en 30 partidos e anotou 1 gol. Ese ano o equipo quedou 5\u00ba clasificado.\nNa tempada 1956\u201357 fichou polo Valencia CF, adestrado por Llu\u00eds Mir\u00f3. Na s\u00faa primeira campa\u00f1a no conxunto valencianista participou en 17 partidos e anotou un gol. Na tempada 1957\u201358 xogou tan s\u00f3 un encontro.\nSelecci\u00f3n nacional.\nChech\u00e9 Mart\u00edn xogou un \u00fanico encontro coa selecci\u00f3n espa\u00f1ola. Era un partido contra Irlanda o 1 de xu\u00f1o de 1952, que rematou con vitoria espa\u00f1ola (6\u20130). Chech\u00e9 xogou o encontro completo.\nAdestrador.\nNa tempada 1968\u201369 adestrou o Deportivo da Coru\u00f1a, en Primeira Divisi\u00f3n, logrando quedar no 10\u00ba posto da t\u00e1boa. Na campa\u00f1a 1969\u201370 continuou no equipo coru\u00f1\u00e9s, descendendo ao final do exercicio a Segunda Divisi\u00f3n.\nNa tempada 1970\u201371 foi contratado polo Real Zaragoza, onde tan s\u00f3 estivo 6 xornadas, sendo substitu\u00eddo por Domingo Balmanya. Ese ano o equipo aragon\u00e9s descendeu a Segunda Divisi\u00f3n como \u00faltimo clasificado.\nNa tempada 1972\u201373 adestrou o Real Valladolid, en Segunda Divisi\u00f3n. Logrou deixar o equipo no 5\u00ba posto, a 6 puntos dos postos de ascenso directo.\nNa tempada 1974\u201375\u00a0fichou polo Recreativo de Huelva, no que estivo as 20 primeira xornadas. Foi destitu\u00eddo debido aos malos resultados (4 vitorias, 7 empates e 9 derrotas) e o seu substituto foi Pedro Eguiluz.\nNa tempada 1975\u201376\u00a0volveu ao Deportivo da Coru\u00f1a, substitu\u00edndo na xornada 33 a Jos\u00e9 Antonio Naya, quedando ao final da campa\u00f1a a 5 puntos dos postos de ascenso directo a Primeira Divisi\u00f3n. Na tempada 1976\u201377 empezou adestrando o Deportivo o arxentino H\u00e9ctor Rial, ata q-ue deixou o posto por problemas de sa\u00fade, sendo substitu\u00eddo por Chech\u00e9 Mart\u00edn na xornada 14. Con todo, tam\u00e9n este tivo que deixar o equipo por enfermidade, permanecendo s\u00f3 14 xornadas e sendo substitu\u00eddo provisionalmente por Jos\u00e9 L\u00f3pez, ata a chegada a falta de 6 partidos de Juan Arza. Mart\u00edn colleu o \"D\u00e9por\" no 11\u00ba posto e deixouno no 8\u00ba lugar no momento da s\u00faa marcha. Ese ano o equipo quedou en media t\u00e1boa."}
{"id": "33021", "revid": "89787", "url": "https://gl.wikipedia.org/wiki?curid=33021", "title": "Catedral de Ourense", "text": "A catedral de Ourense, baixo a advocaci\u00f3n de san Marti\u00f1o, \u00e9 un templo cat\u00f3lico situado na cidade de Ourense, sede da diocese do mesmo nome. \u00c9 de estilo rom\u00e1nico de transici\u00f3n con influencias cistercienses nalg\u00fans aspectos arquitect\u00f3nicos e mateanos no eido escultural, pero no que se realizaron numerosas modificaci\u00f3ns posteriores.\nO templo foi constru\u00eddo como unha fortaleza defensiva, como adoitaba facerse nos edificios relixiosos da \u00e9poca. P\u00f3dese comprobar esta concepci\u00f3n na estrutura das torres orixinais e nas ameas que coroaban os muros, das que a\u00ednda queda algunha mostra se ben a maior\u00eda foron eliminadas durante as reformas posteriores.\nFoi declarada Monumento Nacional o 3 de xu\u00f1o de 1931 e recibe os honores de bas\u00edlica desde 1867, por \"Breve Pontificio\" do papa P\u00edo IX asinado o 30 de xu\u00f1o dese ano . Est\u00e1 rexistrada como Ben de Interese Cultural co c\u00f3digo RI-51-0000771.\nOrixes.\nSegundo a narraci\u00f3n do historiador da igrexa Gregorio de Tours (538-594), a catedral de Ourense ten a s\u00faa orixe nun templo que mandara constru\u00edr a mediados do s\u00e9culo VI o monarca suevo Carriarico (rei de Galicia entre os anos 550 e 559). Este rei ti\u00f1a un fillo enfermo de gravidade e, co\u00f1ecedor dos milagres que obraba san Marti\u00f1o, pediulle a curaci\u00f3n do fillo entreg\u00e1ndolle diversos obxectos de ouro e prata. Como o fillo non sanara, Carriarico mandou levantar unha igrexa en honor \u00f3 santo e conseguiu que lle mandaran reliquias do santo desde Tours, e agora si que curou totalmente; simultaneamente, cesou de socato un andazo de c\u00f3lera que azoutaba o seu reino. Ante tal milagre, o monarca e a s\u00faa corte convert\u00e9ronse \u00f3 cristianismo.\nA creaci\u00f3n da diocese de Ourense pode situarse \u00f3 redor do ano 433 O primeiro bispo documentado foi Vitimiro , que asiste en calidade de tal \u00f3 Segundo Concilio de Braga, no ano 572.\nAs incursi\u00f3ns dos musulm\u00e1ns a finais do s\u00e9culo IX destru\u00edron o templo -e a cidade- pero, \u00f3 pouco, o rei Afonso III o Magno costeou a reconstruci\u00f3n dun templo dedicado \u00e1 Virxe, a san Xo\u00e1n e a san Marti\u00f1o, entre os anos 886 e 889, pero Almanzor volveu destru\u00edr a cidade no 988, quedando vacante o bispado durante case un s\u00e9culo.\nPor fin, Sancho II comeza a restauraci\u00f3n definitiva da cidade cara o ano 1071. Nomea bispo a Ederonio, quen ordena en 1084 a construci\u00f3n dun novo templo con funci\u00f3ns de catedral sobre as ru\u00ednas da antiga igrexa sueva, templo que se erixe onde hoxe se levanta a igrexa de Santa Mar\u00eda Nai, preto da Praza Maior . Parece ser que esta igrexa cumpriu nun principio funci\u00f3ns de catedral en tanto se constru\u00eda a definitiva, a\u00ednda que as s\u00faas reducidas dimensi\u00f3ns non permit\u00eda desenvolver o culto satisfactoriamente.\nTempo despois, Tareixa de Portugal renova en 1122 o t\u00edtulo de cidade para Ourense e confirma o couto da catedral, ampliado logo por Afonso VII. Este notable incremento dos ingresos no bispado permitiu afrontar a construci\u00f3n dun novo templo, xa en plena \u00e9poca do rom\u00e1nico, que ser\u00e1 a actual catedral de Ourense. Foron os bispos Diego de Velasco (1100-1132) e Marti\u00f1o (1132-1156) quen decidiron as obras. Baixo o bispado de Pedro Segu\u00edn (1157-1169) lev\u00e1ntanse as \u00e1bsidas e contin\u00faan a construci\u00f3n os seus sucesores Ad\u00e1n (1169-1173) e sobre todo Afonso (1174-1213), que a consagra con reliquias tra\u00eddas de Tours, en 1188. A consagraci\u00f3n realizouna Gadino, arcebispo de Braga, coa presenza dos bispos das dioceses lim\u00edtrofes (Lugo e Tui); o propio rei Fernando II foi quen conseguiu que se trouxeran as reliquias de san Marti\u00f1o desde Tours.\nRematouse a obra a mediados do s\u00e9culo XIII, co bispo Lourenzo (1218-1248), coa construci\u00f3n do P\u00f3rtico do Para\u00edso.\nConstruci\u00f3n.\nPoden diferenciarse tres fases, que obedecen \u00e1 intervenci\u00f3n de tres bispos. Posteriormente sufriu numerosas modificaci\u00f3ns.\nNo s\u00e9culo XIV comeza a construci\u00f3n do claustro (a \"Claustra Nova\"), que nunca se rematou. O ciborio \u00e9 moi posterior, constru\u00edndose nos primeiros anos do s\u00e9culo XVI, en estilo g\u00f3tico.\nNo s\u00e9culo XVI real\u00edzanse as reformas m\u00e1is substanciais. A consecuencia das loitas entre o conde de Benavente, Rodrigo Alonso de Pimentel, e o de Lemos en 1471, a catedral resultou seriamente danada, o que motivou que o Cabido afrontase unha restauraci\u00f3n en profundidade, xa que a bas\u00edlica \"est\u00e1 muy sentida e desplomada e peligrosa para caer e ansy esta apuntalada e zinbrada e se tiene temor e sospecha que benga presto a se caer e fenecer\" . Estas reformas afectaron \u00e1 fachada occidental, \u00e1 fachada norte, \u00e1 nave sur do transepto etc.\nO deambulatorio constr\u00faese entre 1620 e 1633, coa consecuencia, como xa se dixo, do derrubamento das \u00e1bsidas laterais. A torre das Camp\u00e1s tomou a forma actual entre o XVII e o XVIII. A capela do Cristo constru\u00eduse en pleno barroco.\n\u00c1 marxe destas actuaci\u00f3ns principais produc\u00edronse constantes reformas e ampliaci\u00f3ns \u00f3 longo dos s\u00e9culos, como aconteceu con t\u00f3dalas catedrais, ata ben entrado o s\u00e9culo XX. As\u00ed, na catedral mest\u00faranse elementos rom\u00e1nicos, g\u00f3ticos, renacentistas, barrocos e neocl\u00e1sicos.\nDescrici\u00f3n.\nA catedral ten unha planta t\u00edpica de cruz latina con tres naves lonxitudinais: nave maior de nove tramos e d\u00faas laterais, o cruceiro -dunha soa nave con catro tramos en cada brazo- e a \u00e1bsida central, \u00fanica que se conserva, e parcialmente mutilada. Carece de galer\u00eda ou triforio.\nA disposici\u00f3n non segue o modelo das igrexas de peregrinaci\u00f3n, como a catedral de Santiago. En todo caso, Ourense \u00e9 cidade de paso da Ruta da Prata, un dos Cami\u00f1os de Santiago, pola que acceden a Compostela os peregrinos procedentes do sur e sueste da Pen\u00ednsula Ib\u00e9rica.\nOrixinalmente tivo un coro no comezo da nave central, pero foi desmontado en 1937 para ser colocado na capela maior e na capela do Santo Cristo, ademais dalgunhas pezas noutras dependencias da catedral.\nO desenvolvemento urban\u00edstico da cidade \u00f3 redor da catedral privou a esta de espazos libres \u00f3 seu redor de amplitude suficiente para poder apreciar o edificio no seu conxunto. Non hai moitos anos derrub\u00e1ronse varias edificaci\u00f3ns que hab\u00eda acaroadas \u00e1 cabeceira, co que se despexou a vista desa parte do templo. Tam\u00e9n as hab\u00eda e houbo que derrubalas, no muro sur da nave maior, cara o p\u00e9 da igrexa.\nFachadas.\nA catedral de Ourense abre \u00e1 praza de San Marti\u00f1o, polo oeste; \u00e1 r\u00faa Juan de Austria, polo norte; e \u00e1 praza do Trigo, polo sur. A cabeceira d\u00e1 \u00e1 antiga praci\u00f1a das Flores (hoxe praza de Los Suaves ) e r\u00faa da Uni\u00f3n.\nFachada norte.\nA actual fachada norte non \u00e9 a orixinal, xa que sufriu danos cando o conde de Benavente atacou a cidade en 1471. Foi restaurada \u00f3 pouco tempo e de a\u00ed a presenza de elementos de factura g\u00f3tica mesturados cos rom\u00e1nicos. A portada presenta tres pares de columnas, das que as d\u00faas interiores presentan cadans\u00faa estatua (en moi mal estado); \u00e1 dereita, a columna exterior presenta estr\u00edas helicoidais e, na parte superior da segunda, unha figura humana incompleta. As arquivoltas presentan decoraci\u00f3n vexetal e animal, pero as d\u00faas externas foron labradas na restauraci\u00f3n do XVI; na interior aparece Cristo mostrando as chagas das mans, na doela central, e seis anxos a cada lado portando os instrumentos da Paix\u00f3n e filacterias ; a cara inferior desta mesma arquivolta presenta outros trece anxos. O arco interior da porta \u00e9 polilobulado, con varios arqui\u00f1os en cuxo intradorso se tallaron parellas de figuras humanas, excepto nos arqui\u00f1os inferiores, nos que aparecen pequenas figuras de feros animais. O correspondente \u00e1 clave \u00e9 un anxo decapitado que porta un crecente lunar. As figuras dos anxos astr\u00f3foros foran introducidas polo mestre Mateu na cripta da catedral compostel\u00e1.\nSon especialmente interesantes os capiteis, decorados con figuras antropomorfas e seres mitol\u00f3xicos (centauros, sereas etc.) , as\u00ed como as mochetas.\nNo corpo superior desenv\u00f3lvese un t\u00edmpano semicircular no que se representa a Piedade no centro (a Virxe con Cristo morto) e as figuras de san Xo\u00e1n e a Madalena \u00f3s lados. \u00c1 esquerda, a imaxe de san Marti\u00f1o a cabalo, acompa\u00f1ado do mendigo, e \u00e1 dereita Santiago e san Pedro. Nos extremos, o escudo dos Reis Cat\u00f3licos -\u00e1 dereita- e o dos Fonseca -\u00e1 esquerda-. Nunha fila superior, unha cruz no centro e catro anxos portando c\u00e1lices, l\u00e1tego e lanza, e outros dous anxos, a un nivel un pouco inferior, portando incensiarios.\nSepara as arquivoltas do t\u00edmpano unha imposta corrida adornada con pequenas figuras humanas e animais e motivos vexetais. No extremo esquerdo da imposta (entre as arquivoltas e o t\u00edmpano) os canteiros labraron tres figuras humanas n\u00faas, estando a central de costas \u00f3 espectador e mostrando o cu; no extremo dereito, unha parella n\u00faa le un libro.\nFinalmente, sobre o t\u00edmpano, \u00e1brese un gran roset\u00f3n.\nFachada sur.\nA portada sur \u00e9 a mellor conservada. \u00c9 semellante \u00e1 da fachada norte a\u00ednda que con menor decoraci\u00f3n ; a\u00ednda as\u00ed, Murgu\u00eda escribiu o seguinte:\nNo primeiro corpo da fachada \u00e1brese a portada. Est\u00e1 formada por tres arquivoltas decoradas con arqui\u00f1os de ferradura a exterior, motivos vexetais a intermedia e 12 anxos portando filacterias a interior. As seis columnas son lisas, sen decoraci\u00f3n ningunha. Sobre a portada, un grande arco de medio punto cego e sobre el un beirado con 10 arqui\u00f1os e diversa decoraci\u00f3n. M\u00e1is arriba, no segundo corpo, un roset\u00f3n, m\u00e1is traballado c\u00f3 da portada norte; suponse que foi constru\u00eddo nas reformas do XVI.\nA fachada sur compl\u00e9tase \u00e1 dereita coa torre do reloxo, reconstru\u00edda e elevada entre 1515 e 1548 sobre a anterior torre, e \u00e1 esquerda coa primitiva torre defensiva da Catedral, seguida por unha fila de ameas.\nFachada occidental.\nA fachada occidental lembra a construci\u00f3n da fachada da catedral de Santiago como n\u00e1rtice ou pantalla protectora do P\u00f3rtico do Para\u00edso. Orixinalmente abr\u00eda a un espazo a modo de balconada sobre a praza de San Marti\u00f1o e carec\u00eda de portas, que non se colocaron ata o s\u00e9culo XVI. Esta falta de acceso \u00f3 exterior non se solucionou ata 1981, cando rematou a construci\u00f3n das escaleiras polas que se accede \u00e1 catedral desde a praza a trav\u00e9s dun paso elevado sobre a r\u00faa das Tendas . En todo caso, este acceso da portada occidental \u00e1 r\u00faa s\u00f3 afecta \u00e1 porta principal -dobre- mentres que as portas laterais seguen abrindo a un balc\u00f3n pechado por balaustrada.\nAs reformas realizadas no XVI por Rodrigo Gil trouxeron consigo a reduci\u00f3n na altura dos arcos das portas laterais, convertendo nun roset\u00f3n os devanditos arcos (v\u00e9xase a fotograf\u00eda) e completando a fachada cuns arcos de medio punto, con decoraci\u00f3n moi simple. Tam\u00e9n afectaron \u00f3 arco central, que se dividiu en dous colocando un parteluz central, culminado coa estatua do rei David; tam\u00e9n este arco central foi rebaixado.\nDistrib\u00faese en tres arcadas apuntadas. Na central, un ventanal acristalado fai as veces de t\u00edmpano baixo un arco formado por tres arquivoltas: a interna est\u00e1 formada por arqui\u00f1os trilobulados que acollen 17 pequenos anxos; a intermedia mostra ornamentaci\u00f3n vexetal e a externa unha sucesi\u00f3n de pequenos arcos cegos . Sobre este corpo \u00e1brese un amplo roset\u00f3n, m\u00e1is ben un gran \u00f3culo. Sobre as portas laterais \u00e1brense dous pequenos roset\u00f3ns en cada r\u00faa, dos que o inferior \u00e9, en realidade, resultado de cegar o elevado arco que acoll\u00eda as portas laterais.\nA construci\u00f3n orixinal daba a esta fachada un aspecto sim\u00e9trico, flanqueada por d\u00faas torres de funci\u00f3n defensiva e pouco elevadas. As obras de restauraci\u00f3n realizadas nos s\u00e9culos posteriores romperon esa simetr\u00eda. Hoxe, \u00e1 esquerda, \u00e9rguese a Torre das Camp\u00e1s, que foi reformada por Pedro de Ar\u00e9n no XVII, reforzando o grosor dos muros dos corpos inferiores, rom\u00e1nicos, e constru\u00edndo outros dous corpos m\u00e1is, ata alcanzar unha altura de 40 metros; a finais do XIX foi necesario reforzar a base para solucionar unhas gretas que se produciron con ocasi\u00f3n do terremoto de Lisboa de 1755. \u00c1 dereita, a torre de San Marti\u00f1o (as\u00ed chamada por ter unha pequena figura do santo na esquina), que se comezou a erguer no XVI cando as reformas de Rodrigo Gil, pero nunca chegou a rematarse.\nNon \u00e9 certa a afirmaci\u00f3n de \u00c1ngel del Castillo de que \"A fachada principal \u00e9, en gran parte, moderna, conservando da antiga un fermoso roset\u00f3n\", ou que a portada rom\u00e1nica \"est\u00e1 embebida na fachada nova\". As reformas realizadas conservaron practicamente a fachada orixinal, co engadido dos contrafortes sobre ela.\nOs pat\u00edns.\nA \u00e1mbolos lados da Catedral \u00e1brense dous pat\u00edns, ambos pechados. O do sur, que pecha a entrada \u00e1 fachada sur, \u00e9 o m\u00e1is antigo (1673) e constru\u00eddo polo canteiro Amaro Est\u00e9vez. En 1785 foi pechado mediante un muro con bala\u00fastres polo arquitecto Frai Pl\u00e1cido Iglesias, quen tam\u00e9n planea nese mesmo ano o pat\u00edn norte pero que constr\u00fae o mestre de obras Baltasar Gamayo. A balaustrada pecha non s\u00f3 o pat\u00edn sen\u00f3n tam\u00e9n o espazo entre este e a Torre das Camp\u00e1s.\nNaves.\nAs naves presentan b\u00f3vedas de crucer\u00eda simple, con baquet\u00f3ns na nave central e de arestas nas naves laterais.\nNa nave maior, de nove tramos, obs\u00e9rvanse diferenzas construtivas a partir do terceiro tramo, diferenzas m\u00e1is evidentes nos muros exteriores, tal como se indicou anteriormente. As\u00ed, as vent\u00e1s son menos altas, os contrafortes son m\u00e1is simples (e perden o arco de medio punto que os un\u00eda nos dous primeiros tramos), desaparecen os motivos ornamentais nos muros e, sobre todo, destaca o feito da maior altura da nave a partir dese terceiro tramo. As m\u00e9topas do lado norte est\u00e1n decoradas con motivos vexetais con tratamentos diversos; tam\u00e9n no lado sur, pero cara o final son significativamente simples (quizais por seren colocadas durante a restauraci\u00f3n do s\u00e9culo XVI). No interior, os capiteis que soportan os arcos formeiros dos tres primeiros tramos est\u00e1n decorados con follas lisas pero nos seguintes son follas talladas de diferentes tipos. Outros capiteis, acaroados \u00f3 muro, comezan mostrando motivos vexetais para pasar nos tramos centrais a motivos zoom\u00f3rficos e seres mitol\u00f3xicos.\nOs piares que separan as naves central e laterais, son cruciformes e os capiteis est\u00e1n decorados con motivos vexetais e de caza, a\u00ednda que no cruceiro hai un no que se quere ver unha Epifan\u00eda. Os capiteis medievais da nave sur foron substitu\u00eddos a partir do quinto tramo por Rodrigo Gil de Honta\u00f1\u00f3n a mediados do s\u00e9culo XVI na restauraci\u00f3n xa mencionada. Os que se colocaron nesa ocasi\u00f3n son moi simples, formados por un tambor con estr\u00edas verticais.\nNo lado sur dos tramos cuarto e quinto constru\u00edronse catro sarc\u00f3fagos para outros tantos bispos. Avanzando desde os p\u00e9s da igrexa hai tres dotados de cadeanseu arcosolio de medio punto: \u00c1varo P\u00e9rez de Biedma, frai Alonso de Noia e outro que pode ser Francisco Afonso ou Gonzalo de Aza; e un cuarto, m\u00e1is elaborado e baixo un arco en mitra, que se identifica como o bispo Lourenzo (m. 1248), segundo Chamoso Lamas, ou o bispo Pedro Y\u00e1\u00f1ez de Novoa (m. 1308), segundo Moralejo.\nNo lado norte \u00e1brense outros dous sartegos, un co\u00f1ecido como da \"Infantina\", a filla do infante Filipe de Castela e dona Margarita de la Cerda; e outro do bacharel Afonso Gonz\u00e1lez de Padr\u00f3n , c\u00f3engo de Compostela e de Ourense, finado en 1460.\nAs naves do transepto constan de catro tramos a cada lado, con b\u00f3vedas de crucer\u00eda e decoraci\u00f3n dos capiteis similar \u00f3s dos \u00faltimos tramos da nave maior.\nNa parede oeste do brazo norte do cruceiro \u00e1brese o sepulcro do bispo Vasco Peres Mari\u00f1o (1333-1343), do que se conta que foi quen trouxo de Fisterra a imaxe da Capela do Cristo, que se abre fronte \u00f3 devandito sarc\u00f3fago.\nA seguir, \u00e1brese unha pequena porta que conduce a unha escaleira de caracol pola que se accede \u00f3 ciborio e \u00e1s cubertas da catedral (na mesma situaci\u00f3n do brazo sur so cruceiro hai outra escaleira similar). Sobre esta porta hai un pequeno t\u00edmpano que representa o profeta Daniel no foxo dos le\u00f3ns e, no muro que se levanta sobre ela, \u00e1brense varios \u00f3culos irregularmente dispostos, de distinto tama\u00f1o e factura, cuxa funci\u00f3n \u00e9 proporcionar iluminaci\u00f3n \u00e1 escaleira. No lugar correspondente do brazo sur do transepto hai un \u00fanico \u00f3culo, simple.\nSobre a porta do brazo sur do cruceiro est\u00e1 a imaxe ecuestre de san Marti\u00f1o, e sobre a porta norte outra de Santiago Matamoros, ambas talladas no s\u00e9culo XVII en tama\u00f1o natural.\nCabeceira.\nOrixinalmente estaba formada por tres \u00e1bsidas de diferentes alturas, pero as laterais foron derrubadas \u00f3 contru\u00edr o deambulatorio que, ademais, oculta practicamente a \u00e1bsida central, da que s\u00f3 se ve a cornixa, formada por pequenos arcos sobre m\u00e9nsulas; quedaron ocultas as columnas e os catro ventanais que posu\u00eda.\nDesde o interior hai dous tramos rectos, o presbiterio, cuberto con b\u00f3veda de crucer\u00eda, apoiada sobre muros lobulados cara o interior separados por columnas acaroadas. Sobre estas columnas apoian os nervios de reforzo da b\u00f3veda. O hemisferio que forma este muro interior quedou oculto tras o retablo g\u00f3tico da capela.\nNo segundo tramo \u00e1brense os arcos polos que se acced\u00eda \u00e1s capelas situadas nas \u00e1bsidas laterais. Ante a \u00e1bsida maior hai un arco de medio punto sobre o que se abre un pequeno roset\u00f3n.\nO deambulatorio.\nA decisi\u00f3n de constru\u00edr o deambulatorio foi adoptada a finais do ano 1607 polo cabido catedralicio e o bispo Miguel Ares Canaval, co obxectivo de aumentar o n\u00famero de capelas abertas na catedral e, por conseguinte, o n\u00famero de misas. As obras enc\u00e1rganse xa o ano seguinte a Antonio Mart\u00ednez Araque, pero axi\u00f1a comezan as dificultades derivadas dos problemas impl\u00edcitos no desenvolvemento do proxecto, que implicaba o derrubamento das \u00e1bsidas laterais, das capelas e altares de Santa Eufemia e dos Santos Facundo e Primitivo. A dificultade de solucionar estes problemas foi atrasando a aprobaci\u00f3n do proxecto e o comezo das obras as\u00ed como, moi probablemente, as penurias econ\u00f3micas.\nFinalmente, o arquitecto Sim\u00f3n de Monasterio presenta un novo proxecto, en 1615, que obt\u00e9n a aprobaci\u00f3n do Cabido, a\u00ednda que non se lle adxudica a obra ata o 18 de maio de 1618, obra que non comezar\u00e1 ata 1620.\nA maiores, a morte prematura do arquitecto, catro anos despois de comezar, trouxo consigo novos atrasos, non conclu\u00edndose a obra ata 1633, da man de Pedro de la Sierra.\nA construci\u00f3n do deambulatorio respectou a \u00e1bsida central pero modificou o seu muro exterior, cunhas columnas d\u00f3ricas. Consta de sete tramos, dos que os dous extremos se corresponden cos espazos das antigas \u00e1bsidas laterais, onde se respectaron as b\u00f3vedas, e cinco centrais de nova construci\u00f3n, que pos\u00faen b\u00f3veda de can\u00f3n.\n\u00c1brense sete capelas \u00f3 deambulatorio, das que cinco son capelas amplas, pechadas por reixas, e d\u00faas son pequenos nichos, pouco profundos, cun altar. Sobre os arcos de acceso \u00e1s capelas, o muro est\u00e1 aberto con pequenas vent\u00e1s. Os retablos das diferentes capelas son da man dos escultores Mateo de Prado, autor do cadeirado do mosteiro de San Marti\u00f1o Pinario e do retablo maior do mosteiro de Santa Mar\u00eda de Montederramo, entre outras obras, e Bernardo Cabrera, que colaboraba habitualmente con aquel.\nCiborio.\nSobre o cruceiro lev\u00e1ntase o ciborio, tam\u00e9n g\u00f3tico, constru\u00eddo polo arquitecto leon\u00e9s Rodrigo de Badajoz -acabado de chegar desde Le\u00f3n- entre 1499 e 1505. Consta documentada a data de 31 de marzo de 1505 como a data da entrega da obra \u00f3 Cabido e do pago deste \u00f3 arquitecto dunha gratificaci\u00f3n de 50.000 marabed\u00eds.\nVisto desde o exterior, o ciborio ten planta octogonal e tres corpos de altura. Nas paredes \u00e1brense grandes ventanais apuntados no corpo inferior, vent\u00e1s semellantes pero de menor tama\u00f1o no segundo corpo e dous ventanais simples en cada cara do oct\u00f3gono, no terceiro corpo. Polo interior, quizais inspirado no ciborio da catedral de Burgos, a planta cadrada do cruceiro pasa a ser ochavada mediante trompas; a b\u00f3veda \u00e9 esf\u00e9rica e de crucer\u00eda estrelada. Ante os citados ventanais dos dous primeiros corpos discorren d\u00faas balconadas, con bala\u00fastre de madeira. Das esquinas xorden os piares que dar\u00e1n lugar \u00f3s nervios da b\u00f3veda, e obs\u00e9rvase decoraci\u00f3n a base de figuras de anxos e os doce ap\u00f3stolos, complet\u00e1ndose con escudos, motivos vexetais, ovas e puntas de diamante.\nBlanco Amor descr\u00edbeo as\u00ed:\nCapelas.\nCapela Maior.\nO retablo maior, g\u00f3tico, \u00e9 obra de Cornielles de Holanda, quen o talla entre 1516 e 1520. Consta de cinco panos e catro corpos (que se reducen a tres no pano central polo maior tama\u00f1o das imaxes). Neste pano central aparecen as imaxes de San Marti\u00f1o, como patr\u00f3n de Ourense e titular do templo, e sobre el a da Asunci\u00f3n, copatroa da catedral. O resto do retablo cont\u00e9n diferentes imaxes da vida de Virxe Mar\u00eda e de Xes\u00fas (o Nacemento de Mar\u00eda, a Anunciaci\u00f3n, a Visitaci\u00f3n, o Nacemento de Xes\u00fas, a Epifan\u00eda, a Circuncisi\u00f3n, o Bautismo, a Derradeira Cea, a Oraci\u00f3n no horto, a Flaxelaci\u00f3n, a Crucifixi\u00f3n, o Desencravo, o Enterro e a Resurrecci\u00f3n).\nO grupo da Piedade, no pano central do primeiro corpo, \u00e9 o m\u00e1is destacable pola s\u00faa calidade escult\u00f3rica (probablemente, da man do propio Cornielles). A Virxe Mar\u00eda sost\u00e9n o corpo de Cristo e \u00f3s seus lados san Xo\u00e1n Evanxelista e Mar\u00eda Madalena, esta sostendo un tarro cos perfumes que utilizar\u00e1 no embalsamamento.\nNas columnas que separan os panos do retablo coloc\u00e1ronse 36 estatuas de profetas, ap\u00f3stolos e diversos santos e santas: Abrah\u00e1m, David, Isa\u00edas, Xo\u00e1n Bautista, os doce ap\u00f3stolos, san Roque, san Francisco, san Domingos, santa Eufemia, santa Catarina, santa Luc\u00eda ou santa Marta, am\u00e9n doutras figuras non identificadas. Todas estas imaxes prot\u00e9xense baixo doseletes e foron pintadas de branco no s\u00e9culo XIX.\nCompletan o retablo, lateralmente, outros dous retablos, barrocos, da man do escultor de orixe leonesa Francisco Castro Canseco . Nestes retablos laterais repres\u00e9ntase o martirio dos santos Facundo e Primitivo -no lado do Evanxeo-, as\u00ed como o de santa Eufemia -no lado da Ep\u00edstola-.\nBaixo estes retablos colocouse en 1937 boa parte do cadeirado do coro que ata ent\u00f3n estaba instalado no centro da nave maior, se ben algunhas pezas foron colocadas noutras dependencias da catedral. Este coro, en madeira de nogueira, foi tallado polos escultores Diego Sol\u00eds, burgal\u00e9s, e Juan de Ang\u00e9s o Mozo, leon\u00e9s, a finais do s\u00e9culo XV, e mostra influencias de Juan de Juni.\nDentro da capela maior est\u00e1n tam\u00e9n os sepulcros do cardeal Quevedo (finado en 1818), obra do escultor Antoni Sol\u00e0, e doutro bispo desco\u00f1ecido (g\u00f3tico, do s\u00e9culo XIV). Este segundo, no lado da Ep\u00edstola, est\u00e1 considerado como a mellor obra funeraria da Idade Media.\nAs reixas da Capela maior representan as virtudes (a reixa do norte) e a crucifixi\u00f3n (a do sur). Son obra de Juan Bautista Celma, que as forxou en 1589 \u00e1 vez que fixo outras para a mesma catedral (capelas do Rosario, da Virxe das Neves e do Santo Cristo, ademais das do coro). O mesmo escultor tallou os dous p\u00falpitos, datados o mesmo ano de 1589, como encargo do arcebispo Juan de Sanclemente, que quixo facerlle este regalo \u00e1 s\u00faa antiga diocese. Son semellantes \u00f3s p\u00falpitos da catedral de Santiago de Compostela pero m\u00e1is sinxelos e constru\u00eddos en ferro.\nOutras capelas.\nA maiores da Capela Maior, no deambulatorio hai sete capelas, das que, como se dixo, d\u00faas son altares pouco profundos e cinco capelas m\u00e1is amplas:\nNa capela da Asunci\u00f3n ou dos Argiz pende o Cristo dos Desamparados, que se sup\u00f3n era o Cristo venerado na catedral ata que veu o Santo Cristo de Fisterra no s\u00e9culo XIV. Tr\u00e1tase dunha escultura rom\u00e1nica, especificamente un Cristo en Maxestade, a tama\u00f1o natural, tallada en madeira policromada. Presenta os brazos horizontais e as pernas paralelas, cos xeonllos lixeiramente flexionados, unha coroa de grande envergadura, guechos longos, e a cabeza levemente inclinada sobre bo peito, caracter\u00edsticas todas elas que permiten datar a figura nos \u00faltimos anos do s\u00e9culo XII.\n\u00d3 longo da nave maior \u00e1brense outras capelas (de San Lucas, das Neves, de San Xo\u00e1n), pero entre todas elas a m\u00e1is rica e venerada \u00e9 a do Santo Cristo, cunha imaxe moi respectada na cidade.\nCapela do Santo Cristo.\nConsid\u00e9rase \"a m\u00e1is fermosa mostra desa polifon\u00eda decorativa que \u00e9 o barroco galego\". Foi constru\u00edda por Juan de Herrera entre 1565 e 1578, sendo bispo Fernando Tricio Arenzana, sobre o que era a antiga sancrist\u00eda, e ampliada entre 1674 e 1685 por Diego de Ar\u00e9n , para acoller e honrar a imaxe milagreira dun Cristo que trouxera, no s\u00e9culo XIV, o bispo Vasco Peres Mari\u00f1o desde Fisterra. Desde un primeiro momento, esta imaxe foi obxecto da devoci\u00f3n popular (segundo Risco, \"de moita veneraci\u00f3n en toda galicia e norde de Portugal\"; \"...acode moita xente do norde de Galiza, de Portugal, e doutros lados\") e est\u00e1 rodeada de numerosas lendas.\nOrixinalmente, o Cristo estaba situado no Altar da Cruz, \u00e1 entrada \u00e1 igrexa pola porta norte, para ser trasladado en 1572 \u00e1 capela do Santo Cristo, de nova construci\u00f3n.\nA decoraci\u00f3n barroca da estancia corresponde a Francisco Castro Canseco, que a realizou entre finais do XVII e principios do XVIII e que tam\u00e9n tallou os retablos. No da dereita exponse unha talla da Virxe Branca, en alabastro, datada en 1697. O altar e baldaquino que protexe o Cristo son obra de Domingo de Andrade, a finais do XVII. Como xa se dixo, nesta capela colocouse boa parte do cadeirado do coro da catedral cando foi retirado da nave central.\nA escultura do Santo Cristo \u00e9 do s\u00e9culo XIII ou XIV e de autor desco\u00f1ecido, a\u00ednda que a lenda conta que foi esculpida por Nicodemo, xudeu converso que acompa\u00f1ou \u00e1 Virxe durante a Crucifixi\u00f3n de Xes\u00fas e que axudou despois \u00f3 Desencravo e o Enterro, polo que \u00e9 co\u00f1ecido como un dos Santos Var\u00f3ns. Despois de pasar de pais a fillos apareceu misteriosamente flotando nas augas da costa de Fisterra. No ano 1741 houbo que arranxar p\u00e9s e brazos, e foi novamente restaurado en 1779 e 1808.\nXes\u00fas Ferro Couselo e Xaqu\u00edn Lorenzo Fern\u00e1ndez describ\u00edrono deste xeito:\nRisco descr\u00edbeo como con parte de madeira e parte de pergameu sobre un recheo de trapos e engade que \"na chaga do costado t\u00e9n un anaco da corda con que Noso Se\u00f1or foi atado\" (Risco: 385), as\u00ed como que as xentes de Ourense acreditaban que lle medraba o pelo e que co\u00f1ec\u00edan o nome do barbeiro que llelo \u00eda cortar de cando en vez. Cabe lembrar que pelo e barba son de pelo natural . O Cristo ti\u00f1a os brazos articulados e era \"desencravado\" o Venres Santo, para ser colocado dentro dunha urna de cristal que se trasladaba de igrexa en igrexa no contexto dunha cerimonia lit\u00farxica. Cando se suprimiu esta cerimonia se fixaron definitivamente os brazos, nunha actitude que d\u00e1 o aspecto de ter os membros desconxuntados.\nComo a festa do Santo Cristo se celebraba o 3 de maio, d\u00eda da Santa Cruz, durante os d\u00edas anteriores se levaban \u00e1 capela gaiolas con paxaros, que acompa\u00f1aban de ch\u00edos o culto e a novena. Este costume terminou sendo prohibido.\nHoxe, o Santo Cristo converteuse nun dos s\u00edmbolos da cidade de Ourense, onde corre a copla popular que di:\nSancrist\u00eda.\nNo extremo sur do deambulatorio, onde orixinalmemnte estivo a capela do Santo Andr\u00e9, sit\u00faase a Sancrist\u00eda, constru\u00edda entre 1558 e 1562 por Pedro Fern\u00e1ndez, mestre de obras de Monforte baixo as condici\u00f3ns impostas polo mestre de obras da catedral Juan Ruiz de P\u00e1manes. A esta capela acced\u00edase desde o cruceiro, e a\u00ednda se conserva, cegado, o arco de medio punto que serv\u00eda de acceso. Hoxe a entrada \u00e9 a trav\u00e9s dunha porta baixo arco conopial que ben pode ser influencia da arte portuguesa do momento.\nA estancia mide uns 8 por 2 metros, con b\u00f3veda estrelada e grandes cunchas de vieira nas esquinas. O mobiliario \u00e9 dos s\u00e9culos XVIII e XIX e as paredes est\u00e1n adornadas con varias t\u00e1boas do coro, am\u00e9n de diversos cadros.\nP\u00f3rtico do Para\u00edso.\nNa entrada \u00e1 catedral pola porta principal -occidental- at\u00f3pase o P\u00f3rtico do Para\u00edso, datado na primeira metade do s\u00e9culo XIII e constru\u00eddo en tempos do bispo Lourenzo (1218-1248), que foi quen rematou as obras da catedral.\nA\u00ednda que se desco\u00f1ece o autor, os especialistas en arte medieval concordan en que os escultores pertenceran \u00f3 taller do mestre Mateu ou, polo menos, estaban influ\u00eddos por el. A disposici\u00f3n das figuras, a t\u00e9cnica de estatuas-columna e a iconograf\u00eda reproducen \u00e1s do P\u00f3rtico da Gloria da catedral compostel\u00e1. En calquera caso, e sendo certo que se constru\u00edu cunha estrutura similar, se ben m\u00e1is simple, menos elaborada, tampouco se pode afirmar que sexa unha copia daquel.\nNo s\u00e9culo XVI, Rodrigo Gil de Honta\u00f1\u00f3n realizou diversas obras de reforma e ampliaci\u00f3n na Catedral, que tam\u00e9n afectaron o P\u00f3rtico. Este perdeu o t\u00edmpano -substitu\u00eddo hoxe por unha estrutura calada- e as columnas laterais, desapareceron as estatuas-columna que hab\u00eda na contraportada e substitu\u00eduse a b\u00f3veda por outra estrelada. Tam\u00e9n se retallaron as basas dos piares, que reproduc\u00edan figuras zoom\u00f3rficas -como en Santiago- por considerarse \"infernais\".\nO P\u00f3rtico consta de tres arcos, dous laterais menores e un grande arco central, mantendo unha correspondencia coas naves laterais e maior do templo. Na esquina esquerda do n\u00e1rtice e a \u00e1mbolos lados do piar esquerdo disp\u00f3\u00f1ense nove estatuas doutros tantos profetas; na esquina dereita e \u00f3s dous lados do piar dereito, outras nove figuras doutros tantos ap\u00f3stolos. O arco central est\u00e1 dividido por un parteluz \u00f3 que se adosou, en 1857, unha figura sedente de Santiago ap\u00f3stolo do s\u00e9culo XIII, e unha Virxe do Consolo tallada por Cornielles de Holanda.\nO P\u00f3rtico non foi pintado ata o s\u00e9culo XVIII. No ano 2013 levouse a cabo unha completa restauraci\u00f3n que recuperou a viva policrom\u00eda orixinal e puxo de manifesto que s\u00f3 posu\u00eda unha \u00fanica capa de pintura. A Contraportada non est\u00e1 policromada.\nMuseo Catedralicio.\nNas salas do inacabado claustro g\u00f3tico da catedral (a \"Claustra Nova\") instalouse en 1944 o Museo Catedralicio de Ourense, que cont\u00e9n unha completa mostra de arte sacra. Naquela data foi cando se decidiu acometer as obras necesarias que permitisen a exhibici\u00f3n das pezas que conservaba a catedral, obras levadas a cabo polos arquitectos Luis Men\u00e9ndez Pidal e Francisco Pons Sorolla, para ser inaugurado en 1954.\nEntre as pezas expostas destaca o chamado tesouro de San Rosendo, composto polo b\u00e1culo do Santo, unha ara port\u00e1til de p\u00f3rfiro e prata, un c\u00e1liz, unha mitra e outras pezas, todas do s\u00e9culo XII. Tam\u00e9n un conxunto de placas de esmalte dun frontal dun relicario, de Limoges, do s\u00e9culo XII; unha custodia procesional do XVII (de Enrique de Arfe), a lauda cristi\u00e1 m\u00e1is antiga de Galicia, do s\u00e9culo VI, procedente de Ba\u00f1os de Molgas etc., as\u00ed como c\u00e1lices e ornamentos relixiosos, esculturas en pedra ou madeira dos s\u00e9culos XVI \u00f3 XVIII ou algunhas t\u00e1boas do coro da catedral.\nFinalmente, c\u00f3mpre destacar dentro do arquivo catedralicio o \"Misal Auriense\" (o primeiro libro que se imprentou en Galicia, en 1494), o \"Breviario Auriense\" e as \"Constituci\u00f3ns Sinodais\"."}
{"id": "33023", "revid": "98629", "url": "https://gl.wikipedia.org/wiki?curid=33023", "title": "Sardi\u00f1a", "text": "A sardi\u00f1a, \"Sardina pilchardus\" (Walbaum, 1792), \u00e9 un peixe oste\u00edctio mari\u00f1o da familia dos clupeidos, dentro da orde dos clupeiformes, sendo o \u00fanico representante do x\u00e9nero Sardina.\nCando as sardi\u00f1as son pequenas denom\u00ednanse xoubas nas R\u00edas Baixas (m\u00e1is ou menos, de Fisterra para abaixo), e parrochas nas R\u00edas Altas (m\u00e1is ou menos, de Fisterra para arriba).\nA sardi\u00f1a capt\u00farase con artes de cerco e de enmalle ou deriva (como o xeito), durante a noite, e dest\u00ednase a consumo en fresco, afumada, salgada ou en conserva. Abunda en todas as costas espa\u00f1olas e foi precisamente a riqueza en sardi\u00f1a das augas galegas no que se baseou a industria conserveira galega, iniciada na segunda metade do s\u00e9culo XVIII polos chamados \"fomentadores da pesca\" catal\u00e1ns, e hoxe diversificada noutras especies de peixes e moluscos.\nCaracter\u00edsticas.\nAs principais caracter\u00edsticas definitorias da sardi\u00f1a son as seguintes:\nSon especies semellantes \u00e1 sardi\u00f1a o arenque (\"Clupea harengus\"), a alacha (\"Sardinella aurita\") e o trancho (\"Sprattus sprattus\").\nH\u00e1bitat e biolox\u00eda.\nA sardi\u00f1a distrib\u00faese polo Atl\u00e1ntico leste, desde Islandia e o sur de Noruega e Suecia, polo norte, at\u00e9 as costas do nordeste africano, ata Senegal, polo sur, pasando polas illas Azores e as de Cabo Verde, e intern\u00e1ndose polo Mediterr\u00e1neo ata o mar Negro. Son menos abundantes nas costas m\u00e1is setentrionais.\n\u00c9 un peixe pel\u00e1xico, gregario, que forma grandes cardumes ou mans\u00edos en augas costeiras, por riba dos 50\u00a0metros de profundidade, buscando sempre as augas m\u00e1is c\u00e1lidas e salgadas, migrando cara ao norte en ver\u00e1n e cara ao sur en inverno, alimentando importantes pescar\u00edas. Alim\u00e9ntase principalmente de zooplancto (como pequenos crust\u00e1ceos e ovos e larvas de peixes).\nA \u00e9poca da reproduci\u00f3n \u00e9 durante a primavera e o ver\u00e1n, dependendo da temperatura da auga, en mar aberto ou preto da costa. Na parte meridional do mar do Norte a desova ten lugar desde xu\u00f1o ata agosto, no canal da Mancha en abril, en Galicia e Portugal de febreiro a abril, e no Mediterr\u00e1neo desde setembro ata maio.\nAs femias producen de 50 000 a 60 000 ovos, e de 1,5\u00a0mm de di\u00e1metro, que eclosionan ao cabo de 2 a 4 d\u00edas, e as larvas miden, cando nacen, uns 4\u00a0mm.\nO nome cient\u00edfico.\nEtimolox\u00eda.\nO nome do x\u00e9nero, \"Sardina\", deriva do lat\u00edn tard\u00edo \"sardina\", diminutivo de \"sarda\" (nome co que se co\u00f1ec\u00eda a especie \"Sarda sarda\", o bonito alistado), termos probablemente de orixe grega: \u03c3\u03ac\u03c1\u03b4\u03b7 \"s\u00e1rd\u0113\", \u03c3\u03b1\u03c1\u03b4\u03ae\u03bd\u03b7 \"sard\u00e9n\u0113\", \u03c3\u03b1\u03c1\u03b4\u1fd6\u03bd\u03bf\u03c2 \"sard\u0129nos\". Tradicionalmente as\u00f3ciase o termo coa illa mediterr\u00e1nea de Sarde\u00f1a (en lat\u00edn \"Sardinia\", en grego antigo \u03a3\u03b1\u03c1\u03b4\u03ce \"Sard\u00f3\"), cerca da que probablemente se capturar\u00edan estes peixes, o que resulta historicamente bastante inveros\u00edmil: segundo Klein \u00ab\u00e9 moi pouco probable que os antigos gregos pescaran tan lonxe de onde viv\u00edan daquela, en tempos de Arist\u00f3teles, de quen Ateneo cita unha pasaxe na que o fil\u00f3sofo fala do peixe \u03c3\u03b1\u03c1\u03b4\u1fd6\u03bd\u03bf\u03c2 \"sard\u0129nos\"\u00bb. Por iso outros etimoloxistas pensan que m\u00e1is ben derive do lat\u00edn tard\u00edo \"(lapis) sardinus\", a \"(pedra de) Sardes\", do grego \u03c3\u03ac\u03c1\u03b4\u03b9\u03bd\u03bf\u03c2 (\u03bb\u03af\u03b8\u03bf\u03c2) \"s\u00e1rdinos (l\u00edthos)\", unha variedade de cor vermella alaranxada da calcedonia, similar pero m\u00e1is escura que a cornalina, talvez de Sardes (en grego \u03a3\u03ac\u03c1\u03b4\u03b5\u03b9\u03c2 ou \u03a3\u03ac\u03c1\u03b4\u03b9\u03c2), capital do reino de Lidia, en Asia Menor.\nEn canto \u00e1 orixe do ep\u00edteto espec\u00edfico, \"pilchardus\", ten menos d\u00fabida: obviamente deriva do ingl\u00e9s \"pilchard\", \"sardi\u00f1a\".\nPrimeiro nome.\nO primeiro nome cient\u00edfico da sardi\u00f1a d\u00e9bese ao famoso ilustrado galego Joseph Cornide que, en 1788, lle deu o de \"Arengus minor\". Por\u00e9n, e a pesar de que asegura no t\u00edtulo da s\u00faa monograf\u00eda \"Ensayo de una historia de los peces (...)\" o libro estaba \"arreglado al sistema del caballero Carlos Linneo\", Cornide non segue sempre a Linneo no tocante \u00e1 nomenclatura binomial que establecera alg\u00fans anos antes o afamado m\u00e9dico e bot\u00e1nico sueco, xa que \"Arengus minor\" aparece s\u00f3 na p\u00e1xina 244, dentro do \"segundo \u00edndice\", onde d\u00e1 os nomes galegos das especies descritas (por certo, para el esta se denominar\u00eda \"sardina\", en castel\u00e1n), mentres que na parte descritiva (p\u00e1xinas 91-92) o peixe figura con nome prelinneano de \"Arengus minor max\u00eellis \u00e6qualibus\" (algo as\u00ed como \"arenque pequeno cos maxilares iguais\").\nSeguramente por iso a comunidade cient\u00edfica reco\u00f1eceu como descritor da especie ao alem\u00e1n Walbaum, que o fixo catro anos m\u00e1is tarde. e poucos son os autores que hoxe en d\u00eda reco\u00f1ecen nome cornidiano, que foi declarado obsoleto polos expertos, como sin\u00f3nimo (s\u00f3, entre a bibliofgraf\u00eda consultada, fano o franc\u00e9s Bauchot, e o \"World Register of Marine Species\").\nCambios do nome.\nDespois do nome de Cornide, a especie foi co\u00f1ecida durante moito tempo como \"Clupea pilchardus\", un dos nomes empregados por Walbaum (tam\u00e9n usou os de \"Alosa pilchardus\" e \"Clupea harengus pilchardus\", como subespecie do arenque). Por tanto, vemos que o introdutor do nome espec\u00edfico \"pilchardus\" foi este autor.\nPero en 1904 o icti\u00f3logo e ec\u00f3logo roman\u00e9s Grigore Antipa describiu unha \"nova especie\" de peixe, para a que creou un novo x\u00e9nero, \"Sardina\", denomin\u00e1ndoa \"Sardina dobrogica\" (\u00e9 dicir, a \"sardi\u00f1a da Dobruxa\"). M\u00e1is tarde, os especialistas comprobaron que se trataba da mesma especie que a \"Clupea pilchardus\" descrita por Walbaum en 1792, as\u00ed que o seu nome pasou a ser \"Sardina pilchardus\" (Walbaum, 1792), a nosa popular sardi\u00f1a. Como vemos, o novo x\u00e9nero, diferenciado de \"Clupea\", mant\u00edvose.\nSubespecies.\nAlg\u00fans autores reco\u00f1ecen d\u00faas subespecies:\nOutras \"sardi\u00f1as\".\nNa bibliograf\u00eda internacional, sobre todo na castel\u00e1, co nome de \"sardina\", e na inglesa co de \"sardine\" ou o de \"pilchard\", poden designar a diferentes especies de peixes da familia dos clupeidos, estreitamente emparentados coas verdadeiras sardi\u00f1as, o que pode ocasionar non poucas confusi\u00f3ns.\nEn ingl\u00e9s, \"sardine\" ou \"pilchard\" son os nomes com\u00fans usados para referirse a varios peixes pequenos, graxos, semellantes ao arenque. Por\u00e9n, os termos \"sardine\" e \"pilchard\" non son precisos, e o que significan depende da rexi\u00f3n. A \"Sea Fish Industry Authority\" do Reino Unido, por exemplo, cualifica como \"sardines\" \u00e1s \"pichards\" xuven\u00eds (\u00e9 dicir, \u00e1s xoubas). Un criterio suxire que os peixes de tama\u00f1o menor a 6\u00a0polgadas (15\u00a0cent\u00edmetros) son \"sardines\" e os m\u00e1is grandes, \"pilchards\". O FAO/ WHO, C\u00f3digo normalizado para as sardi\u00f1as enlatadas, cita 21\u00a0especies que poden ser clasificadas como sardi\u00f1as; FishBase, unha completa base de datos sobre peixes, chama \"pilchards\" a seis especies, e a m\u00e1is dunha ducia \"sardines\".\nA continuaci\u00f3n relaci\u00f3nanse as principais especies que adoitan co\u00f1ecerse en moitas publicaci\u00f3ns como \"sardi\u00f1as\".\n(Nota: os nomes galegos apuntados son os propostos por Lahuerta e V\u00e1zquez.\nPesca e usos.\nPesca.\nA sardi\u00f1a p\u00e9scase desde moi antigo, pero ao ser a s\u00faa carne delicada e soportar mal o transporte, a s\u00faa pesca non adquiriu verdadeira importancia comercial ata despois de comercializarse conservada en latas.\nMesmo en moitos lugares, como en Galicia, consider\u00e1base antigamente como \"comida de pobres\", a pesar de que para alg\u00fans consumidores da burgues\u00eda as chamadas \"sardi\u00f1as do tabal\" (salgadas, afumadas e prensadas en barr\u00eds de madeira \u2014tabais\u2014, como os arenques nos pa\u00edses n\u00f3rdicos) eran un bocado exquisito, comparable ao mellor xam\u00f3n.\nHoxe en d\u00eda, coa modernizaci\u00f3n dos sistemas de transporte, as sardi\u00f1as cons\u00f3mense (especialmente no ver\u00e1n) en fresco, e todo o ano afumadas, salgadas ou en conserva.\nP\u00e9scanse con diversas artes, de deriva e de cerco, e tam\u00e9n con tra\u00ed\u00f1as, atr\u00edadas ou non, pola noite, con luces (como adoita facerse no Mediterr\u00e1neo), ou e d\u00eda, engadadas, ou non, con m\u00edllaras, xeralmente de bacallau, nas zonas onde se pesca esta \u00faltima especie.\nAs capturas anuais en Europa flut\u00faan, pero nalg\u00fans per\u00edodos foron de ata un mill\u00f3n de toneladas, sendo as principais costas onde se extrae as de Marrocos e Espa\u00f1a. En canto as capturas mundiais de \"sardi\u00f1as\", ver o gr\u00e1fico arriba.\nUso culinario.\nCons\u00f3mese tanto en fresco como en conserva, con numerosas formas de preparaci\u00f3n na coci\u00f1a. \u00c9 un peixe azul por excelencia, con niveis de graxa en torno \u00f3 6,3% ou m\u00e1is no seu mellor momento, proporcionando unhas 134 calor\u00edas por 100\u00a0gramos. Pola s\u00faa riqueza en \u00e1cidos omega-3, consid\u00e9rase un \"protector\" do coraz\u00f3n, en contra da crenza hoxe superada de que, por ser peixe graxo, incrementaba o colesterol. Tam\u00e9n resulta especialmente rico en vitamina B12.\nAs xoubas fritas ou as sardi\u00f1as e as xoubas en conserva (denominadas nas latas \"sardinillas\"), polo feito de com\u00e9rense enteiras, coa espi\u00f1a, constit\u00faen unha interesante fonte de calcio e f\u00f3sforo.\nNo caso das conservas, baixo a denominaci\u00f3n \"sardina\" pod\u00edan enlatarse diversas especies pr\u00f3ximas. Pero desde o ano 2003, un Regulamento europeo obriga a etiquetar como \"conservas de sardi\u00f1as\" s\u00f3 as elaboradas a partir da especie \"Sardina pilchardus\", e como \"conservas de produtos tipo sardi\u00f1a\" as elaboradas a partir doutras especies como:\nEn Galicia.\nReferencias da s\u00faa presenza.\nO primeiro rexistro da presenza da sardi\u00f1a nas nosas augas foi, como quedou dito, a de Cornide en 1788, como \"Arengus minor\". No primeiro terzo do s\u00e9culo XX cit\u00e1rona de Buen (1919, 1925) e Ducloux en de Buen (1919), como \"Clupea pilchardus\", e de Buen (1929, 1935) como \"Arengus pilchardus\". Nos dous \u00faltimos terzos do s\u00e9culo pasado, e xa como \"Sardina pilchardus\", foi rexistrada por numerosos autores.\nPesca.\nEn Galicia, as capturas de sardi\u00f1a conc\u00e9ntranse nos meses do ver\u00e1n (cando est\u00e1n m\u00e1is gordas e te\u00f1en m\u00e1is graxa, e alcanzan cifras comprendidas, segundo os anos, entre 1,7 e case 2 mill\u00f3ns de quilogramos (datos de xu\u00f1o a outubro) para descender bruscamente a cifras de 200 000 a 400 000\u00a0kg entre decembro e febreiro. A cifra total anual foi de 13 828 968\u00a0kg no ano 2009. O tama\u00f1o m\u00ednimo legal para a s\u00faa captura \u00e9 de 11\u00a0cent\u00edmetros.\nFestas gastron\u00f3micas.\nO ver\u00e1n \u00e9 o tempo das sardi\u00f1adas e, probablemente, en todas as vilas costeiras p\u00f3dense degustar sardi\u00f1as asadas (\u00e1 grella ou \u00e1 prancha). Mesmo hai portos pesqueiros nos que case toda a s\u00faa actividade c\u00e9ntrase na pesca desta especie.\nE numerosos concellos introduciron este peixe nas s\u00faas festas gastron\u00f3micas, das que as seguintes son s\u00f3 unha mostra:"}
{"id": "33024", "revid": "249", "url": "https://gl.wikipedia.org/wiki?curid=33024", "title": "Wordnet", "text": ""}
{"id": "33027", "revid": "156547", "url": "https://gl.wikipedia.org/wiki?curid=33027", "title": "Cambises I de Anshan", "text": ""}
{"id": "33029", "revid": "22570", "url": "https://gl.wikipedia.org/wiki?curid=33029", "title": "Anshan, Persia", "text": "Anshan,( Izeh) Anzan ou An\u0161an \u00e9 a antiga capital do reino elamita durante os seus per\u00edodos alto e medio, e despois a primeira capital dos reis persas aquem\u00e9nidas. Corresponde ao actual sitio arqueol\u00f3xico de ( Izeh) , que se atopa en Ir\u00e1n, na provincia de Khuzestan , preto da cidade de Khuzestan.\nAnshan est\u00e1 ocupada desde o VI milenio antes da nosa era. No per\u00edodo proto-elamita (finais do IV milenio antes da nosa era) conv\u00e9rtese nunha das principais aglomeraci\u00f3ns do pa\u00eds elamita, grazas \u00e1 s\u00faa situaci\u00f3n nas rutas comerciais de primeira importancia. Entre -2400 e -2000, os reis de Anshan est\u00e1n \u00e1 cabeza de reinos poderosos, e enfr\u00f3ntanse ao expansionismo dos mesopotamios (reis de Akkad e de Ur). Os soberanos do reino de Simashki dominan o reino elamita no s\u00e9culo -XXI, e fan de Ansh\u00e2n unha das cidades principais de Elam. Baixo as dinast\u00edas seguintes, as dos sukkalmah, Ansh\u00e2n conv\u00e9rtese con Susa unha das d\u00faas capitais de Elam. Este reino toma daquela o seu car\u00e1cter dual, entre o Pa\u00eds Alto elamita, arredor de Ansh\u00e2n, e a Susiana fortemente influenciada pola tradici\u00f3n mesopot\u00e1mica. Pero o primeiro garda a primac\u00eda, como o proban os t\u00edtulos dos soberanos do per\u00edodo medio-elamita (-1500 \u2013 -1100), que se denominan \u00abreis de An\u0161an e de Susa\u00bb.\nCon todo, Ansh\u00e2n non ter\u00e1 nunca a importancia de Susa, e ficar\u00e1 como cidade de talle medio, pouco ornada polos soberanos elamitas, e por iso as escavaci\u00f3ns de Tell-e Maly\u00e2n non foron ocasi\u00f3n de grandes descubrimentos, malia os medios investidos. Isto expl\u00edcase polo car\u00e1cter esencialmente n\u00f3made do Pa\u00eds Alto elamita, onde os lugares de culto principais do gran deus elamita Napirisha son santuarios rupestres (como Izeh/Malamir e Kurangun), e onde a poboaci\u00f3n fica maioritariamente n\u00f3made. Os edificios m\u00e1is importantes sacados \u00e1 luz pertencen ao per\u00edodo proto-elamita (dous grandes edificios, un administrativo e outro artesanal, con restos de frescos murais con motivos xeom\u00e9tricos e tabo\u00ed\u00f1as proto-elamitas), e o fin do per\u00edodo medio-elamita (un grande edificio constru\u00eddo por Hutelutush-Inshushinak, onde se atoparon tabo\u00ed\u00f1as administrativas en elamita).\nNo primeiro milenio antes da nosa era, a rexi\u00f3n de Anzan (novo nome de Ansh\u00e2n) pasa \u00e1s mans dos persas. Os seus soberanos retoman para eles o t\u00edtulo de \u00abreis de An\u0161an\u00bb, como testemu\u00f1a un selo co nome de Ciro I. O seu ilustre sucesor Ciro II, fundador do Imperio aquem\u00e9nida, fixo o mesmo. Pero a cidade veuse pronto relegada a un segundo plano coa construci\u00f3n das novas capitais persas nos s\u00e9culos VI e V a.C., Pasargadas e logo Pers\u00e9pole, a menos que os t\u00edtulos adoptados fosen m\u00e1is nominais (unha maneira de se po\u00f1er en relaci\u00f3n coa tradici\u00f3n local elamita) que efectivos. A cidade \u00e9 abandonada de todos modos durante este per\u00edodo."}
{"id": "33030", "revid": "785", "url": "https://gl.wikipedia.org/wiki?curid=33030", "title": "Galer\u00eda de imaxes de Betanzos", "text": "Galer\u00eda de imaxes do concello de Betanzos na provincia da Coru\u00f1a."}
{"id": "33033", "revid": "85894", "url": "https://gl.wikipedia.org/wiki?curid=33033", "title": "Galer\u00eda de imaxes de Cabana de Berganti\u00f1os", "text": "Galer\u00eda de imaxes do concello de Cabana de Berganti\u00f1os na provincia da Coru\u00f1a."}
{"id": "33035", "revid": "102241", "url": "https://gl.wikipedia.org/wiki?curid=33035", "title": "Lingua elamita", "text": "O elamita \u00e9 unha lingua morta, que se falou no reino do mesmo nome. \u00c9 unha lingua aglutinante que nunca puido ser relacionada coas linguas sem\u00edticas veci\u00f1as, ou \u00e1s linguas indoeuropeas. Alg\u00fans ling\u00fcistas tentaron aproximar o elamita e o sumerio, sen chegar a convencer aos seus colegas. Outros pux\u00e9rono en relaci\u00f3n coas linguas drav\u00eddicas a\u00ednda faladas na India. O elamita foi a lingua oficial do imperio persa do s\u00e9culo -VI ata o -IV, e os \u00faltimos testemu\u00f1os escritos do seu uso remontan \u00e1 \u00e9poca da conquista de Alexandre o Grande.\nA escritura elamita.\nNo transcurso do tempo suced\u00e9ronse tres graf\u00edas elamitas:"}
{"id": "33036", "revid": "1131", "url": "https://gl.wikipedia.org/wiki?curid=33036", "title": "Galer\u00eda de imaxes de Ferrol", "text": "Imaxes do concello de Ferrol na provincia da Coru\u00f1a:\nA cidade, edificios e r\u00faas.\nFerrol \u00e9 unha cidade de arquitectura fermosa pero \u00e9, sobre todo, \u00ab\"A CIDADE DO MAR\"\u00bb.\nA ermida de Chamorro.\nA ermida, constru\u00edda no s\u00e9culo XVI, pertence \u00e1 parroquia de Serantes. Desde o adro, a 175 m de altitude, cont\u00e9mplase unha vista panor\u00e1mica da comarca ferrol\u00e1, chamada Ferrolterra, co val de Serantes en primeiro termo e ao fondo a cidade de Ferrol."}
{"id": "33037", "revid": "98629", "url": "https://gl.wikipedia.org/wiki?curid=33037", "title": "Rep\u00fablica Krajina de Serbia", "text": "A Rep\u00fablica Krajina de Serbia (en serbocroata, \u0420\u0435\u043f\u0443\u0431\u043b\u0438\u043a\u0430 \u0421\u0440\u043f\u0441\u043a\u0430 \u041a\u0440\u0430\u0458\u0438\u043d\u0430 / \"Republika Srpska Krajina\") foi unha autodeclarada (1991) entidade serbia dentro de Croacia que existiu at\u00e9 ser conquistada polas forzas croatas en 1995. Unha parte perviviu at\u00e9 1998 baixo administraci\u00f3n das Naci\u00f3ns Unidas na parte leste de Eslavonia.\nHistoria.\nAntecedentes.\nNo segundo terzo do s\u00e9culo XVI, Austria mandou constru\u00edr trincheiras e militarizar a zona (\"Krajina\": \"fronteira militar\"), para defenderse do Imperio Otom\u00e1n. Moitos serbios inmigraron \u00e1 rexi\u00f3n para combater \u00f3s otom\u00e1ns. En 1867, o goberno austroh\u00fangaro reco\u00f1eceu \"\u00f3s serbios que viven nesta naci\u00f3n como iguais \u00f3s croatas que viven na s\u00faa\". En 1881 a fronteira militar volveu ser recuperada por Croacia.\nTras a primeira guerra mundial, o territorio pasou a formar parte do Reino de Iugoslavia. No per\u00edodo de entreguerras, os serbios que viv\u00edan nas \"krajinas\" de Croacia, Eslavonia e Bosnia, organiz\u00e1ronse do Partido Dem\u00f3crata Independente. Durante o estado croata pro-alem\u00e1n, e logo baixo a ditadura de Tito, as autonom\u00edas foron suprimidas. Nas constituci\u00f3ns iugoslavas de 1965 e 1974, non se recuperaron, pero as minor\u00edas viron reco\u00f1ecidos alg\u00fans dos dereitos previos \u00e1 guerra.\nA finais de 1980 a minor\u00eda serbia estaba receosa dun goberno croata de tendencia cada vez m\u00e1is nacionalista e tem\u00edan a volta do fascismo e dos asasinatos \u00e9tnicos. Sendo ou non realistas estes temores, o certo \u00e9 que foron as escusas dos nacionalistas serbios que se opu\u00f1an a vivir baixo un goberno croata independente.\nEn 1989 as concentraci\u00f3ns pol\u00edticas dos nacionalistas serbios dirixidos por Slobodan Milo\u0161evi\u0107 chegaron \u00f3 cumio coa vitoria en 1990 dos independentistas croatas. Nese tempo, un 12,2 % da poboaci\u00f3n de Croacia defin\u00edase como serbia. E ti\u00f1an o apoio do goberno central iugoslavo controlado por Serbia.\nA revoluci\u00f3n dos troncos.\nUnha nova constituci\u00f3n croata postergaba o status dos serbios como naci\u00f3n dentro de Croacia \u00e1 de minor\u00eda. Isto intensificou as demandas serbias de autonom\u00eda cultural e outras demandas. De feito, a nova constituci\u00f3n croata contradic\u00eda \u00e1 constituci\u00f3n iugoslava. Os nacionalistas serbocroatas abandonaron o parlamento croata e constitu\u00edron un Consello Nacional Serbio en xullo de 1990. Milan Babic foi elixido presidente do consello, tam\u00e9n se aprobou a formaci\u00f3n dunha milicia paramilitar baixo as ordes de Milan Martic, xefe de polic\u00eda de Knin. Levant\u00e1ronse barricadas con troncos nas principais estradas que unen \u00e1 \"Krajina\" do resto de Croacia.\nOrganizaron ent\u00f3n os serbocroatas un referendo sobre a \"soberan\u00eda e autonom\u00eda\" da \"Krajina\", o 99,7 % votou a favor, pero o goberno de Zagreb declarouno ilegal.\nA guerra en Croacia.\nO 21 de decembro de 1990, a administraci\u00f3n de Babic anunciou a creaci\u00f3n do Distrito Aut\u00f3nomo Serbio (SAO Kninska Krajina). O 1 de abril de 1991, declararon a secesi\u00f3n de Croacia (ou a permanencia na Iugoslavia), outras rexi\u00f3ns orientais de Croacia pediron a s\u00faa inclusi\u00f3n no Distrito e neg\u00e1ronse a pagar taxas \u00f3 goberno de Zagreb. O 25 de xu\u00f1o de 1991, Croacia e Eslovenia independ\u00edzanse de Iugoslavia. Case inmediatamente os paramilitares serbios co apoio do ex\u00e9rcito popular iugoslavo (\"JNA\") comezaron actividades de guerrilla e r\u00e1pidos ataques a postos da polic\u00eda croata.\nNo territorio da Krajina os grupos paramilitares serbios ou serbocroatas crearon segundo o Tribunal Penal Internacional para a ex Iugoslavia \"unha estrutura paralela da seguridade do estado e da polic\u00eda da Krajina e unidades mandadas pola seguridade do estado de Serbia\". A poboaci\u00f3n non serbia da Krajina foi expulsada do seu fogar. En dous meses, os serbocroatas controlaban un terzo de Croacia. Ata decembro de 1991, calc\u00falase que uns 80 000 musulm\u00e1ns e croatas sufriron a limpeza \u00e9tnica serbocroata.\nProclamaci\u00f3n da rep\u00fablica.\nO 19 de decembro de 1991 o Distrito Aut\u00f3nomo decl\u00e1rase Rep\u00fablica Serbia de Krajina. O 26 de febreiro de 1992, \u00fanense a SAO (Distrito Aut\u00f3nomo) de Eslavonia occidental, o SAO de Eslavonia oriental, Baranja e Sirmia occidental. Na s\u00faa m\u00e1xima extensi\u00f3n, a Rep\u00fablica ocupou unha superficie de 17 028\u00a0km2.\nA tensa paz.\nEn xaneiro de 1992, o enviado da ONU Cyrus Vance media un alto o fogo. O \"JNA\" abandona Croacia deixando o seu armamento \u00e1s forzas paramilitares serbocroatas. A\u00ednda as\u00ed, os non serbios non puideron volver \u00f3s seus fogares. O 21 de febreiro de 1992 o Consello de Seguridade das Naci\u00f3ns Unidas ordena a creaci\u00f3n da UNPROFOR (Forza de Protecci\u00f3n das Naci\u00f3ns Unidas). En decembro de 1992, Croacia divide administrativamente o seu territorio e concede dous condados \u00e1 minor\u00eda serbocroata. Esta medida \u00e9 vista como tard\u00eda e insuficiente (non inclu\u00eda territorios da rep\u00fablica como Baranja, Eslavonia occidental e Sirmia occidental).\nO 26 de febreiro de 1992, Milan Babic dimite como presidente e \u00e9 substitu\u00eddo por Goran Hadzic. Durante os seguintes tres anos, a rep\u00fablica da aparencia de independencia, con goberno, ex\u00e9rcito, moeda, selos e relaci\u00f3ns exteriores propias. Pero o seu principal valedor -Iugoslavia- pasa por un momento de aguda crise. Economicamente sofre hiperinflaci\u00f3n, cambia tres veces de moeda e esta despr\u00e9zase mill\u00f3ns de veces.\nEn 1994 dos 430 000 habitantes da Krajina, s\u00f3 36 000 te\u00f1en emprego (92 % de desemprego), a situaci\u00f3n da agricultura e a industria son calamitosas. O embargamento econ\u00f3mico da ONU e o corte de relaci\u00f3ns comerciais co resto de Croacia son responsables da crise.\nA comezos de 1993 Croacia lanza d\u00faas ofensivas para aliviar a presi\u00f3n do corredor que mant\u00e9n unida a parte norte do pa\u00eds con Dalmacia. Cascos azuis canadenses impiden que os croatas avancen m\u00e1is. O goberno de Knin pide axuda a Belgrado e Milosevic env\u00eda 4 000 paramilitares, entre os que se conta a Garda Voluntaria Serbia de Zeljko Raznatovic (\"Arkan\").\nInvasi\u00f3n final.\nA mediados de 1995, Croacia en d\u00faas operaci\u00f3ns ga\u00f1a o control da rep\u00fablica. A minor\u00eda serbocroata (150 000 a 200 000 persoas) foxe por mor das represalias. Altos mandos das Forzas Armadas de Croacia foron acusados polo Tribunal Penal Internacional para ex Iugoslavia pola persecuci\u00f3n \u00e1 poboaci\u00f3n civil serbia en Croacia.\nO proceso de reintegraci\u00f3n do territorio a Croacia rematou definitivamente en 1998 baixo supervisi\u00f3n das Naci\u00f3ns Unidas. Un goberno no exilio foi creado en 2005 para pedir reparaci\u00f3ns de guerra a Croacia para a poboaci\u00f3n serbia."}
{"id": "33039", "revid": "1410", "url": "https://gl.wikipedia.org/wiki?curid=33039", "title": "Galer\u00eda de imaxes de Teo", "text": "Galer\u00eda de imaxes de Teo na provincia da Coru\u00f1a."}
{"id": "33043", "revid": "56817", "url": "https://gl.wikipedia.org/wiki?curid=33043", "title": "Tebas", "text": "Hai d\u00faas cidades con ese nome:"}
{"id": "33044", "revid": "624", "url": "https://gl.wikipedia.org/wiki?curid=33044", "title": "Emperador romano", "text": ""}
{"id": "33045", "revid": "12452", "url": "https://gl.wikipedia.org/wiki?curid=33045", "title": "Dinast\u00eda Aquem\u00e9nida", "text": ""}
{"id": "33046", "revid": "1131", "url": "https://gl.wikipedia.org/wiki?curid=33046", "title": "Galer\u00eda de imaxes de Cervo", "text": "Galer\u00eda de imaxes do concello de Cervo na provincia de Lugo."}
{"id": "33051", "revid": "4459", "url": "https://gl.wikipedia.org/wiki?curid=33051", "title": "I\u00f3sef Stalin", "text": ""}
{"id": "33053", "revid": "624", "url": "https://gl.wikipedia.org/wiki?curid=33053", "title": "Constantino XI", "text": "Constantino XI Pale\u00f3logo (\u00e1s veces numerado Constantino XII ou Constantino XIII), tam\u00e9n co\u00f1ecido como Constantino Dragases, nado en Constantinopla o 8 de febreiro de 1404 e finado na mesma cidade o 29 de maio de 1453, foi o \u00faltimo emperador reinante do Imperio Bizantino desde 1449 ata a s\u00faa morte.\nTraxectoria.\nConstantino foi o oitavo dos dez fillos de Manuel II e Helena Dragas a filla do pr\u00edncipe serbio, Constantino de Serres. A Constantino gust\u00e1balle ser co\u00f1ecido polo apelido da s\u00faa nai, Dragas (serbio Draga\u0161) Dragases, o cal ela herdou do seu pai serbio. Pasou a maior parte da s\u00faa infancia en Constantinopla baixo a supervisi\u00f3n dos seus pais. Constantino converteuse no d\u00e9spota de Morea (o nome medieval do Peloponeso) en 1443, a cal gobernaba desde o seu palacio en Mistra. Casou d\u00faas veces: a primeira vez o 1 de xullo de 1428 con Magdalena Tocco, a sobri\u00f1a do gobernante italiano de Epiro, quen con todo morreu en novembro de 1429; a segunda vez con Caterina Gattilusio, filla do se\u00f1or xenov\u00e9s de Lesbos, quen morreu en 1442. Non tivo fillos con ningunha das d\u00faas esposas.\nCando o seu irm\u00e1n, o emperador Xo\u00e1n VIII Pale\u00f3logo morreu, brotou unha disputa entre Constantino e o seu irm\u00e1n Demetrio sobre o trono. Apelaron ent\u00f3n ao sult\u00e1n otom\u00e1n Murad II para que arbitrase na controversia. O sult\u00e1n elixiu a Constantino, quen foi coroado en Mistra o 6 de xaneiro de 1449. Constantino intentou casar cunha curm\u00e1 afastada, a vi\u00fava de Murad II, pero a relaci\u00f3n non prosperou. De inmediato, o sult\u00e1n Mahomet II comezou a facer presi\u00f3n pola posesi\u00f3n de Constantinopla. Desesperado por alg\u00fan tipo de asistencia militar, Constantino apelou a Occidente, pero lle negaron calquera axuda a menos que unise a Igrexa ortodoxa coa Igrexa cat\u00f3lica. Constantino declarou unidas as igrexas en 1452, pero esta uni\u00f3n foi abrumadoramente rexeitada polos seus s\u00fabditos e foi causa de inimizade co seu primeiro ministro e comandante militar o megaduque (Gran Duque) Lucas Notases.\nMahomet II ofreceu a Constantino a opci\u00f3n de gobernar sen interferencias en Mistra antes de asediar Constantinopla, pero este rexeitouno, preferindo loitar e morrer defendendo o Imperio. O seu desexo f\u00edxose realidade xa que foi morto mentres defend\u00eda as murallas de Constantinopla o 29 de maio de 1453. A s\u00faa cabeza foi cortada polos otom\u00e1ns e exhibida por d\u00edas nunha pica antes de que fose enterrado con todos os honores na cidade. Alg\u00fans cristi\u00e1ns ortodoxos consid\u00e9rano un santo malia non ser oficialmente reco\u00f1ecido como tal."}
{"id": "33054", "revid": "98629", "url": "https://gl.wikipedia.org/wiki?curid=33054", "title": "Xo\u00e1n VIII Pale\u00f3logo", "text": "Xo\u00e1n VIII (16 de decembro de 1392 - Constantinopla, 31 de outubro de 1448), alcumado Pale\u00f3logo foi emperador bizantino e fillo m\u00e1is vello de Manuel II. En 1425 pasou a ser emperador en solitario. Casou d\u00faas veces: primeiro con Ana, filla do Gran duque Basilio I de Moscova, en 1414; e logo con Sof\u00eda de Montferrato en 1421, cando foi nomeado co-emperador xunto ao seu pai. Non tivo fillos de ning\u00fan dos dous matrimonios.\nPara buscar protecci\u00f3n fronte \u00e1 ameaza dos turcos otom\u00e1ns, visitou o Papa e aceptou a uni\u00f3n das igrexas grega e latina, o que se ratificou en Florencia en 1439. En devandita viaxe estivo acompa\u00f1ado por Xurxo Gemisto Plet\u00f3n, un fil\u00f3sofo neoplat\u00f3nico que ter\u00eda unha grande influencia sobre o mundo acad\u00e9mico italiano, as\u00ed como sobre o Renacemento en toda Europa occidental. A uni\u00f3n da igrexas fracasou, pero grazas \u00e1 s\u00faa prudente pol\u00edtica ante o Imperio otom\u00e1n logrou conservar Constantinopla e en 1432 resistiu un asedio do sult\u00e1n Murad II.\nDesignou o seu irm\u00e1n Constantino XI como sucesor, e, malia as intrigas dos seus irm\u00e1ns m\u00e1is novos, Demetrio e Tom\u00e9, a s\u00faa nai, Helena Dragas, conseguiu asegurarse a sucesi\u00f3n de Constantino."}
{"id": "33055", "revid": "98629", "url": "https://gl.wikipedia.org/wiki?curid=33055", "title": "Manuel II Pale\u00f3logo", "text": "Manuel II Pale\u00f3logo, nado no 1350 e finado o 21 de xullo de 1425, foi emperador bizantino de 1391 a 1425 e fillo do emperador Xo\u00e1n V Pale\u00f3logo. Con Helena Dragas, filla dun pr\u00edncipe serbio, tivo sete fillos: Miguel (morto en 1406), Xo\u00e1n, Teodoro, Andr\u00f3nico, Constantino, Demetrio e Tom\u00e9.\nTraxectoria.\nCando morreu o seu pai, el era ref\u00e9n na corte otom\u00e1 de Baiaceto I en Prussa (a actual Bursa), pero deu escapado. A continuaci\u00f3n foi asediado en Constantinopla polo sult\u00e1n, cuxa vitoria sobre os bizantinos na batalla de Nic\u00f3polis (25 de setembro de 1396) non lle permitiu, con todo, tomar a capital.\nManuel decidiu ent\u00f3n viaxar a Occidente persoalmente en busca de axuda, e con este fin visitou Italia, Francia, Alema\u00f1a e Inglaterra, sen \u00e9xito real. A vitoria de Tamerl\u00e1n sobre os turcos na batalla de Ancara en 1402, e a morte de Baiaceto en 1403 permit\u00edronlle un respiro ante a constante presi\u00f3n otom\u00e1. Mantivo boas relaci\u00f3ns con Mehmed I, pero volveu ser asediado no seu capital por Murad II en 1422. Pouco antes da s\u00faa morte, viuse obrigado a asinar un acordo polo cal o Imperio bizantino se compromet\u00eda a pagar tributo ao sult\u00e1n.\nManuel escribiu moitas obras de distinto tipo: teol\u00f3xicas, ret\u00f3ricas, po\u00e9ticas, as\u00ed como unha colecci\u00f3n de ep\u00edstolas."}
{"id": "33057", "revid": "5312", "url": "https://gl.wikipedia.org/wiki?curid=33057", "title": "La Margherita", "text": "La Margherita (A Margarida), foi un partido pol\u00edtico italiano. O seu nome completo era La Margherita - Democrazia \u00e8 Libert\u00e0 (A Margarida - Democracia \u00e9 Liberdade).\nXurdiu en 2001 como agrupaci\u00f3n electoral de partidos pol\u00edticos italianos situados no centro pol\u00edtico, procedentes da disoluci\u00f3n de antigos partidos como os democristi\u00e1ns, republicanos e liberais, refund\u00edndose despois nun s\u00f3 partido:\nForma parte d\u00b4O Olivo e de PDE e o seu grupo no Parlamento Europeo (ALDE). As\u00ed mesmo adoitou presentarse \u00e1s elecci\u00f3ns na coalici\u00f3n A Uni\u00f3n, actitude que quere abandonar.\nEuropa.\nA Margarida estaba a favor da creaci\u00f3n do Estado Europeo, era federalista e foi membro fundador do Partido Dem\u00f3crata Europeo."}
{"id": "33058", "revid": "5863", "url": "https://gl.wikipedia.org/wiki?curid=33058", "title": "Hermerico", "text": "Hermerico, tam\u00e9n Ermengaire ou Hermenerico (en lat\u00edn: \"Hermericus\"), nado na segunda metade do s\u00e9culo IV e finado no ano 441, foi o primeiro rei do Reino Suevo de Galicia, gobernando dende o 409 at\u00e9 o seu retiro, en favor do seu fillo Requila, no ano 438. A s\u00faa relixi\u00f3n era o paganismo xerm\u00e1nico e foi maioritariamente inimigo do Imperio Romano. \nTraxectoria.\nInvasi\u00f3n de Gallaecia.\nEmpurrados polos hunos, arredor de 30.000 suevos x\u00fantanse aos v\u00e1ndalos e alanos na invasi\u00f3n do Imperio Romano de Occidente. En decembro do ano 406 Hermerico, que para alg\u00fans autores pertenc\u00eda \u00e1 tribo dos cuados, dirixe o paso do Rin dos suevos, cruza a Galia e atravesa os Pireneos at\u00e9 Hispania.\nRepartici\u00f3n da Pen\u00ednsula.\nDende o 409 ata o 411 realizouse unha repartici\u00f3n das provincias ib\u00e9ricas entre os pobos xermanos. O leste da provincia da Gallaecia, coa s\u00faa capital en Bracara Augusta, recaeu sobre os suevos, mentres que o oeste da provincia foi para os v\u00e1ndalos asdingos.\nMentres que Theodor Mommsen cr\u00eda que os suevos asinaron un \"foedus\" con Roma e Ernst Stein defendeu a existencia dun acordo co usurpador romano Magno M\u00e1ximo segundo o cal recibiron a metade occidental da pen\u00ednsula, non hai evidencia primaria para ningunha alianza entre os suevos e Roma. En 411, segundo Ludwig Schmidt, ou en 417, segundo Felix Dahn, Hermerico fixo un tratado co emperador romano Honorio, mais en realidade o \u00fanico acontecemento datado no ano 411 foi a repartici\u00f3n de provincias polos dirixentes xermanos.\nGuerra suevo-visigoda.\nNo ano 416 os visigodos, liderados por Walia, declararon a guerra a Hermerico en nome de Roma esperando obter un \"foedus\" a cambio de liberar a pen\u00ednsula dos xerm\u00e1nicos invasores. Tras varias batallas contra v\u00e1ndalos e alanos, no 418 o emperador Honorio cambia de plan e c\u00e9delles aos visigodos Aquitania, onde Walia asenta a capital en Tolosa, deixando os suevos en paz.\nGuerra suevo-v\u00e1ndala.\nEn 419, despois dunha disputa entre Hermerico e o rei v\u00e1ndalo Gunderico, os v\u00e1ndalos atacaron os suevos e atraparon ao ex\u00e9rcito de Hermerico na batalla dos montes Nervasos. O xeneral romano Asterio interv\u00e9n a favor dos suevos e os v\u00e1ndalos retroceden, marchando cara \u00e1 B\u00e9tica. Despois de que os v\u00e1ndalos abandonasen a pen\u00ednsula cara a \u00c1frica no ano 429, Hermerico permaneceu pac\u00edfico, mais no ano 430 comezou a atacar Gallaecia.\nInvasi\u00f3n da Lusitania.\nEn 429 aparece citado na cr\u00f3nica de Hidacio un l\u00edder militar suevo chamado Heremigario que dirixiu unha expedici\u00f3n sueva cara a Lusitania. Puido ser un monarca conxunto con Hermerico ou ser el mesmo, mais non hai unha fonte primaria que o confirme.\nLenda de Co\u00edmbra.\nA principios do s\u00e9culo V, o rei dos alanos Ataces despois de conquistar \"Aeminium\" e \"Con\u00edmbriga\", decidiu fundar outro asentamento na marxe dereita do r\u00edo Mondego no lugar de \"Aeminium\". Cando Ataces dirix\u00eda a construci\u00f3n desta nova cidade chamouna \"Colimbria, a\" actual Co\u00edmbra, en honra \u00e1 antiga \"Con\u00edmbriga\". \u2063Hermerico e o seu ex\u00e9rcito apareceron para tomar posesi\u00f3n da cidade. O combate entre as d\u00faas facci\u00f3ns foi tan cruento que as augas do Mondego acabaron por tinguirse de vermello. Hermerico retirouse cara ao norte, pero Ataces foi tras el e o rei suevo viuse obrigado a pedir a paz. Para iso, ofreceulle ao vencedor a man da princesa Cindazunda, a s\u00faa filla. \nA lenda di que Cindazunda era extremadamente fermosa e que Ataces pronto se namorou dela. A parella real chegou a Co\u00edmbra acompa\u00f1ada do seu pai e axi\u00f1a se realizaron os casamentos e unha voda con toda a magnificencia. Para conmemorar un acontecemento tan extraordinario Hermerico e Ataces entreg\u00e1ronlle \u00e1 cidade de Co\u00edmbra os seus escudos, que a\u00ednda hoxe segue sendo o escudo de Co\u00edmbra: a doncela coroada \u00e9 Cindazunda, a copa representa o matrimonio, o le\u00f3n \u00e9 o selo de Ataces e o drag\u00f3n ou serpe alada o selo de Hermerico.\nGallaecia Regnum.\nNo 430 Hermerico comezou a atacar as poboaci\u00f3ns e fortalezas dos nativos galaico-romanos para conseguir o control completo da Gallaecia. Segundo a cr\u00f3nica de Hidacio os plebeos galaicos fix\u00e9ronse fortes nos lugares mellor fortificados e derrotaron a Hermerico e os seus homes, caus\u00e1ndolles moitas baixas e tomando moitos prisioneiros, o cal obriga aos suevos a liberaren as familias dos galaicos que estaban cativas. En 431 Hidacio pediu axuda a Flavio Aecio para loitar contra os suevos, que continuaban tendo unha pol\u00edtica belixerante fronte \u00e1 poboaci\u00f3n aut\u00f3ctona, o que levou a que se enviasen novas embaixadas coa intenci\u00f3n de asinar un novo tratado.\nDiplomacia con Roma.\nNo ano 432 inici\u00e1ronse estas novas conversaci\u00f3ns con Roma. Aecio tampouco puido dirixir persoalmente as discusi\u00f3ns, xa que se enfrontaba nese momento aos francos na Galia, polo que tivo que delegar no \"comes\" (conde) Censorio, que a pesar de ir persoalmente a Gallaecia non conseguiu o asinamento dun pacto de paz.\nHidacio novamente asume a responsabilidade da misi\u00f3n e finalmente conseguiu a firma dun novo \"foedus\" no ano 433, que por\u00e9n non impide que se quebranten os tratados, os cales houbo que ratificar nos anos 437 e 438.\nEn 435 Hermerico negocia a trav\u00e9s do bispo cat\u00f3lico Simposio directamente co emperador romano de occidente.\nDurante o reinado de Hermerico produc\u00edronse os primeiros enfrontamentos coa xerarqu\u00eda relixiosa, derivados do nomeamento de cargos eclesi\u00e1sticos que provocan disputas entre o monarca suevo e Agrestio, bispo de Lucus Augusti.\nRegnum.\nNo 437 Censorio volve a Gallaecia. Desta vez, Censorio e Hidacio conseguen que Hermerico estableza un novo \"foedus\" co Imperio Romano por medio do cal o seu pobo xa asentado na provincia de Gallaecia, constituir\u00edase como \"regnum\" (reino) federado por Roma baixo o goberno dun \"rex\" (rei) que acepta como xefe a autoridade do emperador. Esta foi a primeira que vez que se outorgou este t\u00edtulo en toda Europa, convertendo o Reino de Gallaecia no primeiro estado mon\u00e1rquico con administraci\u00f3n independente de Roma.\nDe acordo cos manuscritos \"Historia Suevorum\" do historiador Isidoro de Sevilla, o reinado de Hermerico dura trinta e dous anos, mais outro manuscrito cifra a duraci\u00f3n do seu reinado en catorce anos.\nAbdicaci\u00f3n.\nDespois de sete anos de enfermidade, as circunstancias f\u00edsicas forzan a Hermerico a abdicar a coroa no ano 438, pasando o goberno de todo o reino de Galicia, as\u00ed como os territorios meridionais conquistados, ao seu fillo e herdeiro Requila, confirmando deste xeito a sucesi\u00f3n patrilineal nos h\u00e1bitos de transferencia de poder entre os monarcas suevos, como suced\u00eda cos francos, e diferindo xa desde ent\u00f3n da sucesi\u00f3n electiva propia doutros pobos xerm\u00e1nicos como os visigodos. Hermerico marcar\u00e1 unha li\u00f1axe real, da cal non se co\u00f1ece a orixe mais si a fin, que se produce no ano 456, coa morte do seu neto Requiario."}
{"id": "33059", "revid": "25871", "url": "https://gl.wikipedia.org/wiki?curid=33059", "title": "409", "text": "Outros.\nHistoria ano a ano"}
{"id": "33060", "revid": "98629", "url": "https://gl.wikipedia.org/wiki?curid=33060", "title": "410", "text": "Falecementos.\nHistoria ano a ano"}
{"id": "33061", "revid": "56817", "url": "https://gl.wikipedia.org/wiki?curid=33061", "title": "408", "text": ""}
{"id": "33062", "revid": "98629", "url": "https://gl.wikipedia.org/wiki?curid=33062", "title": "Xo\u00e1n VII Pale\u00f3logo", "text": "Xo\u00e1n VII, alcumado o Pale\u00f3logo (en grego \u0399\u03c9\u03ac\u03bd\u03bd\u03b7\u03c2 \u0396' \u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2), nado en 1370 e finado o 22 de setembro de 1408, foi emperador bizantino durante seis meses en 1390.\nEra neto de Xo\u00e1n V e fillo de Andr\u00f3nico IV e dunha princesa b\u00falgara. En principio, non estaba na li\u00f1a sucesoria por mor da revolta do seu pai contra Xo\u00e1n V, pero trala morte de Andr\u00f3nico, depuxo a Xo\u00e1n V en 1390. Coroou ao seu fillo Andr\u00f3nico V como co-emperador. Poucos meses despois foi deposto por Xo\u00e1n V co apoio dos turcos otom\u00e1ns e de Venecia.\nTrala morte de Xo\u00e1n V en 1391, o novo emperador Manuel II chegou a un acordo con el para evitar a guerra civil: Xo\u00e1n VII aceptaba a Manuel como emperador, pero \u00e1 morte deste, suceder\u00edao o seu fillo Andr\u00f3nico V.\nEn 1399, cando os turcos declararon a guerra, Manuel II foise de Constantinopla para pedir axuda en Occidente, e deixou a Xo\u00e1n VII como rexente. Este defendeu o Imperio durante dous anos, coa \u00fanica esperanza posta nun milagre, que suceder\u00eda en 1402, cando os turcos foron derrotados por Tamerl\u00e1n na batalla de Ancara. Tras esta derrota, os turcos asinaron a paz e unha alianza co Imperio bizantino. A cambio, Xo\u00e1n VII recuperou case toda a costa europea do mar de M\u00e1rmara que fora ocupada polos turcos, coa doaz\u00f3n especial da cidade de Tesal\u00f3nica no Exeo, que foi entregada a Manuel II ao seu retorno de Occidente, pois este perdeuna anos antes, cando foi o seu gobernador provincial. \u00c1 volta de Manuel II, Xo\u00e1n VII devolveulle o poder, e mant\u00edvose como gobernador de Tesal\u00f3nica ata a s\u00faa morte en 1408.\nO fillo de Xo\u00e1n VII, Andr\u00f3nico V, morreu dez anos antes que o seu pai, e a coroa imperial foi herdada polos fillos de Manuel II."}
{"id": "33064", "revid": "624", "url": "https://gl.wikipedia.org/wiki?curid=33064", "title": "Xo\u00e1n V Pale\u00f3logo", "text": "Xo\u00e1n V Pale\u00f3logo, nado en 1332 e finado o 16 de febreiro de 1391, foi o fillo de Andr\u00f3nico III, a quen sucedeu como emperador bizantino en 1341, con nove anos de idade. Xo\u00e1n VI Cantacuzeno, amigo do seu pai, actuou como o seu rexente e co-emperador (1347-1354). Xo\u00e1n V viuse obrigado a loitar contra Xo\u00e1n Cantacuzeno, pois este usurpou o trono durante a s\u00faa minor\u00eda, e non se fixo co poder ata 1354.\nTraxectoria.\nO seu reinado estivo marcado pola paulatina disoluci\u00f3n do poder imperial, mentres os turcos otom\u00e1ns tomaban Adrian\u00f3polis e Filipolis (v\u00e9xase Suleim\u00e1n Pach\u00e1), conquistaban Serbia e obrigaban ao emperador a pagarlles tributo. Trala conquista de Gal\u00edpolis polos turcos, a propia Constantinopla viuse ameazada, e Xo\u00e1n V pediu auxilio a Occidente, propo\u00f1endo o final do cisma entre as igrexas bizantina e latina, ao reco\u00f1ecer a supremac\u00eda desta \u00faltima. Empobrecido pola guerra, foi detido polas s\u00faas d\u00e9bedas en Venecia (1369). En 1371 reco\u00f1eceu a soberan\u00eda do sult\u00e1n otom\u00e1n Murad I, que m\u00e1is tarde o axudar\u00eda a recuperar o trono (1379), tras ser deposto polo seu fillo Andr\u00f3nico IV en 1376. En 1390 o seu neto Xo\u00e1n VII tam\u00e9n usurpou o trono durante alg\u00fan tempo. A Xo\u00e1n V sucedeuno o seu fillo Manuel II Pale\u00f3logo. O seu segundo fillo Teodoro I Pale\u00f3logo herdou o Despotado de Morea en 1383.\nCara ao final do seu reinado, en 1390, Xo\u00e1n mandou reforzar a Porta de Ouro de Constantinopla, e para iso usouse m\u00e1rmore das igrexas abandonadas na cidade. Ao terminar estas obras, Baiaceto I, con ameazas de guerra, esixiu que Xo\u00e1n desmontase os devanditos reforzos: Xo\u00e1n V viuse obrigado a obedecer as ordes do seu soberano, pero se di que morreu por mor dos sufrimentos derivados desta humillaci\u00f3n."}
{"id": "33066", "revid": "15490", "url": "https://gl.wikipedia.org/wiki?curid=33066", "title": "Xo\u00e1n VI Cantacuzeno", "text": "Xo\u00e1n VI Cantacuzeno (h. 1292 - 15 de xu\u00f1o de 1383), emperador bizantino de 1347 a 1354, naceu en Constantinopla. Pertence \u00e1 Dinast\u00eda Cantacuzeno.\nTraxectoria.\nRelacionado coa casa dos Pale\u00f3logo pola familia da s\u00faa nai, cando Andr\u00f3nico III ascendeu ao trono en 1328 confi\u00f3uselle o m\u00e1ximo poder na administraci\u00f3n. \u00c1 morte do emperador en 1341, Cantacuzeno quedou como rexente de Xo\u00e1n V Pale\u00f3logo que s\u00f3 contaba con nove anos de idade.\nAo ter a oposici\u00f3n da emperatriz e dun poderoso partido cortes\u00e1n, rebelouse e f\u00edxose coroar emperador en Didymoteicos, en Tracia, mentres que Xo\u00e1n V e os seus partidarios conservaban Constantinopla.\nA guerra civil que seguiu durou seis anos, en cuxo curso ambas partes pediron axudas externas, dos serbios e dos turcos otom\u00e1ns, e contrataron mercenarios de todo tipo. Pero o apoio dos turcos, con quen chegou a un desgraciado acordo, ser\u00eda definitivo para que Cantacuzeno acabase coa guerra no seu favor.\nEn 1347 fixo a s\u00faa entrada triunfal en Constantinopla, e obrigou aos seus opo\u00f1entes a asinar un acordo polo cal se convert\u00eda en co-emperador con Xo\u00e1n V, e \u00fanico administrador durante a minor\u00eda. Tam\u00e9n logrou que o seu propio fillo Mateo Cantacuzeno fose co-emperador.\nNesta \u00e9poca, o Imperio, xa ent\u00f3n dividido e reducido \u00e1 s\u00faa m\u00ednima expresi\u00f3n, era atacado por todas partes. Houbo guerras cos xenoveses, que manti\u00f1an unha colonia en Galatia e controlaban as transacci\u00f3ns monetarias coa corte. Guerra tam\u00e9n cos serbios, que expand\u00edan o seu propio imperio nas fronteiras noroccidentais de Bizancio. E ademais produciuse a perigosa alianza cos turcos, que tomaron as primeira cidade en Europa (Gal\u00edpolis en Tracia) cara ao final do seu reinado. \nCantacuzeno recorreu con demasiada facilidade \u00e1 axuda estranxeira para liquidar os seus problemas internos, e como a mi\u00fado non ti\u00f1a di\u00f1eiro para pagarlles, estes tomaban cidades do Imperio como pago. As cargas fiscais que impuxo resultaron excesivas para os seus s\u00fabditos, de modo que se reforzou o partido favor\u00e1bel a Xo\u00e1n Pale\u00f3logo. Finalmente, cando este \u00faltimo entrou en Constantinopla a finais de 1354, a s\u00faa vitoria foi doada.\nCantacuzeno retirouse a un mosteiro (onde tomou o nome de Joasaf Crist\u00f3dulo) e dedicouse a escribir. Morreu no Peloponeso e foi enterrado polos seus fillos en Mistra, en Laconia. A s\u00faa \"Historia\" en catro libros relata os anos 1320 - 1356: unha apolox\u00eda das s\u00faas acci\u00f3ns que debe ser lida tendo en conta esta circunstancia. Afortunadamente, pode complementarse e corrixirse coa obra doutro contempor\u00e1neo, Nic\u00e9foro Gregoras. Ten o m\u00e9rito de ser ordenada e homox\u00e9nea, pero a informaci\u00f3n sobre asuntos que non o atinx\u00edan directamente non resulta moi fi\u00e1bel."}
{"id": "33067", "revid": "624", "url": "https://gl.wikipedia.org/wiki?curid=33067", "title": "Joasaf Crist\u00f3dulo", "text": ""}
{"id": "33068", "revid": "1505", "url": "https://gl.wikipedia.org/wiki?curid=33068", "title": "Andr\u00f3nico III Pale\u00f3logo", "text": "Andr\u00f3nico III Pale\u00f3logo, nado contra o 1296 e finado o 15 de xu\u00f1o de 1341, foi un emperador bizantino e fillo de Miguel (IX) e da princesa Rita de Armenia.\nTraxectoria.\nDurante a s\u00faa mocidade, o seu comportamento foi tan violento que, trala morte do seu pai Miguel en 1320, o seu av\u00f3 Andr\u00f3nico II decidiu desposu\u00edlo do seu dereito ao trono. Andr\u00f3nico rebelouse, pois contaba cun poderoso grupo de apoios, e iniciouse unha guerra civil cuxa primeira fase acabou coa s\u00faa coroaci\u00f3n e aceptaci\u00f3n como co-emperador do seu av\u00f3 en 1325. As disputas reinici\u00e1ronse e, a pesar do apoio dos b\u00falgaros, o vello emperador viuse obrigado a abdicar en 1328.\nO seu primeiro ministro durante esta \u00e9poca foi Xo\u00e1n Cantacuzeno, que logo reinar\u00eda como Xo\u00e1n VI. Durante o seu reinado, Andr\u00f3nico III estivo case constantemente en guerra, sobre todo cos turcos otom\u00e1ns, que expandiron o seu territorio, conquistando case toda Asia Menor antes da chegada ao poder de Andr\u00f3nico. No seu reinado, Nicea caeu en mans do emir otom\u00e1n Orhan I en 1331, e Nicomedia en 1337. Tras estas perdas, s\u00f3 Filadelfia e alg\u00fans portos seguiron estando baixo control bizantino. Andr\u00f3nico anexionou gran parte de Tesalia e de Epiro, pero se perder\u00edan poucos anos logo da s\u00faa morte, durante un novo per\u00edodo de guerra civil, arrebatados polo crecente poder de Serbia baixo Stefan Dusan. Tam\u00e9n reorganizou a armada e recuperou Lesbos, Focea e Qu\u00edos que estaban en mans dos xenoveses. Morreu en 1341, e foi sucedido polo seu fillo Xo\u00e1n V Pale\u00f3logo."}
{"id": "33069", "revid": "98629", "url": "https://gl.wikipedia.org/wiki?curid=33069", "title": "Andr\u00f3nico II Pale\u00f3logo", "text": "Andr\u00f3nico II Pale\u00f3logo (1260 - 13 de febreiro de 1332), emperador bizantino, foi o fillo m\u00e1is vello de Miguel VIII Pale\u00f3logo, a quen sucedeu en 1282. Reinou ata 1328.\nTraxectoria.\nDurante o seu reinado, deixou que a frota, que o seu pai organizara, entrase en decadencia, e deste xeito ao imperio resultoulle m\u00e1is dif\u00edcil opo\u00f1erse \u00e1s demandas de tributo por parte das potencias rivais de Venecia e X\u00e9nova.\nNa s\u00faa \u00e9poca, os turcos otom\u00e1ns baixo Osman I conquistaron case toda Bitinia. Para loitar contra eles, o emperador pediu axuda ao catal\u00e1n Roger de Flor, capit\u00e1n dun rexemento de mercenarios aragoneses e catal\u00e1ns co\u00f1ecidos como os Almog\u00e1vares. Os turcos foron derrotados, pero Roger de Flor converteuse nun inimigo de talle similar para o poder imperial. Roger foi asasinado polo fillo de Andr\u00f3nico e co-emperador (ao que a mi\u00fado se co\u00f1ece como Miguel IX, a\u00ednda que nunca reinou no seu propio nome) en 1305. Os almog\u00e1vares, mercenarios de Roger de Flor (tam\u00e9n co\u00f1ecidos como a \"Gran Compa\u00f1\u00eda Catal\u00e1\" ou, en catal\u00e1n, a \"Companyia Catal\u00e1\") declararon a guerra a Andr\u00f3nico e, tras devastar Tracia e Macedonia, conquistaron o Ducado de Atenas e Tebas.\nA partir de 1320, o emperador estivo en guerra co seu neto Andr\u00f3nico. Abdicou en 1328 e morreu en 1332.\nEn 1274 casou con Ana de Hungr\u00eda, filla do rei Estevo V, con quen tivo dous fillos:\nTrala morte desta en 1281, Andr\u00f3nico casou con Iolanda, filla de Guillerme IX de Montferrato, que tomou o nome de Irene e lle deu catro fillos:\nTam\u00e9n tivo, polo menos, d\u00faas fillas ilex\u00edtimas:"}
{"id": "33070", "revid": "98629", "url": "https://gl.wikipedia.org/wiki?curid=33070", "title": "Miguel VIII Pale\u00f3logo", "text": "Miguel VIII Pale\u00f3logo, nado en 1225 e finado o 11 de decembro de 1282, foi o fundador da dinast\u00eda dos Pale\u00f3logo que reinou no Imperio bizantino ata a ca\u00edda de Constantinopla en 1453. Restaurou o debilitado Imperio en 1261 e gobernouno ata a s\u00faa morte.\nAscenso ao trono.\nMiguel VIII era o fillo do \"megas domestikos\" Andr\u00f3nico Ducas Comneno Pale\u00f3logo e de Teodora Paleoloxina, neta de Aleixo III Anxo, o \u00faltimo emperador bizantino lex\u00edtimo. Malia que os nosos co\u00f1ecementos sobre xenealox\u00eda bizantina son bastante incompletos, p\u00f3dense atopar ata once emperadores entre os antepasados de Miguel VIII. Era un dos homes de m\u00e1is nobre estirpe na Constantinopla da s\u00faa \u00e9poca, e seguramente nacer\u00eda emperador se non fose pola conquista latina de Constantinopla en 1204.\nA idade moi temper\u00e1 alcanzou moitas distinci\u00f3ns e chegou a capitanear un corpo de mercenarios franceses contratados polo emperador de Nicea. Poucos d\u00edas logo da morte de Teodoro II L\u00e1scaris en 1259, Miguel, grazas ao asasinato de Muzalon (que se sup\u00f3n que o alentou, a\u00ednda que non est\u00e1 probado), converteuse en rexente, xunto co patriarca Arsenio, do novo emperador Xo\u00e1n IV Ducas L\u00e1scaris, que ent\u00f3n era un neno de oito anos. Pouco despois ser\u00eda investido co t\u00edtulo de d\u00e9spota, para ser finalmente proclamado emperador conxunto co apoio dos xenoveses.\nReinado.\nEn 1261, Miguel arrebatou Constantinopla ao emperador latino Baldu\u00edno II de Constantinopla, e f\u00edxose coroar co seu fillo m\u00e1is novo Andr\u00f3nico como co-emperador. A finais do mesmo ano, mandou cegar e deportar a Xo\u00e1n L\u00e1scaris. Por mor disto, foi excomungado por Arsenio, condena que non foi levantada ata seis anos despois (1268) cando se nomeou un novo patriarca. Tras incapacitar deste xeito a Xo\u00e1n L\u00e1scaris para o trono, Miguel casou \u00e1s irm\u00e1s de Xo\u00e1n con pr\u00edncipes estranxeiros, para evitar as\u00ed que os seus descendentes ameazasen os dereitos dos seus propios fillos ao t\u00edtulo imperial.\nAo acceder ao trono, Miguel aboliu todos os costumes latinos e restaurou moitas das cerimonias e instituci\u00f3ns bizantinas que existiran antes da conquista latina. A s\u00faa maior ambici\u00f3n era reconstru\u00edr o Imperio grego como un forza a ter en conta na pol\u00edtica internacional. Pero era consciente do perigo que supo\u00f1\u00eda o Occidente latino, en especial que os seus veci\u00f1os de Italia (Carlos de Anjou, o Papa Marti\u00f1o IV e os venecianos) se aliasen na s\u00faa contra; por iso procurou evitar os erros de Manuel I Comneno.\nEn 1263 e 1264 respectivamente, Miguel, co apoio do Papa Urbano IV, asinou as paces con Guillerme II Villehardouin, pr\u00edncipe de Acaia, e con Miguel, d\u00e9spota de Epiro, que foran incitados polo Papa a atacalo, pero que foron derrotados na batalla de Pelagonia en Tesalia (1259). Villehardouin viuse obrigado a ceder Mistra, Monemvasia e Maina, en Morea. Posteriormente, Miguel tam\u00e9n loitou contra os xenoveses e venecianos, cuxa influencia en Constantinopla quer\u00eda reducir, mantendo o equilibrio de forzas entre ambos grupos de italianos.\nCo fin de aproximarse ao Papado, e separalo dos seus outros inimigos, Miguel decidiu unificar a Igrexa bizantina coa cat\u00f3lica: para iso, asinouse unha d\u00e9bil uni\u00f3n entre ambas igrexas no Segundo Concilio de Li\u00f3n en 1274. Tomou esta decisi\u00f3n con grandes prexu\u00edzos no seu Imperio, pois as s\u00faas prisi\u00f3ns ench\u00e9ronse con moitas persoas fieis \u00e1 fe ortodoxa. Durante certo tempo pareceu que a medida funcionara, pero finalmente, o Papa Marti\u00f1o IV (que en parte segu\u00eda as ordes de Carlos de Anjou) o excomungou. Agora necesitaba unha nova t\u00e1ctica e fixo uso da diplomacia bizantina para conseguir que os catal\u00e1ns de Pedro III de Arag\u00f3n atacasen Sicilia, nas famosas V\u00e9speras sicilianas, partindo as\u00ed en dous o reino de Carlos de Anjou.\nAo reconstru\u00edr o Imperio bizantino, Miguel recuperou a antiga administraci\u00f3n sen preocuparse de corrixir os seus abusos. As\u00ed, reduciu a lei das moedas, o que conduciu \u00e1 decadencia do comercio bizantino. Morreu en Tracia en decembro de 1282, pero a s\u00faa dinast\u00eda se prolongou durante case dous s\u00e9culos, un per\u00edodo m\u00e1is longo c\u00f3 de calquera outra da historia romana.\nFamilia.\nEn 1253, Miguel VIII casou con Teodora Ducas Vatatzaina, sobri\u00f1a-neta de Xo\u00e1n III Ducas Vatatz\u00e9s, emperador de Nicea. Orfa na s\u00faa nenez, foi educada polo seu t\u00edo Xo\u00e1n III, de quen se dic\u00eda que a \"amaba como \u00e1 s\u00faa propia filla\", e que dispuxo o seu matrimonio con Miguel. Os seus fillos foron:\nCoa s\u00faa amante, unha Diplobatatzaina, tivo d\u00faas fillas ilex\u00edtimas:"}
{"id": "33071", "revid": "98629", "url": "https://gl.wikipedia.org/wiki?curid=33071", "title": "Dinast\u00eda Pale\u00f3logo", "text": "A familia Pale\u00f3logo (en grego: \u03a0\u03b1\u03bb\u03b1\u03b9\u03bf\u03bb\u03bf\u03b3\u03bf\u03c2, pl. \u03a0\u03b1\u03bb\u03b1\u03b9\u03bf\u03bb\u03bf\u03b3\u03bf\u03b9) foi a \u00faltima dinast\u00eda reinante no Imperio bizantino. Trala Cuarta Cruzada, varios membros da familia fuxiron a Nicea onde se fixeron cun imperio no exilio na devandita cidade. Miguel VIII Pale\u00f3logo converteuse en emperador en 1259 e reconquistou Constantinopla en 1261. Os descendentes de Miguel VIII reinaron ata a ca\u00edda de Constantinopla en 1453, a dinast\u00eda m\u00e1is lonxeva na historia bizantina.\nO lema familiar era \"Basileus Basileon, Basileuon Basileuonton\" (\u201cRei de reis, que reina sobre os que reinan\u201d). Debido aos seus enlaces matrimoniais con familias de Occidente, os Pale\u00f3logo foron a primeira familia imperial bizantina en utilizar escudo de armas ao modo occidental: usaron tanto a aguia imperial bic\u00e9fala en sabre sobre campo de ouro, como un campo de goles cunha cruz con catro \u201cBes\u201d en ouro nos cuarteis.\nA dinast\u00eda dos Pale\u00f3logo.\nEn orixe, trat\u00e1base dunha familia da nobreza media de Macedonia (Grecia) de antiga estirpe (Xurxo Pale\u00f3logo era amigo de Aleixo I Comneno), pero as s\u00faas xeraci\u00f3ns m\u00e1is antigas son desco\u00f1ecidas. O primeiro en casar con algunha familia imperial foi un Aleixo Pale\u00f3logo, cuxa esposa foi unha neta de Zoe Ducas, filla m\u00e1is nova de Constantino X, e de Adriano Comneno, irm\u00e1n m\u00e1is novo do emperador Aleixo I. Outro Aleixo Pale\u00f3logo casou con Irene Angelina, filla m\u00e1is vella de Aleixo III Anxo e Eufrosine Camatera. A filla de Aleixo e Irene, Teodora Paleologina casou co seu primo Andr\u00f3nico Pale\u00f3logo, que descend\u00eda de Zoe. Esta parella ser\u00eda a orixe da dinast\u00eda imperial: o seu fillo foi o emperador Miguel VIII.\nT\u00e1boa xeneal\u00f3xica.\n Nic\u00e9foro Pale\u00f3logo\n \u251c\u2500\u2500&gt; Nicol\u00e1s Pale\u00f3logo\n \u2514\u2500\u2500&gt; Xurxo Pale\u00f3logo\n x Ana Ducas (1068-1110..35)\n \u251c\u2500\u2500&gt; Aleixo Pale\u00f3logo\n \u2502 x Ana Comnena\n \u2502 \u2514\u2500\u2500&gt; Xurxo Comneno, \"sebastos\"\n \u2502 \u2514\u2500\u2500&gt; Aleixo\n \u2502 x Irene Angelina, filla de Aleixo III Anxo\n \u2502 \u2514\u2500\u2500&gt; Teodora Paleologina (v\u00e9xase m\u00e1is abaixo)\n \u2502 x Andr\u00f3nico Pale\u00f3logo, gobernador de Tesal\u00f3nica (v\u00e9xase m\u00e1is abaixo)\n \u2514\u2500\u2500&gt; Nic\u00e9foro Pale\u00f3logo\n \u2514\u2500\u2500&gt; Miguel Comneno\n \u2514\u2500\u2500&gt; Aleixo\n x Irene Comnena\n \u2514\u2500\u2500&gt; Andr\u00f3nico Pale\u00f3logo, gobernador de Tesal\u00f3nica (v\u00e9xase m\u00e1is arriba)\n x Teodora Paleologina (v\u00e9xase m\u00e1is arriba)\n \u2514\u2500\u2500&gt; Miguel VIII Pale\u00f3logo (1224-1282) (emp. 1261-1282)\n x Teodora\n \u251c\u2500\u2500&gt; Andr\u00f3nico II Pale\u00f3logo (1258-1332) (emp. 1282-1328)\n \u2502 x 1) Ana (\u2020 1281) filla de Estevo V de Hungr\u00eda\n \u2502 x 2) Iolanda de Montferrato (1274-1317)\n \u2502 \u251c\u25001&gt; Miguel (IX) (1278-1320) (co-emp. 1294-1320)\n \u2502 \u2502 x Rita (1278-1333), filla de Le\u00f3n III de Armenia\n \u2502 \u2502 \u251c\u2500\u2500&gt; Andr\u00f3nico III Pale\u00f3logo (1296-1341) (emp. 1328-1341)\n \u2502 \u2502 \u2502 x 1) Adelaida de Brunswick-Grubenhagen (h. 1293-1324)\n \u2502 \u2502 \u2502 x 2) Ana de Savoia (h. 1306-1365/66)\n \u2502 \u2502 \u2502 \u251c\u25002&gt; Mar\u00eda (1330-?)\n \u2502 \u2502 \u2502 \u2502 x Miguel Asen, tsar de Bulgaria (m. 1354)\n \u2502 \u2502 \u2502 \u2514\u25002&gt; Xo\u00e1n V Pale\u00f3logo (1332-1391) (emp. 1341-1376 e 1379-1391)\n \u2502 \u2502 \u2502 x Helena Cantacuzena (1333-1396)\n \u2502 \u2502 \u2502 \u251c\u2500\u2500&gt; Andr\u00f3nico IV Pale\u00f3logo (1348-1385) (emp. 1376-1379)\n \u2502 \u2502 \u2502 \u2502 x Mar\u00eda de Bulgaria\n \u2502 \u2502 \u2502 \u2502 \u2514\u2500\u2500&gt; Xo\u00e1n VII Pale\u00f3logo (1370-1408) (emp. 1390)\n \u2502 \u2502 \u2502 \u251c\u2500\u2500&gt; Manuel II Pale\u00f3logo (1350-1425) (emp. 1391-1425)\n \u2502 \u2502 \u2502 \u2502 x Helena Dragas (1376-1450)\n \u2502 \u2502 \u2502 \u2502 \u251c\u2500\u2500&gt; Xo\u00e1n VIII Pale\u00f3logo (1392-1448) (emp. 1425-1448)\n \u2502 \u2502 \u2502 \u2502 \u2502 x 1) Anna de K\u00ediv (1393-1417)\n \u2502 \u2502 \u2502 \u2502 \u2502 x 2) Sof\u00eda de Montferrato (1396-1437) (v\u00e9xase m\u00e1is abaixo)\n \u2502 \u2502 \u2502 \u2502 \u2502 x 3) Mar\u00eda Comnena de Trebisonda (m. 1439)\n \u2502 \u2502 \u2502 \u2502 \u251c\u2500\u2500&gt; Teodoro, d\u00e9spota de Morea (1396-1448)\n \u2502 \u2502 \u2502 \u2502 \u2502 x Cleofas Malatesta\n \u2502 \u2502 \u2502 \u2502 \u2502 \u2514\u2500\u2500&gt; Helena Paleologina (1428-1458)\n \u2502 \u2502 \u2502 \u2502 \u2502 x Xo\u00e1n II de Chipre\n \u2502 \u2502 \u2502 \u2502 \u251c\u2500\u2500&gt; Andr\u00f3nico (1400-1429), d\u00e9spota de Tesal\u00f3nica\n \u2502 \u2502 \u2502 \u2502 \u251c\u2500\u2500&gt; Constantino XI \"Dragas\u00e9s\" (1405-1453) (emp. 1449-1453)\n \u2502 \u2502 \u2502 \u2502 \u2502 x 1) Magdalena Tocco (m. 1429)\n \u2502 \u2502 \u2502 \u2502 \u2502 x 2) Catalina Gattilusio (m. 1442)\n \u2502 \u2502 \u2502 \u2502 \u251c\u2500\u2500&gt; Demetrio (1406/07-1470), d\u00e9spota de Morea\n \u2502 \u2502 \u2502 \u2502 \u2514\u2500\u2500&gt; Tom\u00e9 (1409-1465), d\u00e9spota de Morea\n \u2502 \u2502 \u2502 \u2502 x Catalina Zaccaria\n \u2502 \u2502 \u2502 \u2502 \u251c\u2500\u2500&gt; Andr\u00e9s (m. 1502)\n \u2502 \u2502 \u2502 \u2502 \u2514\u2500\u2500&gt; Sof\u00eda\n \u2502 \u2502 \u2502 \u2502 x Iv\u00e1n III, Gran duque de Moscova\n \u2502 \u2502 \u2502 \u2514\u2500\u2500&gt; Teodoro, d\u00e9spota do Peloponeso (c. 1355-1407)\n \u2502 \u2502 \u251c\u2500\u2500&gt; Ana (m. 1320)\n \u2502 \u2502 \u2502 x 1) Tom\u00e9 Anxo, d\u00e9spota de Epiro (m. 1318)\n \u2502 \u2502 \u2502 x 2) Nicol\u00e1s Orsini, conde de Cefalonia\n \u2502 \u2502 \u2514\u2500\u2500&gt; Teodora\n \u2502 \u2502 x 1) Teodoro Svetoslav Tsar de Bulgaria (m. 1321)\n \u2502 \u2502 x 2) Miguel III de Bulgaria (n. 1330), Tsar de Bulgaria\n \u2502 \u251c\u25001&gt; Constantino, d\u00e9spota de Tesal\u00f3nica\n \u2502 \u251c\u25002&gt; Xo\u00e1n (1286-1307), d\u00e9spota de Tesal\u00f3nica\n \u2502 \u251c\u25002&gt; Teodoro I de Montferrato (1291-1338)\n \u2502 \u2502 \u251c\u2500\u2500&gt; Xo\u00e1n II de Montferrato (1313-1372) marqu\u00e9s de Montferrato\n \u2502 \u2502 \u2502 \u251c\u2500\u2500&gt; Od\u00f3n II Secondotto de Montferrato (1358-1378) marqu\u00e9s de Montferrato\n \u2502 \u2502 \u2502 \u251c\u2500\u2500&gt; Xo\u00e1n III de Montferrato (1360-1381) marqu\u00e9s de Montferrato\n \u2502 \u2502 \u2502 \u2514\u2500\u2500&gt; Teodoro II de Montferrato (1363-1418) marqu\u00e9s de Montferrato\n \u2502 \u2502 \u2502 \u251c\u2500\u2500&gt; Xo\u00e1n-Xaime de Montferrato (1395-1445) marqu\u00e9s de Montferrato\n \u2502 \u2502 \u2502 \u2502 \u251c\u2500\u2500&gt; Xo\u00e1n IV de Montferrato (1413-1464) marqu\u00e9s de Montferrato\n \u2502 \u2502 \u2502 \u2502 \u251c\u2500\u2500&gt; Guillerme VIII de Montferrato (1420-1483) marqu\u00e9s de Montferrato\n \u2502 \u2502 \u2502 \u2502 \u2502 \u2514\u2500\u2500&gt; Branca\n \u2502 \u2502 \u2502 \u2502 \u2502 x Carlos I de Savoia\n \u2502 \u2502 \u2502 \u2502 \u251c\u2500\u2500&gt; Bonifacio III de Montferrato (1424-1494) marqu\u00e9s de Montferrato\n \u2502 \u2502 \u2502 \u2502 \u2502 \u251c\u2500\u2500&gt; Guillerme IX de Montferrato (1486-1518) marqu\u00e9s de Montferrat\n \u2502 \u2502 \u2502 \u2502 \u2502 \u2502 \u251c\u2500\u2500&gt; Bonifacio IV de Montferrato (1512-1530) marqu\u00e9s de Montferrato\n \u2502 \u2502 \u2502 \u2502 \u2502 \u2502 \u251c\u2500\u2500&gt; Mar\u00eda (1508-1530)\n \u2502 \u2502 \u2502 \u2502 \u2502 \u2502 \u2502 x \"Federico II Gonzaga duque de Mantua\" \n \u2502 \u2502 \u2502 \u2502 \u2502 \u2502 \u2514\u2500\u2500&gt; Margarita (1510-1566)\n \u2502 \u2502 \u2502 \u2502 \u2502 \u2502 x Federico II de Mantua\n \u2502 \u2502 \u2502 \u2502 \u2502 \u2514\u2500\u2500&gt; Xo\u00e1n-Xurxo de Montferrato (1488-1533) abade de Luciedo\n \u2502 \u2502 \u2502 \u2502 \u2514\u2500\u2500&gt; Amadea de Montferrato (1429-1440)\n \u2502 \u2502 \u2502 \u2502 x Xo\u00e1n II de Chipre\n \u2502 \u2502 \u2502 \u2514\u2500\u2500&gt; Sof\u00eda x Xo\u00e1n VIII Pale\u00f3logo (v\u00e9xase m\u00e1is arriba)\n \u2502 \u2502 \u2514\u2500\u2500&gt; Iolanda x Aymon de Savoia\n \u2502 \u2514\u25002&gt; Simonis\n \u2502 x Estevo Urosh II de Serbia (m. 1321)\n \u251c\u2500\u2500&gt; Irene\n \u2502 x Xo\u00e1n Asen III, Tsar de Bulgaria (m. 1302)\n \u251c\u2500\u2500&gt; Eudoxia (m. 1302)\n \u2502 x Xo\u00e1n II Comneno de Trebisonda (m. 1297)\n \u2514\u2500\u2500&gt; Teodora\n x David VI de Xeorxia (m. 1293)"}
{"id": "33072", "revid": "1987", "url": "https://gl.wikipedia.org/wiki?curid=33072", "title": "Andr\u00f3nico IV Pale\u00f3logo", "text": "Andr\u00f3nico IV foi emperador bizantino de 1376 a 1379.\nTraxectoria.\nEra fillo de Xo\u00e1n V Pale\u00f3logo, pero se rebelou contra o seu pai cando o sult\u00e1n otom\u00e1n Murad I obrigou a Xo\u00e1n V a prestarlle vasalaxe en 1373. Andr\u00f3nico aliouse co fillo de Murad, que tam\u00e9n se rebelara contra o seu pai, pero ambas revoltas fracasaron. Murad mandou cegar ao seu fillo e esixiu a Xo\u00e1n V que cegase tam\u00e9n ao seu, pero Xo\u00e1n s\u00f3 cegou un dos ollos de Andr\u00f3nico.\nEn 1376, os xenoveses axudaron a Andr\u00f3nico a escapar da s\u00faa prisi\u00f3n e a facerse co poder en Constantinopla. Con todo, foi inmediatamente atacado polos inimigos de X\u00e9nova, os venecianos, e foi destronado en 1379. Os venecianos repuxeron a Xo\u00e1n V no trono. Andr\u00f3nico intentou rebelarse de novo en 1385, sen \u00e9xito, e morreu pouco despois."}
{"id": "33073", "revid": "23204", "url": "https://gl.wikipedia.org/wiki?curid=33073", "title": "Rep\u00fablica Serbia", "text": "A Rep\u00fablica Serbia (en adiante RS) (serbio: \"\u0420\u0435\u043f\u0443\u0431\u043b\u0438\u043a\u0430 \u0421\u0440\u043f\u0441\u043a\u0430\") \u00e9 unha das d\u00faas entidades pol\u00edticas que forman Bosnia e Hercegovina. A outra \u00e9 a Federaci\u00f3n de Bosnia e Hercegovina. Ten unha superficie de 24\u00a0811\u00a0km\u00b2 e unha poboaci\u00f3n de 1\u00a0490\u00a0993 habitantes, e o seu himno tit\u00falase \"Moja Republika\"\nNome.\nA Rep\u00fablica Serbia \u00e9 chamada de xeito com\u00fan na prensa e medios oficiais \"Republika Srpska\". Segundo as regras das linguas eslavas, \"Srpska\" (ou sexa \"de Serbia\"), pode ser tanto un adxectivo como un nome propio. Por mor da posible confusi\u00f3n entre esta parte de Bosnia e Hercegovina e a Rep\u00fablica de Serbia (ou Serbia, pa\u00eds independente), en ocasi\u00f3ns o nome \"Republika Srpska\" d\u00e9ixase sen traducir nos pa\u00edses non eslavos para evitar confusi\u00f3ns.\nDemograf\u00eda.\nA RS comprende o 48% da superficie do pa\u00eds, e ten aproximadamente o 34% da poboaci\u00f3n. Estes datos como case todos os da antiga Iugoslavia son estimaci\u00f3ns, xa que o derradeiro censo oficial tivo lugar en 1991. O 88,4% da poboaci\u00f3n \u00e9 serbia, bosn\u00edacos 10,7% e croatas 0,9%. Durante as guerras dos Balc\u00e1ns a rexi\u00f3n recibiu a refuxiados serbocroatas e serbobosnios doutras partes da antiga Iugoslavia.\nHistoria.\nTrala independencia de Eslovenia e Croacia da antiga Iugoslavia o 24 de outubro de 1991, cr\u00e9ase a Asemblea Serbobosn\u00edaca para defender os intereses serbobosnios dentro da antiga Rep\u00fablica Iugoslava de Bosnia e Hercegovina. Esta asemblea organizou un referendo para manterse unidos a Iugoslavia no caso de independencia de Bosnia e Hercegovina. O l\u00edder do principal partido serbiobosn\u00edaco Radovan Karadzic organizou as \"Provincias Aut\u00f3nomas Serbias\" e posteriormente declarou os territorios como Rep\u00fablica do Pobo Serbio de Bosnia e Hercegovina (\"\u0420\u0435\u043f\u0443\u0431\u043b\u0438\u043a\u0430 \u0441\u0440\u043f\u0441\u043a\u043e\u0433 \u043d\u0430\u0440\u043e\u0434\u0430 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430\"). Isto foi declarado inconstitucional polo goberno de Saraxevo, que votou unha nova constituci\u00f3n secesionista de Iugoslavia (caso an\u00e1logo \u00e1 da Rep\u00fablica Krajina de Serbia en Croacia).\nEn marzo de 1992 procl\u00e1mase a independencia de Bosnia e Hercegovina co desacordo dos serbobosn\u00edacos(un terzo da poboaci\u00f3n). Como reacci\u00f3n a Rep\u00fablica Serbia de Bosnia e Hercegovina declarou a s\u00faa independencia o 7 de abril, e o 12 de agosto eliminaba a referencia a Bosnia e Hercegovina no nome quedando s\u00f3 en Republika Srpska. Forzas paramilitares serbias e o ex\u00e9rcito iugoslavo (\"JNA\", mandado polos serbios pero non formado unicamente por serbios) intentaron impedir a secesi\u00f3n bosn\u00edaca.\nDe 1992 a 1995, \u00e9 dicir, durante a guerra de Bosnia, os serbobosnios da Rep\u00fablica Serbia era un dos tres bandos enfrontados: os outros dous eran os bosn\u00edacos e os bosn\u00edacocroatas da Rep\u00fablica Croata de Herzeg-Bosnia. Durante a guerra e segundo o Tribunal Internacional para a Antiga Iugoslavia, os serbobosn\u00edacos abriron campos de concentraci\u00f3n, levaron a cabo masacres masivos (ver masacre de Srebrenica) e actos de xenocidio e limpeza \u00e9tnica da poboaci\u00f3n non serbia.\nSegundo o Acordo de Paz de Dayton, a Rep\u00fablica Serbia ficar\u00eda co 49% do territorio de Bosnia e Hercegovina e reco\u00f1ecer\u00edaselle o status de entidade propia en confederaci\u00f3n coa Federaci\u00f3n de Bosnia e Hercegovina para formar Bosnia e Hercegovina.\nPor mor da guerra e dos desprazamentos forzosos de poboaci\u00f3n, a transici\u00f3n \u00e1 econom\u00eda de mercado vese complicada. O Alto Representante para Bosnia e Hercegovina tivo que apartar dos seus cargos a moitos dirixentes serbiobosn\u00edacos acusados de corrupci\u00f3n ou de crimes de guerra. Debido \u00f3 referendo de Montenegro e a cada vez maior insatisfacci\u00f3n dos serbiobosn\u00edacos co goberno de Saraxevo, moitos queren convocar un referendo de seu, a\u00ednda que a comunidade internacional non acepta a lexitimidade dun referendo convocado por unha das entidades do Acordo de Dayton.\nO 1 de xaneiro de 2006 a Rep\u00fablica Serbia deixou de xeito oficial de ter forzas armadas como reivindicaci\u00f3n da OTAN para un acordo de cooperaci\u00f3n con Bosnia e Hercegovina. Pese a que Saraxevo \u00e9 a capital \"de iure\" da Rep\u00fablica Serbia, Banja Luka \u00e9 a capital \"de facto\", coa maior\u00eda das sedes do goberno rexional."}
{"id": "33077", "revid": "624", "url": "https://gl.wikipedia.org/wiki?curid=33077", "title": "Xo\u00e1n IV Ducas L\u00e1scaris", "text": "Xo\u00e1n IV L\u00e1scaris, nado en Nicea o 25 de decembro de 1250 e finado en 1305, ti\u00f1a s\u00f3 oito anos cando foi nomeado emperador do Imperio de Nicea en 1258, \u00e1 morte do seu pai Teodoro II L\u00e1scaris. \nTraxectoria.\nFoi o \u00faltimo dos emperadores L\u00e1scaris, que tanto fixeran pola restauraci\u00f3n do Imperio bizantino trala conquista de Constantinopla polos cruzados durante a Cuarta Cruzada en 1204. O seu rexente foi Miguel Pale\u00f3logo. Trala toma de Constantinopla por Miguel en 1261, este ordenou cegar a Xo\u00e1n, incapacit\u00e1ndoo para a dignidade imperial, e logo encerrouno nun castelo no mar de M\u00e1rmara. En 1290, Xo\u00e1n reco\u00f1ecer\u00eda a Andr\u00f3nico II Pale\u00f3logo como emperador."}
{"id": "33078", "revid": "624", "url": "https://gl.wikipedia.org/wiki?curid=33078", "title": "Teodoro II L\u00e1scaris", "text": "Teodoro II L\u00e1scaris, finado en agosto de 1258, foi emperador bizantino no exilio en Nicea, de 1254 a 1258.\nTraxectoria.\nAs s\u00faas principais acci\u00f3ns foron d\u00faas brillantes campa\u00f1as coas que recuperou Tracia ocupada polos b\u00falgaros (1255-1256). A s\u00faa mala sa\u00fade e a s\u00faa morte temper\u00e1 impediron que levase a cabo unha m\u00e1is completa tarefa de goberno, para a que aparentemente estaba moi dotado. Sucedeuno no no trono o seu fillo Xo\u00e1n IV L\u00e1scaris."}
{"id": "33079", "revid": "23204", "url": "https://gl.wikipedia.org/wiki?curid=33079", "title": "Xo\u00e1n III Ducas Vatatz\u00e9s", "text": "Xo\u00e1n III Ducas Vatatz\u00e9s, nado en 1193 e finado o 3 de novembro de 1254, foi un emperador bizantino, no exilio no Imperio de Nicea, de 1222 a 1254.\nTraxectoria.\nA\u00ednda que sufr\u00eda epilepsia, logrou distinguirse tanto como soldado que en 1222 foi elixido para suceder ao seu sogro Teodoro I L\u00e1scaris. Casou coa filla de L\u00e1scaris, Irene L\u00e1scaris (Eirene Laskarina) en 1212. Tiveron un fillo, Teodoro, pero tras un accidente de cabalo de Irene, esta non puido volver ter fillos; ent\u00f3n, retirouse a un convento, tomando o nome de irm\u00e1 Ux\u00eda, e al\u00ed morreu en 1239. Xo\u00e1n volveu a casar con Constanza (Ana) de Sicilia, filla ilex\u00edtima de Frederico II Hohenstaufen, emperador do Sacro Imperio, pero non tiveron descendencia.\nReorganizou os restos do Imperio bizantino (Imperio de Nicea) e grazas \u00e1s s\u00faas capacidades administrativas, fixo del un dos estados m\u00e1is ricos e fortes do Mediterr\u00e1neo oriental. Tras asegurarse a fronteira oriental cun acordo cos turcos selx\u00facidas, dedicouse a intentar recuperar as posesi\u00f3ns europeas dos seus predecesores. Mentres a s\u00faa frota atacaba aos latinos no mar Exeo e estend\u00eda o seu reino a Rodas, o seu ex\u00e9rcito, reforzado con mercenarios occidentais, derrotaba \u00e1s forzas do emperador latino.\nA\u00ednda que non tivo \u00e9xito no asedio de Constantinopla, que levou a cabo de com\u00fan acordo cos b\u00falgaros en 1235, logrou a supremac\u00eda sobre os despotados de Tesal\u00f3nica e Epiro. A definitiva reconquista de Constantinopla, alg\u00fans anos despois da s\u00faa morte, d\u00e9bese en gran medida aos seus esforzos previos."}
{"id": "33080", "revid": "624", "url": "https://gl.wikipedia.org/wiki?curid=33080", "title": "Teodoro I L\u00e1scaris", "text": "Teodoro I L\u00e1scaris , nado c. 1175 e finado en 1222, emperador de Nicea, naceu nunha familia nobre bizantina. Era fillo de Manuel L\u00e1scaris e de Xoana Karatzaina.\nTraxectoria.\nEn 1199 converteuse en xenro do emperador bizantino Aleixo III Anxo e f\u00edxose famoso durante o sitio de Constantinopla polos latinos (1203-1204). Trala ca\u00edda da cidade, liderou unha banda de fuxitivos de Bitinia e estableceuse na cidade de Nicea.\nEliminado o perigo dunha invasi\u00f3n das forzas latinas, que derrotou en 1204, foi reclamado en Europa para facer fronte a unha invasi\u00f3n b\u00falgara. Empezou a traballar no establecemento dun novo estado bizantino en Asia Menor e, en 1206, tomou o t\u00edtulo de emperador.\nOs anos seguintes, Teodoro estivo acosado por inimigos que rodeaban o seu estado. Emprendeu continuas campa\u00f1as contra o emperador latino Henrique de Flandres, derrotou ao seu rival Aleixo I, emperador de Trebisonda e levou a cabo diversos ataques contra Kay Khusrau I, sult\u00e1n de Rum que instigara a guerra contra Aleixo III.\nA vitoria que coroou a Teodoro tivo lugar en 1210, cando nunha batalla preto de Antioqu\u00eda de Pisidia, capturou a Alexis e tomou a cidade que se atopaba en mans dos turcos.\nA\u00ednda que non existen probas das s\u00faas calidades como home de estado, a s\u00faa coraxe e as s\u00faas habilidades militares conseguiron que esta naci\u00f3n bizantina non s\u00f3 sobrevivise sen\u00f3n que conseguise derrotar as invasi\u00f3ns latinas.\nDescendencia.\nCoa s\u00faa primeira esposa, Ana Anxo, filla do emperador Aleixo III, Teodoro L\u00e1scaris tivo d\u00faas fillas: Irene Lascarina (casada con Xo\u00e1n III duque de Vatatz\u00e9s) e Mar\u00eda Lascarina (casada co rei Bela IV de Hungr\u00eda)\nTrala morte de Ana en 1212, Teodoro casou con Filipa de Armenia, filla do rei Rub\u00e9n III de Armenia. O matrimonio anulouse ao ano seguinte por motivos relixiosos e o fillo do matrimonio, Constantino, quedou desherdado.\nTeodoro L\u00e1scaris casou por terceira vez en 1219 con Mar\u00eda de Courtenay, filla de Pedro de Courtenay e Iolanda de Hainaut pero non tivo fillos."}
{"id": "33081", "revid": "624", "url": "https://gl.wikipedia.org/wiki?curid=33081", "title": "Dinast\u00eda L\u00e1scaris", "text": ""}
{"id": "33082", "revid": "98629", "url": "https://gl.wikipedia.org/wiki?curid=33082", "title": "Imperio de Nicea", "text": "O Imperio de Nicea foi o maior dos estados fundados polos refuxiados do Imperio bizantino trala conquista de Constantinopla polos occidentais durante a Cuarta Cruzada. Durou de 1204 a 1261.\nFundaci\u00f3n.\nEn 1204, o emperador bizantino Aleixo V Ducas fuxiu de Constantinopla no canto de facer fronte ao ex\u00e9rcito cruzado. Teodoro I L\u00e1scaris, xenro de Aleixo III Anxo, foi proclamado emperador, pero esta tam\u00e9n tivo que fuxir \u00e1 cidade de Nicea en Bitinia, ao comprender que a situaci\u00f3n en Constantinopla resultaba insost\u00edbel.\nO Imperio Latino, establecido polos cruzados en Constantinopla, non logrou establecer o seu control sobre o antigo territorio bizantino, polo que xurdiron estados sucesores do dominio bizantino en Epiro e Trebisonda, as\u00ed como en Nicea. Pero Nicea era a m\u00e1is pr\u00f3xima ao Imperio Latino e atop\u00e1base na mellor posici\u00f3n para intentar restablecer o Imperio Bizantino. Teodoro I L\u00e1scaris non logrou un \u00e9xito inmediato -foi derrotado en Poemaneum e Bursa en 1204-, pero si puido arrebatarlle gran parte de Anatolia noroccidental ao emperador latino Baldu\u00edno I, cando a este non lle quedou m\u00e1is remedio que defenderse dos ataques de Kaloyan de Bulgaria. Teodoro tam\u00e9n derrotou a un ex\u00e9rcito de Trebisonda, as\u00ed como a outros rivais menores, fac\u00e9ndose co m\u00e1is poderoso dos estados sucesores de Bizancio. En 1206 Teodoro proclamouse a si mesmo emperador en Nicea.\nDurante os seguintes anos, establec\u00e9ronse e romperon numerosas treguas e alianzas, segundo se desenvolv\u00edan as loitas entre os distintos estados sucesores de Bizancio, o Imperio Latino e os turcos selx\u00facidas de Iconio ou Sultanato de R\u00fcm (cuxo territorio tam\u00e9n era fronteirizo co de Nicea). Teodoro tratou de reforzar os seus dereitos nomeando un novo Patriarca de Constantinopla en Nicea. En 1219 casou coa filla da emperatriz latina Iolanda de Flandres, pero morreu en 1222 e foi sucedido polo seu fillo pol\u00edtico Xo\u00e1n III Ducas Vatatz\u00e9s.\nExpansi\u00f3n.\nEn 1224 o reino latino de Tesal\u00f3nica foi anexionado polo d\u00e9spota de Epiro, pero en 1230 o propio Epiro caeu en mans dos b\u00falgaros. Con Trebisonda carente dun poder real, Nicea era o \u00fanico estado bizantino que quedaba, e Xo\u00e1n III expandiu o seu territorio ata o mar Exeo. En 1235 aliouse con Iv\u00e1n II de Bulgaria, permit\u00edndolle a este estender a s\u00faa influencia a Tesal\u00f3nica e Epiro. En 1242 os mongois invadiron o territorio selx\u00facida e, a\u00ednda que Xo\u00e1n III temeu que a continuaci\u00f3n o atacasen tam\u00e9n a el, ao cabo acabaron coa ameaza selx\u00facida sobre Nicea. En 1245 Xo\u00e1n aliouse co Sacro Imperio a trav\u00e9s do seu matrimonio con Constanza Ana, filla de Federico II. Cara a 1248 Xo\u00e1n derrotara aos b\u00falgaros e rodeara o Imperio Latino, e seguiu reconquistando territorios latinos ata a s\u00faa morte en 1254.\nTeodoro II L\u00e1scaris, o fillo de Xo\u00e1n III, tivo que facer fronte a invasi\u00f3ns b\u00falgaras en Tracia, pero defendeu con \u00e9xito o seu territorio. Epiro tam\u00e9n se rebelou, ali\u00e1ndose con Manfredo de Sicilia, e Teodoro II morreu en 1258. Xo\u00e1n IV Ducas L\u00e1scaris sucedeuno, pero como a\u00ednda era un neno, reinou baixo a rexencia do xeneral Miguel Pale\u00f3logo. Miguel proclamouse coemperador (como Miguel VIII) en 1259, e conseguiu derrotar un ataque combinado de Manfredo, o d\u00e9spota de Epiro e o pr\u00edncipe latino de Acaia na batalla de Pelagonia.\nReconquista de Constantinopla.\nEn 1260 Miguel comezou o asalto da propia Constantinopla, algo que os seus predecesores fora incapaces de levar a cabo. Aliouse con X\u00e9nova e o seu xeneral Alexios Strategopoulos dedicou meses a estudar Constantinopla para planear o seu ataque. En xullo de 1261, mentres que gran parte do ex\u00e9rcito latino loitaba noutro lugar, Alexios puido convencer aos gardas de que abrisen as portas da cidade. Unha vez dentro, incendiou o barrio veneciano (pois Venecia era a inimiga de X\u00e9nova e en gran medida a respons\u00e1bel da toma da cidade en 1204). Miguel foi reco\u00f1ecido emperador poucas semanas m\u00e1is tarde, restaurando o Imperio Bizantino.\nOs habitantes do Imperio restaurado consideraron ao Imperio de Nicea como o verdadeiro sucesor do Imperio Bizantino, malia a\u00ednda seguiren existindo o Imperio de Trebisonda e o principado latino de Acaia. Acaia ser\u00eda pronto reconquistada, pero Trebisonda permaneceu independente ata a conquista otom\u00e1. O Imperio restaurado tivo que facer fronte desde ent\u00f3n \u00e1 nova ameaza que representaban os turcos otom\u00e1ns que xurdiron en substituci\u00f3n dos derrotados selx\u00facidas."}
{"id": "33083", "revid": "23204", "url": "https://gl.wikipedia.org/wiki?curid=33083", "title": "Imperio de Trebisonda", "text": "O Imperio de Trebisonda foi un Estado cristi\u00e1n medieval de cultura grega, xurdido da descomposici\u00f3n do Imperio Bizantino e fundado en 1204, pouco antes da toma de Constantinopla polos cruzados. Estaba localizado na costa suroriental do Mar Negro, coa s\u00faa capital na cidade de Trebisonda, e mant\u00edvose como estado independente ata o ano 1461, en que foi conquistado polos turcos otom\u00e1ns.\nOs monarcas de Trebisonda levaron o t\u00edtulo de Gran Comneno (\"Megas Komnenos\") e de emperadores ata o fin do seu estado, en 1461. O estado denom\u00ednase tam\u00e9n, en ocasi\u00f3ns, Imperio Comneno, xa que a dinast\u00eda reinante descend\u00eda de Aleixo I Comneno.\nFundaci\u00f3n.\nTralo derrocamento e posterior asasinato do emperador bizantino Andr\u00f3nico I, da dinast\u00eda Comneno, dous dos seus netos, Aleixo e David, foron levados \u00e1 corte de Xeorxia, con cuxa ra\u00ed\u00f1a, Thamar (1184-1212), os un\u00edan lazos de parentesco. Co apoio do ex\u00e9rcito de Thamar, David e Aleixo conquistaron Trebisonda en abril de 1204. Desde al\u00ed, David avanzou cara ao oeste ao longo da costa, ocupando Sinope, Paflagonia e Heraclea do Ponto. As s\u00faas conquistas foron detidas por Teodoro L\u00e1scaris, emperador de Nicea.\nAleixo proclamouse emperador, reclamando o seu dereito ao trono de Constantinopla, e instalou a s\u00faa capital en Trebisonda. Inicialmente, o estado de Trebisonda controlaba a costa sur do Mar Negro entre Soterioupolis e Sinope, inclu\u00edndo as modernas provincias turcas de Sinop, Ordu, Giresun, Trebisonda, Bayburt, Gumushane, Rise e Artvin. Durante o s\u00e9culo XIII, dominou tam\u00e9n Perateia, inclu\u00eddos Quersoneso e Kerch, na pen\u00ednsula de Crimea. Os territorios situados ao oeste de Sinope, e que foran conquistados por David Commeno, f\u00f3ronlles arrebatados posteriormente, en 1206, polo Imperio de Nicea. Os selx\u00facidas apoder\u00e1ronse de Sinope en 1214, e o emperador de Trebisonda converteuse en vasalo dos turcos selx\u00facidas do Sultanato de R\u00fcm.\nDesenvolvemento.\nDurante todo o resto da s\u00faa historia, o Imperio de Trebisonda permaneceu illado dos outros estados gregos polo sultanato de R\u00fcm e circunscrito \u00e1 costa suroriental do Mar Negro. Non reco\u00f1eceu ao Imperio Bizantino restaurado en 1261. Cando Persia foi conquistada polos mongois, converteuse en lugar de paso obrigado para un brazo meridional da ruta da seda, co que alcanzou unha gran prosperidade econ\u00f3mica. O momento de maior prosperidade tivo lugar baixo o reinado de Aleixo II (1297-1330).\nCon todo, co declive do poder mongol, a prosperidade de Trebisonda foi diminu\u00edndo debido aos ataques dos turcos otom\u00e1ns e aos conflitos internos."}
{"id": "33084", "revid": "98629", "url": "https://gl.wikipedia.org/wiki?curid=33084", "title": "Despotado de Epiro", "text": "O despotado de Epiro (chamado tam\u00e9n despotado de Arta), xurdiu na rexi\u00f3n de Epiro en 1204 tras a ca\u00edda de Constantinopla en mans dos cruzados e a creaci\u00f3n do Imperio Latino de Constantinopla. Existiu entre 1205 e 1358.\nHistoria.\nEn 1204, os cruzados conquistaron Constantinopla e, logo de vencer na Batalla de Pemaneo (decembro de 1204), entraron en Bitinia. O emperador Constantino L\u00e1scaris morreu na loita en xaneiro do 1205 e o seu irm\u00e1n Teodoro I L\u00e1scaris foi proclamado emperador de Nicea. Pero o patriarca de Constantinopla, Camateo (Kamatheos), que fuxira a Tracia, non quixo ir a Nicea para coroalo. Os b\u00falgaros invadiron Tracia en febreiro de 1205 acompa\u00f1ados por continxentes cumanos e, ao mesmo tempo, Teodoro sufriu unha grave derrota fronte aos cruzados, chamados agora \"latinos\", na Batalla de Adrametium. Os latinos ocuparon case toda Tracia e Bitinia, que converteron en ducados por conta de Saint Pol (Ducado de Dem\u00f3tica) e do conde Lu\u00eds de Blois (Ducado de Bitinia).\nOs gregos de Tracia rebel\u00e1ronse e Dem\u00f3tica e Adrian\u00f3polis entreg\u00e1ronse aos b\u00falgaros. Filip\u00f3polis, que era cabeceira dun ducado concedido nominalmente a Rainerio de Trith, foi asediada. Nestas condici\u00f3ns, o gobernador bizantino de Nic\u00f3polis, Miguel I Anxo Comneno, proclamouse d\u00e9spota e estendeu os seus dominios establecendo a capital en Arta. A derrota dos latinos capitaneados polo emperador Baldu\u00edno IX, conde de Flandres en Adrian\u00f3polis (14 de abril de 1205) supuxo un respiro para Miguel. Lu\u00eds de Blois morreu, Baldu\u00edno foi feito prisioneiro e Godofredo de Villehardouin e o duque veneciano Enrique Dandolo (de 97 anos) conseguiron retirarse a Constantinopla salvando unha parte dos ex\u00e9rcitos. Pero Filip\u00f3polis foi ocupada polos b\u00falgaros e tiveron que fuxir a Bitinia (maio de 1205) que as\u00ed puido ser ocupada por Teodoro Lascaris deixando aos latinos Constantinopla e arredores, Rodosto e Selimbria.\nA rexencia latina pasou a Henrique, conde de Hainaut, irm\u00e1n de Baldu\u00edno, que foi confirmado no mes de xu\u00f1o. O d\u00e9spota de Sinope, David Comneno, aliouse con Henrique contra Teodoro Lascaris pero foi derrotado en Nicomedia. O peso da loita pasou ent\u00f3n \u00e1 parte occidental onde Bonifacio de Montferrato, rei de Tesal\u00f3nica, tivo que loitar contra o d\u00e9spota de Grecia Le\u00f3n Sguros ao que ga\u00f1ou nas Term\u00f3pilas asegur\u00e1ndose o dominio de Tesalia. Outros se\u00f1ores latinos avanzaron m\u00e1is ao sur: Guillerme de Champlitte e Godofredo de Villehardouin entraron en Beocia e ocuparon Tebas sen loita; despois seguiron ata Atenas e a illa de Eubea (tam\u00e9n chamada Negroponte).\nO Peloponeso someteuse ao d\u00e9spota Miguel de Epiro e Tebas e Atenas constitu\u00edronse en baron\u00eda dependente do rei de Tesal\u00f3nica concedida a Od\u00f3n I de la Roche; a illa de Negroponte (Eubea -ou \u00c9vvoia-) foi doada a Xaime de Avesnes. Godofredo de Villehardouin e Guillerme de Champlitte invadiron o Peloponeso e ocuparon Elide e Arcadia, desfacendo as tropas enviadas polo d\u00e9spota Miguel na Batalla de Kondura. Guillerme foi proclamado pr\u00edncipe de Acaia, con poder feudal sobre Atenas e Tebas a\u00ednda que feudatario do rei de Tesal\u00f3nica. Godofredo foi proclamado pr\u00edncipe de Koron e Kalamata.\nO ano 1206 foi de calma, con Miguel intentado refacer as s\u00faas tropas. Na primavera de 1207 atacou aos latinos pero foi derrotado na Batalla de Lakos. Esta derrota e os feitos que se desenvolveron na rexi\u00f3n (o fortalecemento do Emperador que asegurou a submisi\u00f3n do reino de Tesal\u00f3nica, que non respectaba a soberan\u00eda imperial) fixeron que en 1209, no Parlamento de Ravenica, Miguel I se reco\u00f1ecese como vasalo do Imperio latino: unha filla de Miguel casou con Eustaquio, irm\u00e1n do emperador, selando as\u00ed a alianza.\nEn 1210 a debilidade de Miguel obrigouno a asinar un tratado con Venecia (xu\u00f1o) polo que reco\u00f1ec\u00eda a soberan\u00eda feudal da Rep\u00fablica. Para contrarrestar, intentou expandirse por Tesalia no mes de decembro, pero o ex\u00e9rcito imperial impediullo. En 1211 tivo que enviar un continxente para loitar \u00e1 beira do emperador contra o pr\u00edncipe b\u00falgaro de Prosec.\nNo ver\u00e1n de 1212, Miguel ocupou Larisa en Tesalia e, ao ano seguinte, rompeu con Venecia e atacou Durazzo, sen poder ocupar esta cidade, pero si alg\u00fans territorios dos arredores. Miguel foi asasinado, seguramente por instigaci\u00f3n dos venecianos, e foi sucedido polo seu irm\u00e1n Teodoro I Anxo-Comneno Ducas, que seguiu coa mesma pol\u00edtica. Atacou e ocupou Durazzo (1215) e incorporou as rexi\u00f3ns entre o r\u00edo Drin e o mar Adri\u00e1tico.\nReinado de Teodoro.\nEn 1216, Teodoro asegurouse a fronteira norte cun tratado co duque de Rascia ( no centro-norte de Serbia); cos latinos asinou unha tregua. Atacou aos b\u00falgaros e tomou as cidades de Prilep e Ocrida.\nEn 1217 o emperador latino Pedro I de Courtenay atacou Durazzo pero foi rexeitado ao caer nunha trampa na costa albanesa, caendo prisioneiro. En 1218 Teodoro iniciou unha campa\u00f1a de catro anos contra o reino de Tesal\u00f3nica que se desenvolveu basicamente en Tesalia e que trouxo a ocupaci\u00f3n de gran parte do reino, desde Platamonia ao sur ata Serres e Drama ao noroeste. Sal\u00f3nica foi asediada e Guido de Pallavicini asumiu a direcci\u00f3n da cidade como rexente o xove Demetrio que marchou a solicitar axuda ao Papa e aos se\u00f1ores italianos. O emperador mandou algunhas tropas ao ano seguinte (1223) pero o ataque de Xo\u00e1n III de Nicea obrigou a retirar este ex\u00e9rcito. Teodoro ocupou Adrian\u00f3polis e parte de Tracia.\nEn 1224 chegou a Sal\u00f3nica Guillerme IV de Montferrato para defender a coroa do seu irm\u00e1n Demetrio, pero as s\u00faas tropas foron dezmadas por unha epidemia de peste na que morreu o propio Guillerme. A finais dese ano a cidade capitulou. Teodoro entrou en Sal\u00f3nica e proclamouse emperador (deixando as\u00ed o t\u00edtulo de d\u00e9spota) mentres os seus soldados se achegaban a Constantinopla. As operaci\u00f3ns non seguiron e Teodoro dedicouse a consolidar o seu poder. En 1227 o novo rei de Serbia, Radoslav de Serbia, que acababa de suceder no trono ao seu pai Estevo I de Serbia, declarouse vasalo de Epiro. En 1230 a Rep\u00fablica de Ragusa reco\u00f1eceu a soberan\u00eda de Teodoro.\nEn 1230, na cima do seu poder, Teodoro atacou ao territorio b\u00falgaro pero sufriu unha importante derrota na Batalla de Cloc\u00f3nica, na beira do r\u00edo Maritsa (ou Evros), e foi feito prisioneiro; inicialmente foi tratado con honores pero cando se descubriu que el e o seu fillo Xo\u00e1n preparaban un complot contra o tsar Iv\u00e1n Asen, foi cegado. Os territorios conquistados por Teodoro aos latinos somet\u00e9ronse ao tsar b\u00falgaro e estes entraron con pouca resistencia en Albania e Durazzo. Manuel, irm\u00e1n de Teodoro, casado cunha filla de Iv\u00e1n Asen, conservou o poder de Epiro, Etolia, Acarnania e unha parte de Tesalia. Ragusa (=Dubrovnik) rexeitou a soberan\u00eda de Epiro en 1232. Serbia f\u00edxoo en 1233 e aliouse con Bulgaria.\nMiguel II e as alianzas.\nEn 1237, Teodoro foi liberado xunto ao seu fillo Xo\u00e1n, Volveu aos seus dominios e, rapidamente, a nobreza p\u00faxose ao seu lado e destitu\u00edu a Manuel que fuxiu a Nicea. Teodoro, restablecido, abdicou no seu fillo Xo\u00e1n I. Unha filla casou co tsar b\u00falgaro Iv\u00e1n Asen, garantindo as\u00ed a neutralidade deste. Con todos estes disturbios, Miguel II, fillo do d\u00e9spota Miguel I, proclamouse rei de Epiro, Etolia, Acarnania e Corf\u00fa (=K\u00e9rkyra), deixando a Xo\u00e1n unicamente os territorios de Tesalia. O exiliado Manuel retornou con soldados prestados polo emperador de Nicea e desembarcou preto de Sal\u00f3nica. Pero Manuel e Teodoro o Cego chegaron a un acordo e estableceuse un goberno conxunto entre Xo\u00e1n e Manuel.\nNicea encaixou moi mal este acordo. En 1241 enviou tropas a Sal\u00f3nica e, nas loitas, foi feito prisioneiro Teodoro o Cego. A costa de Tesalia e Macedonia foi ocupada polos soldados de Nicea mentres que o interior estaba ocupado por Miguel II de Epiro. Os venecianos aproveitaron para apoderarse de Volos e Almiro, cidades costeiras. As operaci\u00f3ns non continuaron pero o reino de Tesal\u00f3nica era cada vez menor mentres que o despotado de Epiro volv\u00eda rexurdir. En 1247, Miguel II ocupou Albania ata Durazzo e a costa de Macedonia que estaban en poder dos b\u00falgaros desde 1230.\nEn 1248 Nicea buscou a alianza con Miguel. Xo\u00e1n Ducas Vatatz\u00e9s prop\u00faxolle o enlace de Nic\u00e9foro (fillo de Miguel) coa s\u00faa neta, proposta que obtivo o apoio de Teodora Petralifina, esposa de Miguel. O enlace concertouse en 1249 (a\u00ednda que non se celebrou ata 1256). Teodoro o Cego, que fora liberado e agora era se\u00f1or de Vodena, op\u00faxose a esta alianza e conseguiu convencer a Miguel de cambiar as s\u00faas alianzas e ocupar os territorios dominados de Nicea e Tesalia. Miguel II invadiu estes territorios e ocupou a costa de Macedonia en 1251.\nEn 1252, Nicea pasou \u00e1 ofensiva e recuperou as s\u00faas posesi\u00f3ns, coa fortaleza de Castoria, e chegaron ata Albania. Miguel II pediu a paz e asinou o Tratado de Larissa polo que renunciaba a favor de Nicea os territorios gregos occidentais que tomara a Bulgaria, e Prilep e Croia a Albania; a cambio reco\u00f1ec\u00edaselle o t\u00edtulo de d\u00e9spota de Epiro, pero como vasalo do Emperador de Nicea.\nTeodoro o Cego foi feito prisioneiro de novo en Nicea, onde morreu. Logo dunha campa\u00f1a de Nicea contra os b\u00falgaros (1255-1256) Miguel II, prisioneiro, enviou finalmente ao seu fillo Nic\u00e9foro a casar con Mar\u00eda, filla de Teodoro II L\u00e1scaris de Nicea, cumprindo o acordo de 1249. A voda celebrouse en Sal\u00f3nica e Teodoro II esixiu como dote os territorios serbios de Miguel II e a cidade de Durazzo. Miguel non puido negarse ao ter ao seu fillo en mans do emperador. Tralo enlace, Miguel invadiu Macedonia e iniciou unha guerra de tres anos (1257-1259) na que Miguel obtivo o apoio de Manfredo, rexente de Sicilia e de Guillerme de Morea e Oreos que en 1258 casou con Ana Comneno Ducas, filla de Miguel II, aportando como dote o territorio do sur de Tesalia; ao ano seguinte (1259), outra filla de Miguel, Helena Anxo, casou con Manfredo de Sicilia e achegou como dote Albania e K\u00e9rkyra.\nEn 1259 librouse a batalla definitiva: as forzas de Miguel II e os seus aliados enfront\u00e1ronse a un ex\u00e9rcito de Nicea enviado por Miguel VII baixo o mando do seu irm\u00e1n Xo\u00e1n Pale\u00f3logo; inicialmente, os serbios ocuparon Skopia (Skopje) e Kosovo pero en Pelagonia os ex\u00e9rcitos de Epiro foron derrotados. O rei serbio Estevo III Urosh retirouse e buscou aliados para facer fronte ao perigo (tratou con Hungr\u00eda polo que o seu fillo Dragut\u00ed casou coa neta do rei h\u00fangaro).\nPasaron uns anos de tranquilidade, e en 1263 houbo unha guerra curta co emperador por territorios fronteirizos ao norte de Grecia. En 1266 morreu Manfredo de Sicilia e Miguel II aproveitou para recuperar as posesi\u00f3ns albanesas que lle entregou en 1259, a\u00ednda que non podo recuperar Corf\u00fa que xa reco\u00f1ecera a Carlos de Anjou. En 1268, Carlos entrou en Durazzo. Miguel II morreu en 1271 e repartiu os seus dominios: ao seu fillo m\u00e1is vello Nic\u00e9foro Andr\u00f3nico deixoulle Epiro e Albania; ao segundo, Xo\u00e1n, a parte sur de Tesalia. En 1272, Nic\u00e9foro Andr\u00f3nico renunciou \u00e1 maior parte de Albania en favor de Carlos de Anjou, rei de Sicilia, para evitar a guerra e retornoulle os territorios ocupados polo seu pai.\nMorte de Miguel e repartici\u00f3n de posesi\u00f3ns.\nEn 1274, o emperador bizantino Miguel VII, ameazado por Carlos de Anjou que aspiraba ao imperio latino, atacou Albania. Dirix\u00eda a frota bizantina o pirata Licario, que se puxo ao servizo do emperador e que tam\u00e9n ocupou algunhas illas do mar Exeo. Carlos de Anjou era tam\u00e9n unha ameaza para Nic\u00e9foro Andr\u00f3nico e en 1279 declarouse vasalo do anxevino. En 1281 os bizantinos atacaron a Carlos nas s\u00faas posesi\u00f3ns albanesas, concretamente en Berat, e obtiveron unha vitoria parcial. Pero, no ver\u00e1n, Carlos reuniu continxentes de Francia, enviados do Papa, Serbia, Bulgaria, Acaia, Tesalia, Epiro, Atenas e Venecia, e restaurou o control sobre Albania. A morte de Miguel Pale\u00f3logo e as v\u00e9speras sicilianas puxeron fin \u00e1s loitas en 1282. En 1290 morreu o d\u00e9spota de Tesalia sen sucesi\u00f3n e os seus territorios pasaron \u00e1 li\u00f1a de Epiro, representada por Nic\u00e9foro Andr\u00f3nico. Este morreu en 1296 e foi sucedido polo seu fillo Tom\u00e9, baixo rexencia da s\u00faa curm\u00e1 Ana.\nNo ano 1300, Xo\u00e1n Orsini, fillo do conde de Cefalonia, constru\u00edu unha fortaleza nas illa de Leucas que depend\u00eda de Epiro pero que reclamaban os de Orsini. Tom\u00e9 de Epiro casou en 1304 cunha neta do emperador Andr\u00f3n\u00edco II de Bizancio, fortalecendo o partido probizantino, mentres o partido anxevino, representado por Tamara, irm\u00e1 de Tom\u00e9, perd\u00eda forza. En 1310 produc\u00edronse combates coa compa\u00f1\u00eda catal\u00e1 dos almog\u00e1vares que acababan de sa\u00edr de Tesalia e entraran ao servizo do duque Gualterio de Atenas.\nO fin do despotado.\nTom\u00e9 morreu asasinado sen sucesi\u00f3n masculina. Ana Anxo herdou o despotado e, ao estar casada con Giovani de Orsini de Cefalonia, iniciouse a \"dinast\u00eda Orsini\". O fillo de Xo\u00e1n, Nicol\u00e1s, casou coa vi\u00fava de Tom\u00e9. \nEn xullo de 1315, Fernando de Mallorca desembarcou en Acaia e ocupou algunhas cidades co apoio dalg\u00fans bar\u00f3ns. Aproveitando a confusi\u00f3n, Xo\u00e1n Orsini tam\u00e9n invadiu a rexi\u00f3n; alg\u00fans dos bar\u00f3ns xur\u00e1ronlle lealdade. Lu\u00eds de Borgo\u00f1a desembarcou en Acaia e derrotou a Fernando de Mallorca en Manolada (5 de xullo de 1316). Os bar\u00f3ns pas\u00e1ronse ao seu bando pero Lu\u00eds morreu asasinado no mes de setembro.\nXo\u00e1n I Orsini morreu en 1317 e foi sucedido polo seu fillo Nicol\u00e1s. A esposa de Nicol\u00e1s, Ana Pale\u00f3logo, envelenouno en 1323, coa esperanza de someter Epiro e Cefalonia ao Imperio Bizantino, gobernado polo seu pai Andr\u00f3nico II. Pero o pr\u00edncipe de Acaia, Xo\u00e1n de Gravina, ocupou Cefalonia e declarouna feudo de Acaia, instalando no trono como vasalo a Nic\u00e9foro I, fillo de Ana e Nicol\u00e1s; na zona continental, Xo\u00e1n II Orsini, irm\u00e1n de Nicol\u00e1s, foi reco\u00f1ecido polos se\u00f1ores. Xo\u00e1n II seguiu a mesma sorte que Nicol\u00e1s e morreu tam\u00e9n asasinado pola s\u00faa esposa grega.\nO fillo menor de idade Nic\u00e9foro II foi proclamado e Ana exerceu a rexencia establecendo unha forte alianza co Imperio Bizantino. En 1336, Ana entregou o poder a Bizancio. O xove Nic\u00e9foro II foi sacado do pa\u00eds e levado a N\u00e1poles polo partido antibizantino. Cando en 1337 as tropas enviadas polo emperador \u00edan tomar posesi\u00f3n, Nic\u00e9foro II, que obtivera a axuda de Catarina de Valois-Courtenai que lle entregou unha frota, presentouse coas naves e librou unha batalla; foi derrotado pero as tribos albanesas non aceptaban a presenza dos bizantinos e rebel\u00e1ronse. Ocuparon Timor\u00f3n e asediaron algunhas fortalezas bizantinas. Os bizantinos, mellor armados e coa axuda das tropas do emir de Aidin, pasaron \u00e1 ofensiva, derrotando aos rebeldes e reconquistando Timor\u00f3n. Os m\u00e1is beneficiados foron os serbios que ocuparon algunhas rexi\u00f3ns de Albania. Xo\u00e1n Anxo foi designado gobernador ou d\u00e9spota vasalo de Bizancio.\nEn 1340, Nic\u00e9foro II volveu presentarse cos restos da s\u00faa frota e os barcos obtidos en N\u00e1poles pero foi derrotado polo d\u00e9spota bizantino de Epiro coa axuda das tropas enviadas polo gobernador de Sal\u00f3nica. Nic\u00e9foro II, ao ver que todo estaba perdido, someteuse ao emperador, renunciando aos seus dereitos e contraendo matrimonio con Mar\u00eda, filla do influente Xo\u00e1n Cantacuzeno, establec\u00e9ndose en Constantinopla. Os anos seguintes, Epiro pasou a mans do rei de Serbia, Estevo Dushan. En 1355, \u00e1 morte de Dushan, as tribos albanesas sometidas quedaron libres, especialmente os Balsha (ao norte) e os Thopia (ao sur). Nic\u00e9foro II regresou a Epiro e foi reco\u00f1ecido d\u00e9spota. En 1358 morreu nun combate contra os serbios e o xefe alban\u00e9s Carlos Thopia f\u00edxose amo da rexi\u00f3n, dando fin ao despotado.\nD\u00e9spotas de Epiro.\nDinast\u00eda Comneno Ducas.\nDinast\u00eda Orsini.\nCasa de Nemanji\u0107\nDinast\u00eda Buondelmonti.\nDinast\u00eda Tocco"}
{"id": "33085", "revid": "624", "url": "https://gl.wikipedia.org/wiki?curid=33085", "title": "Despotado de Arta", "text": ""}
{"id": "33086", "revid": "624", "url": "https://gl.wikipedia.org/wiki?curid=33086", "title": "Emperadores romanos", "text": ""}
{"id": "33105", "revid": "23204", "url": "https://gl.wikipedia.org/wiki?curid=33105", "title": "44", "text": ""}
{"id": "33106", "revid": "98629", "url": "https://gl.wikipedia.org/wiki?curid=33106", "title": "Esquerra Republicana de Catalunya", "text": "Esquerra Republicana de Catalunya (en galego: \"Esquerda Republicana de Catalu\u00f1a\"), ou ERC, \u00e9 un partido pol\u00edtico catal\u00e1n fundado en 1931, de ideolox\u00eda progresista, republicana e independentista. Foi o partido de relevantes pol\u00edticos catal\u00e1ns como Francesc Maci\u00e0, Llu\u00eds Companys ou Josep Tarradellas. Desenvolveu un importante papel na pol\u00edtica catal\u00e1 e espa\u00f1ola durante a Segunda Rep\u00fablica, durante a loita antifranquista e a Transici\u00f3n \u00e1 democracia.\nO partido conta con 32 escanos no Parlamento de Catalu\u00f1a, tres no Parlamento espa\u00f1ol e un (ocupado por Oriol Junqueras) no Parlamento Europeo, no que ERC participa integrada na coalici\u00f3n Europa dos Pobos. En 2014 contaba aproximadamente cuns 10.000 afiliados.\nAdemais da s\u00faa implantaci\u00f3n en Catalu\u00f1a, ERC pos\u00fae representaci\u00f3n nas Illas Baleares e no Rosell\u00f3n franc\u00e9s, as\u00ed como na Comunidade Valenciana, onde emprega a denominaci\u00f3n Esquerra Republicana del Pa\u00eds Valenci\u00e0 (ERPV).\nO 17 de setembro de 2011, durante o 26\u00ba congreso nacional, foi elixido Oriol Junqueras como presidente e Marta Rovira como secretaria nacional.\nIdeolox\u00eda.\nNos seus ideais, ERC decl\u00e1rase de esquerdas, favorable \u00e1 rep\u00fablica e \u00e1 independencia de Catalu\u00f1a, entendida esta como naci\u00f3n catal\u00e1 ou \"Pa\u00edses Catal\u00e1ns\", un conxunto que englobar\u00eda t\u00f3dolos territorios de fala catal\u00e1 (basicamente as actuais comunidades aut\u00f3nomas de Catalu\u00f1a, Comunidade Valenciana e Illas Baleares, a Franxa de Arag\u00f3n, Andorra e Catalu\u00f1a do Norte (co\u00f1ecida tam\u00e9n como a rexi\u00f3n do Rosell\u00f3n).\nERC propugna a independencia de Catalu\u00f1a pola v\u00eda pac\u00edfica. Rexeita a violencia, respecta a Constituci\u00f3n espa\u00f1ola de 1978, e participa activamente nas instituci\u00f3ns pol\u00edticas co obxectivo de conseguir pola v\u00eda democr\u00e1tica o dereito \u00e1 autodeterminaci\u00f3n que permita a independencia de Catalu\u00f1a.\nHistoria.\n1931-1936: II Rep\u00fablica.\nO partido foi fundado por Jaume Aiguader na \"Confer\u00e8ncia d'Esquerres Catalanes\" celebrada entre o 17 e o 20 de marzo de 1931 no barrio de Sants (Barcelona), sendo o resultado da uni\u00f3n do \"Partit Republic\u00e0 Catal\u00e0\" de Llu\u00eds Companys, \"Estat Catal\u00e0\" de Francesc Maci\u00e0 e o grupo \"L'Opini\u00f3\" (que debe o seu nome \u00f3 do semanario hom\u00f3nimo) de Joan Lluh\u00ed. Con Maci\u00e0 \u00e1 testa, ga\u00f1ou as elecci\u00f3ns municipais dese ano, proclamando aquel a Rep\u00fablica Catal\u00e1 dentro da federaci\u00f3n ib\u00e9rica, tentando as\u00ed recuperar as instituci\u00f3ns de autogoberno que foron derrogadas polos Decretos de Nueva Planta, promulgados por Filipe V en 1714, os cales relegaran, ademais, a s\u00faa lingua e a s\u00faa cultura. O goberno espa\u00f1ol provisional do comit\u00e9 revolucionario tivo que enfrontarse \u00e1 crise provocada con esta iniciativa e propuxo acelerar o proceso de autonom\u00eda que resultou no Estatuto de Autonom\u00eda de 1932.\nEn 1934, Llu\u00eds Companys aproveitando a tensi\u00f3n obreira que deriva cara \u00e1 Revoluci\u00f3n de Asturias de 1934, novamente declarou o \"Estat Catal\u00e0\" dentro da Rep\u00fablica Federal Espa\u00f1ola desafiando \u00f3 goberno, quen declarou o estado de guerra e ordenou a intervenci\u00f3n do Ex\u00e9rcito. Companys foi detido e encarcerado, e o goberno aut\u00f3nomo suspendido.\nEn 1936 Esquerra formou parte da Fronte Popular que ga\u00f1ou as elecci\u00f3ns xerais de febreiro e Companys asumiu novamente o goberno da Generalitat.\n1936-1939: Guerra civil.\nO 18 de xullo de 1936 produciuse o golpe de Estado militar que desembocou na guerra civil espa\u00f1ola, durante a que Esquerra seguiu participando na administraci\u00f3n da Rep\u00fablica e nos poderes democraticamente electos, colaborando tam\u00e9n co chamado \"Ex\u00e9rcito Popular\".\n1939-1975: Clandestinidade durante o franquismo.\nEn 1939 concl\u00fae a guerra civil co triunfo do bando sublevado, que suspende os partidos pol\u00edticos e anula t\u00f3dalas liberdades. En Catalu\u00f1a susp\u00e9ndense as instituci\u00f3ns auton\u00f3micas e proh\u00edbese o uso da lingua catal\u00e1. A represi\u00f3n \u00e9 especialmente dura contra Esquerra Republicana de Catalunya e os seus militantes, pola s\u00faa ideolox\u00eda e polas decisi\u00f3ns tomadas polos seus l\u00edderes tanto durante a Segunda Rep\u00fablica como durante a guerra civil. \u00abDos 70.000 militantes (que ti\u00f1a ERC antes da guerra), a metade ex\u00edlianse, e unha cuarta parte son aprisionados, executados ou mortos na Guerra Civil\u00bb indica a web de ERC na s\u00faa p\u00e1xina de presentaci\u00f3n.\nERC pasa \u00e1 clandestinidade. Alg\u00fans dirixentes marchan \u00f3 exilio a Francia, onde tam\u00e9n se instala o goberno da Generalitat no exilio, presidido polo dirixente de ERC Llu\u00eds Companys, e outros tentan organizar a resistencia permanecendo en Catalu\u00f1a, en torno \u00f3 liderado de Manuel Juliachs e Jaume Serra.\nEn 1940 os nazis toman Francia, e a Gestapo det\u00e9n a Llu\u00eds Companys a petici\u00f3n do goberno espa\u00f1ol. Companys \u00e9 entregado \u00e1s autoridades espa\u00f1olas e o 15 de outubro de 1940 \u00e9 fusilado no Castelo de Montju\u00efc de Barcelona.\nEn 1943, centos de militantes de ERC exiliados en Francia pactan con representantes do xeneral Charles de Gaulle a s\u00faa incorporaci\u00f3n \u00e1 Resistencia francesa para combateren o fascismo e loitaren polo restablecemento da democracia e a Rep\u00fablica en Francia.\nEn 1945, rematada a segunda guerra mundial, e prevendo unha posible ca\u00edda do r\u00e9xime franquista ante unha hipot\u00e9tica entrada en Espa\u00f1a das forzas aliadas, a direcci\u00f3n de ERC no exilio env\u00eda a Catalu\u00f1a aos l\u00edderes Pere Puig e Joan Rodr\u00edguez-Papasseit.\nTam\u00e9n en 1945, unha vez liberada Francia, se re\u00fane un congreso de militantes de ERC en Tolosa baixo a presidencia de Josep Irla, e el\u00edxese a Josep Tarradellas novo secretario xeral do partido.\nEn 1952 tam\u00e9n regresa do exilio Heribert Barrera, fillo do conselleiro da Generalitat republicana Mart\u00ed Barrera, que asume de facto a direcci\u00f3n de ERC.\nNos anos 1950 ERC int\u00e9grase \u00f3 Consello da Democracia Catal\u00e1 e \u00f3 Consello de Forzas Democr\u00e1ticas. En 1954 dimite Josep Irla como presidente do partido, e Josep Tarradellas \u00e9 elixido como sucesor. En 1958 falece Josep Irla en Francia. En 1959 Josep Tarradellas \u00e9 elixido novo presidente da Generalitat de Catalu\u00f1a no exilio.\nO 11 de setembro de 1964, coincidindo coa Diada de Catalu\u00f1a, ERC lidera xunto a outros grupos clandestinos a organizaci\u00f3n da primeira manifestaci\u00f3n antifranquista que dende a fin da guerra civil ten lugar en Barcelona.\nERC conv\u00e9rtese nun dos partidos que, desde a clandestinidade, mostra maior actividade na loita antifranquista en Catalu\u00f1a. Durante os anos 1960 int\u00e9grase sucesivamente no Consello Catal\u00e1n do Movemento Europeo, o Secretariado da Democracia Social Catal\u00e1, e \u00e1 Coordinadora de Forzas Pol\u00edticas.\n1975-1980: Transici\u00f3n \u00e1 democracia.\nA morte de Francisco Franco o 20 de novembro de 1975 e o acceso \u00e1 xefatura do estado en Espa\u00f1a do rei Xo\u00e1n Carlos I deu paso \u00e1 Transici\u00f3n espa\u00f1ola cara \u00e1 democracia, na que se recuperar\u00edan as liberdades, se ir\u00edan legalizando os partidos pol\u00edticos e recuperando as instituci\u00f3ns democr\u00e1ticas.\nERC foi o \u00faltimo partido catal\u00e1n en ser legalizado, pese a ser o partido de Josep Tarradellas, unha das figuras da Transici\u00f3n en Catalu\u00f1a. En xullo de 1976 cel\u00e9brase o oitavo Congreso Nacional de ERC, no que Heribert Barrera \u00e9 elixido Secretario Xeral.\nO 15 de xu\u00f1o de 1977 cel\u00e9branse en Espa\u00f1a as primeiras Elecci\u00f3ns Constitu\u00edntes tras 39 anos de ditadura. ERC a\u00ednda non est\u00e1 legalizada por ser partido republicano, e non pode presentarse \u00e1s elecci\u00f3ns. Os dirixentes coal\u00edganse con outro partido, e pres\u00e9ntanse coas siglas de \"Esquerra de Catalunya-Front Electoral Democr\u00e0tic\", cuxa lista lidera o secretario xeral de ERC Heribert Barrera. O partido \u00e9 o sexto en n\u00famero de votos en Catalu\u00f1a, \u00f3 obter 143.945, que representan o 4,72 por cento dos votos, e obt\u00e9n un escano, que ocupar\u00e1 Heribert Barrera nas Cortes Constitu\u00edntes.\nO 29 de setembro de 1977, o presidente do goberno Adolfo Su\u00e1rez, mediante un decreto lei, restablece a Generalitat de Catalu\u00f1a, que se converte na primeira instituci\u00f3n da reforma da legalidade franquista. O presidente da Generalitat no exilio, Josep Tarradellas, volveu do exilio e instalouse en Barcelona o 23 de outubro de 1977, asumindo a presidencia da Generalitat restablecida.\nOs parlamentarios catal\u00e1ns elixidos nas elecci\u00f3ns do 15 de xu\u00f1o inician ent\u00f3n o proxecto de elaboraci\u00f3n do Estatuto de Autonom\u00eda de Catalu\u00f1a. No proceso participa o secretario xeral de ERC Heribert Barrera.\nNa discusi\u00f3n sobre a nova Constituci\u00f3n espa\u00f1ola, ERC def\u00ednese como o \u00fanico partido catal\u00e1n que reivindica a Rep\u00fablica e o dereito de autodeterminaci\u00f3n dos pobos. \u00d3 non contemplarse estas opci\u00f3ns na Constituci\u00f3n Espa\u00f1ola de 1978, ERC pide o \"Non\" no referendo constitucional que se celebra en Espa\u00f1a o 6 de decembro de 1978.\nO 1 de marzo de 1979 cel\u00e9branse en Espa\u00f1a as elecci\u00f3ns xerais nas que ERC obt\u00e9n 123.452 votos que lle dan un escano no Congreso, que volve ocupar Heribert Barrera.\nEn 1979 celebrouse o referendo sobor o Estatuto de Autonom\u00eda de Catalu\u00f1a, no que Esquerra Republicana de Catalunya pide o \"Si\".\n1980-2003: Catalu\u00f1a auton\u00f3mica e converxente.\n1980-1984: a \u00e9poca de Barrera.\nO 20 de marzo de 1980 cel\u00e9branse as Elecci\u00f3ns \u00f3 Parlamento de Catalu\u00f1a de 1980, as primeiras elecci\u00f3ns democr\u00e1ticas catal\u00e1s trala guerra civil. ERC obtivo 240.871 votos que lle valeron catorce escanos no Parlamento de Catalu\u00f1a. Liderada polo presidente do partido Heribert Barrera, ERC sa\u00edu das elecci\u00f3ns como a quinta forza pol\u00edtica de Catalu\u00f1a, pero os votos dos seus catorce parlamentarios foron claves para que o candidato de Converg\u00e8ncia i Uni\u00f3, Jordi Pujol, fose elixido Presidente da Generalitat de Catalu\u00f1a. Malia \u00f3 apoio de ERC \u00e1 investidura de Pujol, este formou goberno en solitario, prescindindo da posibilidade de incorporar a ning\u00fan membro de ERC \u00f3 goberno.\nNas Elecci\u00f3ns xerais espa\u00f1olas de 1982, celebradas o 28 de outubro de 1982, ERC obt\u00e9n 138.118 votos, que lle serven para revalidaren o escano do Congreso.\nAs Elecci\u00f3ns \u00f3 Parlamento de Catalu\u00f1a de 1984 supuxeron un duro rev\u00e9s para ERC. Pese a que se mantivo como quinta forza do Parlamento de Catalu\u00f1a, perdeu moitos votos (obtivo s\u00f3 126.943) que foron a parar a CiU, erixida xa como o partido estandarte do nacionalismo catal\u00e1n. ERC, liderada por Heribert Barrera, pasou de 14 a 5 escanos, perdendo toda forza parlamentaria, especialmente ante a maior\u00eda absoluta obtida por CiU.\n1984-1989: contin\u00faa a crise con Joan Hortal\u00e0.\nO partido entrou ent\u00f3n nunha grave crise, e elixiuse a Joan Hortal\u00e0 como novo l\u00edder do partido.\nAs Elecci\u00f3ns xerais espa\u00f1olas de 1986, celebradas o 22 de xu\u00f1o de 1986, supuxeron un novo rev\u00e9s para ERC, xa que perdeu o \u00fanico escano que ti\u00f1a e ficou f\u00f3ra do Congreso dos Deputados, \u00f3 obter s\u00f3 84.628 votos, o 2,67% dos votos emitidos en Catalu\u00f1a.\nA crise prolongouse e confirmou nas Elecci\u00f3ns \u00f3 Parlamento de Catalu\u00f1a de 1988, nos que, con Hortal\u00e0 como candidato, obtivo 111.647 votos, m\u00e1is que nas Xerais de dous anos antes, pero menos que nas auton\u00f3micas de 1984. A\u00ednda as\u00ed, a aritm\u00e9tica electoral fix\u00e9ronlle ga\u00f1ar un escano (6 en total), que lle permitiron seguir como quinta forza pol\u00edtica, co apoio de pouco m\u00e1is do 4 por cento do electorado catal\u00e1n.\nNas Elecci\u00f3ns xerais espa\u00f1olas de 1989, a\u00ednda con Joan Hortal\u00e0 \u00e1 fronte, ERC practicamente repetiu os resultados de 1986, \u00f3 obteren 84.756, o 2,68% dos votos emitidos en Catalu\u00f1a, que tampouco lle serviron para recuperaren o escano perdido en 1984.\n1989-1996: \u00c0ngel Colom reorienta o partido.\nFoi ent\u00f3n cando ERC iniciou unha rexeneraci\u00f3n interna, dando o relevo a unha nova xeraci\u00f3n de novos liderados por \u00c0ngel Colom i Colom, que foi elixido novo Secretario Xeral do partido no 16\u00ba Congreso Nacional de ERC, celebrado en Lleida en novembro de 1989, substitu\u00edndo a Joan Hortal\u00e0, e superando a Josep Llu\u00eds Carod Rovira, que tam\u00e9n presentara candidatura. Nese congreso apr\u00f3base a independencia dos Pa\u00edses Catal\u00e1ns como obxectivo pol\u00edtico do partido.\n\u00c0ngel Colom iniciou un proceso para aglutinar nas filas de Esquerra a moitos mozos independentistas disgregados en partidos menores e, en moitos casos, m\u00e1is radicalizados. Foi ent\u00f3n cando, nos primeiros anos de 1990, ERC contribu\u00edu \u00e1 disoluci\u00f3n do grupo terrorista Terra Lliure mediando e ofrecendo a integraci\u00f3n nas s\u00faas filas \u00f3s membros que abandonasen a violencia.\nTodos estes cambios deron os seus froitos nas Elecci\u00f3ns \u00f3 Parlamento de Catalu\u00f1a de 1992, que marcaron un cambio en positivo para os intereses de ERC. Co liderado de \u00c0ngel Colom i Colom e a xornalista Pilar Rahola, e grazas \u00f3 apoio de milleiros de mozos que por vez primeira votaban nunhas elecci\u00f3ns, ERC obtivo 210.366 votos, un 8 por cento, acadando 11 escanos (case o dobre que nas elecci\u00f3ns auton\u00f3micas anteriores), pasando a converterse na terceira forza pol\u00edtica catal\u00e1, con catro escanos m\u00e1is que Iniciativa per Catalunya e o Partido Popular.\nNas Elecci\u00f3ns xerais espa\u00f1olas de 1993 celebradas o 6 de xu\u00f1o de 1993, ERC obtivo 189.632 votos e obtivo, por primeira vez desde o restablecemento da democracia, un escano no Congreso dos Deputados, que ocupar\u00eda Pilar Rahola.\nEn decembro de 1993 cel\u00e9brase o 19\u00ba Congreso Nacional de ERC, no que se aproba a vixente Declaraci\u00f3n Ideol\u00f3xica do partido.\nNas Elecci\u00f3ns \u00f3 Parlamento de Catalu\u00f1a de 1995, ERC mellorou a\u00ednda m\u00e1is os seus resultados. Conseguiu 305.867 votos e pasou de 11 a 13 escanos, a\u00ednda que perdeu a condici\u00f3n de terceira forza pol\u00edtica en beneficio do Partido Popular, que obtivo 17 escanos.\nEn 1996 produciuse unha grave crise interna, a consecuencia da cal abandonaron Esquerra os dous l\u00edderes do partido \u00c0ngel Colom e Pilar Rahola, que fundaron o \"Partit per la Independ\u00e8ncia\" co obxectivo de crear outro partido que pugnase con ERC polo voto independentista.\n1996: nova era con Carod-Rovira.\nEn novembro de 1996 cel\u00e9brase o 21\u00ba Congreso Nacional de ERC. Os militantes escolleron unha nova direcci\u00f3n para o partido, con Josep Llu\u00eds Carod-Rovira como novo presidente e Joan Puigcerc\u00f3s como novo secretario xeral. A nova direcci\u00f3n anuncia un cambio de rumbo: non renuncia \u00e1 independencia de Catalu\u00f1a, pero deixa de empregar esa idea como \u00fanico referente. A nova direcci\u00f3n quere situar \u00f3 partido como un referente na esquerda catal\u00e1, posicion\u00e1ndoo respecto a t\u00f3dolos temas que ocupan a axenda pol\u00edtica e a vida social dos catal\u00e1ns.\nNas Elecci\u00f3ns xerais espa\u00f1olas de 1996 celebradas o 12 de marzo do ano 1996, ERC obtivo 167.641 votos, e mantivo o escano que ti\u00f1a no Congreso dos Deputados.\nNas elecci\u00f3ns \u00f3 Parlamento de Catalu\u00f1a de 1999, liderada por Josep Llu\u00eds Carod Rovira, ERC experimentou un lixeiro retroceso respecto \u00e1 \u00faltima cita auton\u00f3mica: obtivo 271.173 votos e perdeu un escano, conseguindo 12 dos 135 da c\u00e1mara. A boa nova para ERC foi o fracaso do Partit per la Independ\u00e8ncia de Colom e Rahola, que non obtivo ning\u00fan escano e se autodisolveu, co que ERC volveu ser o partido hexem\u00f3nico da opci\u00f3n independentista catal\u00e1.\nNas Elecci\u00f3ns xerais espa\u00f1olas de 2000 celebradas o 12 de marzo do ano 2000, ERC obtivo 194.715 votos, e mantivo o escano que ti\u00f1a no Congreso dos Deputados Joan Puigcerc\u00f3s.\nNas elecci\u00f3ns municipais da primavera de 2003 ERC d\u00e1 un gran salto electoral, \u00f3 obter 414.000 votos en toda Catalu\u00f1a (o 12,77% do total), sumando 1.383 concelleiros rexidores e 116 alcald\u00edas.\n2003-2006: de novo no Goberno de Catalu\u00f1a.\nO 16 de novembro de 2003, nas elecci\u00f3ns \u00f3 Parlamento de Catalu\u00f1a de 2003, ERC logrou 23 representantes, convert\u00e9ndose no \"partido bisagra\" que definir\u00eda a composici\u00f3n do goberno, posto que para obter a maior\u00eda os outros partidos estaban obrigados a pactaren con Esquerra. Tras varias semanas en que parec\u00eda que pechar\u00eda un acordo con CiU (partido conservador e nacionalista), finalmente decantouse por un \"pacto progresista\" (o chamado Pacto del Tinell) co PSC e ICV-EUiA.\nERC entrou a formar parte do goberno tripartito da Generalitat de Catalu\u00f1a, presidido polo socialista Pasqual Maragall, asumindo seis consellar\u00edas do goberno, entre as que destacaba a do \"Conseller en Cap\", que ocupar\u00eda Josep Llu\u00eds Carod-Rovira. As outras cinco consellar\u00edas asumidas por ERC foron Educaci\u00f3n (Josep Bargall\u00f3), Benestar e Familia (Anna Sim\u00f3), Comercio, Turismo e Consumo (Pere Esteve), Gobernaci\u00f3n e Administraci\u00f3ns P\u00fablicas (Joan Carretero) e Universidades, Investigaci\u00f3n e Sociedade da Informaci\u00f3n (Carles Sol\u00e0). Ademais, outro dos l\u00edderes de ERC, Ernest Benach, foi elixido Presidente do Parlamento de Catalu\u00f1a.\nUnha das tarefas m\u00e1is relevantes do novo goberno foi o inicio dos tr\u00e1mites para elaborar un novo estatuto de autonom\u00eda.\nA primeira gran crise do goberno da Generalitat foi provocada pola actuaci\u00f3n do l\u00edder de Esquerra, Josep Llu\u00eds Carod Rovira, que en xaneiro de 2004 mantivo unha reuni\u00f3n secreta con dous l\u00edderes de ETA en Perpi\u00f1\u00e1n, sen co\u00f1ecemento de Maragall, e nun d\u00eda no que precisamente, a causa dunha viaxe oficial de Maragall \u00f3 estranxeiro, Carod-Rovira estaba desempe\u00f1ando o papel de Presidente da Generalitat en funci\u00f3ns. A publicaci\u00f3n da nova no xornal ABC desatou unha grande controversia nos medios e social, e carreou unha grave crise pol\u00edtica que se saldou coa destituci\u00f3n de Carod-Rovira como Conselleiro da Generalitat. Carod foi substitu\u00eddo por outro membro de ERC, Josep Bargall\u00f3, e ERC continuou a formar parte do goberno. Bargall\u00f3, ata ent\u00f3n Conselleiro de Educaci\u00f3n, foi substitu\u00eddo nesta consellar\u00eda por Marta Cid, tam\u00e9n de ERC.\nNo entanto, e ante o que considerou inxustos ataques \u00f3 seu l\u00edder, ERC decidiu que Carod-Rovira fose a testa de listaxe do partido na candidatura \u00e1s elecci\u00f3ns xerais espa\u00f1olas que deb\u00edan celebrarse o 14 de marzo de 2004. Deste xeito, ERC quixo converter as elecci\u00f3ns nunha especie de plebiscito para que os votantes decidisen se respaldaban ou non a actuaci\u00f3n de Carod. O slogan da campa\u00f1a de ERC foi \"Parlant la gent s'ent\u00e8n\" (en galego, \"Falando ent\u00e9ndese a xente\").\nO resultado de ERC nas elecci\u00f3ns xerais espa\u00f1olas de 2004 foi espectacular. Durante toda a historia democr\u00e1tica recente, Esquerra Republicana nunca acadara m\u00e1is dun escano no Congreso, pero en marzo de 2004 logrou oito, pasando de 194.715 a 652.196 votos, o seu r\u00e9cord hist\u00f3rico nunhas elecci\u00f3ns dende o retorno da democracia en 1977.\nTralas elecci\u00f3ns do 14 de marzo de 2004, Carod renunciou \u00e1 s\u00faa acta de deputado \u00f3 Congreso e foi substitu\u00eddo por Joan Puigcerc\u00f3s, e ERC deu apoio \u00e1 investidura de Jos\u00e9 Luis Rodr\u00edguez Zapatero como novo Presidente do Goberno espa\u00f1ol, e deu apoio \u00f3 goberno socialista tanto nas votaci\u00f3ns presupuestarias como noutros asuntos.\nO apoio de ERC \u00f3 goberno socialista en Madrid, xunto \u00e1 s\u00faa participaci\u00f3n no goberno da Generalitat de Catalu\u00f1a, foi motivo de duras cr\u00edticas dende os sectores espa\u00f1olistas. Diversos pol\u00edticos do Partido Popular, como \u00c1ngel Acebes ou Eduardo Zaplana, acusaron a Zapatero de estar sometido \u00e1 \"chantaxe independentista\" de ERC. Diversos medios de comunicaci\u00f3n como El Mundo ou a canle de radio COPE, foron especialmente duros cos dirixentes de ERC, o que lles valeu diversas querelas, a causa de diversas pol\u00e9micas, como as conversas de Carod Rovira coa banda terrorista ETA, ou a burla verbo da Paix\u00f3n de Xesucristo ocorrida nunha viaxe oficial dos l\u00edderes do goberno catal\u00e1n a Israel. Malia todo, o goberno socialista seguiu contando co apoio de ERC en Madrid, e o partido seguiu formando parte do goberno tripartito da Generalitat de Catalu\u00f1a.\nO 10 de xu\u00f1o de 2005 faleceu Pere Esteve, militante de ERC que ocupaba o cargo de Conselleiro de Comercio, Turismo e Consumo da Generalitat de Catalu\u00f1a. ERC substitu\u00eduno na consellar\u00eda por Jaume Huguet.\nO 30 de setembro de 2005, o Parlamento de Catalu\u00f1a aprobou o texto do novo proxecto de Estatuto de Catalu\u00f1a, cos votos a favor de ERC.\nTrala s\u00faa aprobaci\u00f3n no Parlamento catal\u00e1n, o proxecto do novo estatuto ser\u00eda remitido \u00e1s Cortes espa\u00f1olas para a s\u00faa aprobaci\u00f3n. As modificaci\u00f3ns que sufrir\u00eda o texto ser\u00edan motivo de constantes pol\u00e9micas, e acabar\u00edan desencadeando a crise entre ERC e os seus socios de goberno na Generalitat. ERC considerou que o proxecto final de Estatuto aprobado no Congreso dos Deputados estaba demasiado recortado respecto \u00f3 aprobado polo Parlamento de Catalu\u00f1a o 30 de setembro de 2005. Por iso, a postura de ERC respecto \u00f3 proxecto final de estatuto foi cambiando a medida que se acercou a data do referendo.\nO 18 de febreiro de 2006, ERC incentivou a participaci\u00f3n cidad\u00e1 a unha manifestaci\u00f3n convocada en Barcelona por unha plataforma de entidades que, so o lema \"Som una naci\u00f3, tenim dret a decidir\" (en galego \"Somos unha naci\u00f3n, temos dereito a decidirmos\"), reivindicaba que a versi\u00f3n final do Estatuto reco\u00f1ecese a Catalu\u00f1a como unha naci\u00f3n, tal e como se recoll\u00eda no texto do Estatuto aprobado polo Parlamento de Catalu\u00f1a o 30 de setembro de 2005. A manifestaci\u00f3n reuniu a entre 500.000 e 1\u00a0000\u00a0000 de persoas segundo diversas fontes, e os dirixentes de ERC, que asistiron \u00e1 manifestaci\u00f3n, compromet\u00e9ronse a non apoiar un Estatuto que non reco\u00f1ecese de forma expl\u00edcita que Catalu\u00f1a \u00e9 unha naci\u00f3n.\nAl\u00e9n disto, a direcci\u00f3n de ERC entend\u00eda que non pod\u00eda votar a favor do proxecto final de Estatuto porque o cap\u00edtulo relativo \u00f3 financiamento non era positivo dabondo para Catalu\u00f1a, e que non se ced\u00eda \u00e1 Generalitat a xesti\u00f3n de infraestruturas como o aeroporto do Prat.\nO 20 de abril de 2006, o presidente da Generalitat Pasqual Maragall anunciou unha crise de goberno que supuxo o cambio de seis conselleiros no goberno da Generalitat. Dos seis conselleiros substitu\u00eddos, dous eran de ERC. Consonte \u00f3 pacto establecido entre os tres partidos que gobernan en coalici\u00f3n, Maragall indicou os conselleiros que quer\u00eda cesar, e ERC indicoulle os pol\u00edticos do seu partido que lles substituir\u00edan. As\u00ed, Xavier Vendrell substitu\u00edu a Joan Carretero coma conselleiro de Gobernaci\u00f3n e Administraci\u00f3ns P\u00fablicas, e Manel Balcells substitu\u00edu a Carles Sol\u00e0 coma conselleiro de Universidades, Investigaci\u00f3n e Sociedade da Informaci\u00f3n.\nNamentres, o debate sobre a postura de ERC respecto \u00f3 novo Estatut de Catalu\u00f1a de 2006, continuou a ocupar a actividade do partido. Tras un amplo debate entre os seus dirixentes, a direcci\u00f3n de ERC propuxo \u00f3s seus militantes que o partido postulase o voto nulo na campa\u00f1a polo referendo: non quer\u00edan votar a favor dun Estatuto que consideraban \"recortado\", pero tampouco quer\u00edan votar en contra dun texto que contribu\u00edran a elaborar, e co que estaban de acordo \"nun 85 por cento\" segundo declaraci\u00f3ns do propio Carod Rovira. Pero os militantes do partido, reunidos en asemblea extraordinaria, desouviron a proposta da direcci\u00f3n e forzaron a que o partido se posicionara polo \"Non\".\nO 11 de maio de 2006, un d\u00eda despois da aprobaci\u00f3n no Senado (coa abstenci\u00f3n de ERC) do proxecto de novo Estatuto, t\u00f3dolos conselleiros de ERC da Generalitat de Catalu\u00f1a foron destitu\u00eddos polo Presidente, Pasqual Maragall, tralo anuncio de ERC de votar na s\u00faa contra no referendo a celebrar o 18 de xu\u00f1o de 2006. ERC, como forma de protesta, retirou a t\u00f3dolos altos cargos do seu partido que ocupaban postos de responsabilidade na administraci\u00f3n catal\u00e1, que dimitiron voluntariamente. Os seis conselleiros cesados de ERC foron substitu\u00eddos por pol\u00edticos do PSC. Esta ruptura do Pacto do Tinell provocou unha crise pol\u00edtica que obrigou \u00f3 presidente da Generalitat, Pasqual Maragall, a anunciar que unha vez celebrado o referendo estatutario, disolver\u00eda o Parlamento e convocar\u00eda de forma adiantada elecci\u00f3ns \u00f3 Parlamento de Catalu\u00f1a para antes de finais de 2006.\nFinalmente, ERC pediu o \"Non\" na campa\u00f1a electoral do Refer\u00e9ndum sobre o novo Estatut. O slogan da s\u00faa campa\u00f1a foi \"Ara toca no: Catalunya mereix m\u00e9s\" (en galego, \"Agora toca non: Catalu\u00f1a merece m\u00e1is\").\nO 18 de xu\u00f1o de 2006 celebrouse o Referendo, no que o texto foi aprobado co 73,90% dos votos a favor. O \"Non\" solicitado por ERC (e polo PP) s\u00f3 obtivo un 20,76% dos votos. A mesma noite, Josep Llu\u00eds Carod-Rovira reco\u00f1eceu a derrota da proposta de Esquerra, e manifestou que o partido deber\u00eda facer autocr\u00edtica para aprender dos erros cometidos."}
{"id": "33109", "revid": "839", "url": "https://gl.wikipedia.org/wiki?curid=33109", "title": "ERC", "text": ""}
{"id": "33110", "revid": "839", "url": "https://gl.wikipedia.org/wiki?curid=33110", "title": "Glasgow Rangers", "text": ""}
{"id": "33111", "revid": "12452", "url": "https://gl.wikipedia.org/wiki?curid=33111", "title": "Sociedad Deportiva Compostela", "text": ""}
{"id": "33112", "revid": "50011", "url": "https://gl.wikipedia.org/wiki?curid=33112", "title": "Club Deportivo Ourense", "text": "O Club Deportivo Ourense foi un club de f\u00fatbol galego da cidade de Ourense. Foi fundado no 1952, logo da desaparici\u00f3n da Uni\u00f3n Deportiva Orensana. Logo de descender de Segunda divisi\u00f3n B a Terceira Divisi\u00f3n por mor de falta de pagamentos, en xullo de 2014 renunciou a participar en calquera competici\u00f3n de cara \u00e1 campa\u00f1a 2014/15.\nO CD Ourense xogou 13 tempadas na Segunda Divisi\u00f3n, acadando o terceiro posto nas tempadas 1959\u201360 e 1961\u201362. Entre os seus t\u00edtulos constan d\u00faas Copa Federaci\u00f3n e 8 ligas de Terceira Divisi\u00f3n.\nHistoria.\nOrixes.\nO Club Deportivo Ourense ten as s\u00faas orixes na Uni\u00f3n Deportiva Orensana, fundada no 1942. Ao ano seguinte logrou o ascenso \u00e1 Terceira Divisi\u00f3n, onde xogou ata 1949, cando logrou subir \u00e1 Segunda Divisi\u00f3n debido a ampliaci\u00f3n do n\u00famero de equipos.\nA UD Orensana debutou en Segunda na tempada 1949\u201350 e mant\u00edvose tres campa\u00f1as na divisi\u00f3n de prata, con postos na zona media da clasificaci\u00f3n, at\u00e9 que descendeu na tempada 1951\u201352 ao rematar antepen\u00faltimo, en 14\u00ba lugar. Ese mesmo ano chegaron \u00e1 final da Copa Federaci\u00f3n, perdendo co Real Ja\u00e9n. Logo dese partido, a directiva anunciou suspensi\u00f3n de pagos ao non poder pagar aos xogadores, que marcharon a outros equipos. Ao non poder continuar coa xesti\u00f3n, a entidade desapareceu.\nNacemento do Club Deportivo Ourense.\nO Club Deportivo Ourense constitu\u00eduse o 10 de setembro do 1952 co nome de \"Club Deportivo Orense\", con Jes\u00fas D\u00edaz Varela na presidencia. O club, formado con xogadores locais e afeccionados, debutou en divisi\u00f3n rexional, pero logrou o ascenso \u00e1 Terceira Divisi\u00f3n o primeiro ano debido a unha vacante. Tras unha primeira tempada de consolidaci\u00f3n na categor\u00eda marcouse como obxectivo o ascenso \u00e1 Segunda Divisi\u00f3n.\nO equipo clasificouse para as fases finais polo ascenso en tres ocasi\u00f3ns consecutivas, acad\u00e1ndoo finalmente no cuarto intento na tempada 1958\u201359, tras derrotar ao CD Getxo. Logo de acadar o terceiro posto na tempada de debut en Segunda Divisi\u00f3n, o equipo mant\u00edvose cinco anos m\u00e1is na divisi\u00f3n de prata. Na campa\u00f1a 1964\u201365 descendeu ao finalizar en pen\u00faltimo lugar do seu grupo.\nNas seguintes campa\u00f1as logrou unha forte superioridade sobre os rivais nas categor\u00edas rexionais, copando as primeiras posici\u00f3ns do seu grupo. O equipo mant\u00edvose invicto en liga dende marzo de 1967 ata abril de 1969, cando foi derrotado polo Vetusta. Foron 67 partidos invicto, unha marca hist\u00f3rica que non foi superada ata 50 anos despois, nos que o Ourense marcou 197 goles, encaixando s\u00f3 17. No 1969 conseguiu o regreso \u00e1 segunda divisi\u00f3n tras vencer ao Bilbao Athletic, se ben s\u00f3 permaneceu al\u00ed un ano ao terminar en \u00faltima posici\u00f3n. Regresou de novo a Segunda no 1973. A nova andaina na categor\u00eda de prata comezou con Le\u00f3n Lasa no banco, pero este foi destitu\u00eddo tras 15 xornadas, ocupando o equipo a pen\u00faltima posici\u00f3n da t\u00e1boa. Substitu\u00eduno o coru\u00f1\u00e9s Jos\u00e9 Antonio Naya, que conseguiu salvar o equipo do descenso rematando no 12\u00ba posto final. Con todo, volveu descender na tempada 1974/75, na que pasaron polo banco ata tres adestradores: Manol\u00edn, Berm\u00fadez e Manuel Arias. Na Copa do Xeneral\u00edsimo, o equipo eliminou sucesivamente a Deportivo da Coru\u00f1a, Barakaldo e Cultural Leonesa, enfront\u00e1ndose nos oitavos de final ao Real Madrid. No partido de ida nun estadio do Couto ateigado, o gardameta do Ourense, Rafael Santamar\u00eda, conseguiu manter a porter\u00eda a cero, do mesmo xeito que o fixo o porteiro do Real Madrid, o ourens\u00e1n Miguel \u00c1ngel. No encontro de volta no Bernab\u00e9u, ga\u00f1ou o Real Madrid por 3-1, con goles de Roberto Mart\u00ednez, Pirri e Amancio, sendo o gol ourens\u00e1n obra de Antonio Ordax.\nVinte anos at\u00e9 o ascenso.\nCoa introduci\u00f3n da Segunda Divisi\u00f3n B, o CD Ourense tivo dificultades para emprender o obxectivo do ascenso e atravesou unha crise deportiva. No 1980 non puido evitar descender \u00e1 Terceira Divisi\u00f3n, mant\u00e9ndose nela ata 1985. Nove anos despois, con Antonio Teixid\u00f3 e Jos\u00e9 Mar\u00eda G\u00f3mez Fuertes como adestradores, logrou o ascenso \u00e1 segunda divisi\u00f3n, tras acabar a liga en terceiro lugar e logo de eliminar na ligui\u00f1a de ascenso o Real Ja\u00e9n, Sestao River e Gramenet. O equipo rematou a campa\u00f1a 1994\u201395 en \u00faltima posici\u00f3n e descendeu \u00e1 Segunda B, pero regresou no 1996, ano en que a entidade se converteu en sociedade an\u00f3nima deportiva. Asemade, por estas datas pasou a galeguizar o seu nome. Durante tres tempadas o club loitou por manterse, pero na tempada 1998\u201399 descendeu de novo.\n\u00daltimos anos.\nO CD Ourense intentou volver \u00e1 Segunda Divisi\u00f3n sen \u00e9xito. En anos posteriores as dificultades econ\u00f3micas minguaron o equipo, que tivo que facer varias ampliaci\u00f3ns de capital para garantir a s\u00faa existencia. Na tempada 2007\u201308 os resultados na liga regular empeoraron. Malia que ese mesmo ano ga\u00f1ou a Copa Federaci\u00f3n tras impo\u00f1erse na final ao Reus, acabou 17\u00ba na clasificaci\u00f3n do grupo I da Segunda B, polo que descendeu \u00e1 Terceira Divisi\u00f3n. Este feito agravou a situaci\u00f3n econ\u00f3mica do club, que acumulou faltas de pagamentos a xogadores e estivo a piques de desaparecer. Por\u00e9n, logrou manterse en Terceira Divisi\u00f3n con xogadores galegos e da canteira. Na tempada 2011\u201312 resultou campi\u00f3n, clasific\u00e1ndose para a fase de ascenso como primeiro de grupo, debendo xogar contra o CD Laudio na primeira eliminatoria. Tras ga\u00f1ar (1\u20133) en terras arabesas, no partido de volta venceu por un gol no Couto, logrando as\u00ed o ascenso a Segunda Divisi\u00f3n B.\nNa tempada 2012\u201313 o club perdurou na Segunda Divisi\u00f3n B tras conseguir o posto 12\u00ba na clasificaci\u00f3n. F\u00edxose tam\u00e9n oficial a renovaci\u00f3n por d\u00faas tempadas do adestrador Luisito.\nO 10 de abril do 2014 o equipo logrou a s\u00faa segunda Copa Federaci\u00f3n tras impo\u00f1erse ao Guadalajara na dobre final (perdeu 0\u20131 na ida en Guadalaxara e venceu 2\u20130 na volta no Estadio do Couto). O 27 de abril dimitiu a directiva encabezada por Alejandro Est\u00e9vez, logo da petici\u00f3n reiterada por parte do equipo e do persoal do club, logo de meses sen cobrar. Pese a quedar 8\u00ba clasificado no campionato de Segunda Divisi\u00f3n B na tempada 2013\u201314, o equipo descendeu a Terceira Divisi\u00f3n por impagamentos aos seus xogadores. O 15 de xullo de 2014 remitiu un escrito \u00e1 Federaci\u00f3n Galega de F\u00fatbol renunciando \u00e1 s\u00faa praza en Terceira Divisi\u00f3n, abocando \u00e1 entidade \u00e1 liquidaci\u00f3n. Despois da desaparici\u00f3n, dous equipos pretenderon ocupar o seu espazo: o Ponte, renomeado como Ourense Club de F\u00fatbol, orixinalmente do barrio da Ponte, e a Uni\u00f3n Deportiva Ourense, de nova creaci\u00f3n. Ao final, foi a segunda a que se converteu, logo dun mete\u00f3rico ascenso de Terceira Galega a Terceira Divisi\u00f3n en catro anos, no club de f\u00fatbol de referencia en Ourense.\nEstadio.\nXoga no campo do O Couto, con capacidade para 5.659 persoas e unhas dimensi\u00f3ns de 105 x 68 metros.\nFiliais.\nO filial do CD Ourense \u00e9 o Ourense B, tam\u00e9n chamado Atl\u00e9tico Ourense.\nNa tempada 2012/13 o filial do CD Ourense logra o ascenso a Rexional Preferente despois de acadar a 2\u00aa posici\u00f3n na taboa clasificatoria."}
{"id": "33115", "revid": "83328", "url": "https://gl.wikipedia.org/wiki?curid=33115", "title": "Vocabulario ortogr\u00e1fico da lingua galega", "text": "O Vocabulario ortogr\u00e1fico da lingua galega (VOLG, habitualmente pronunciado /bolga/) \u00e9 a aplicaci\u00f3n das prescrici\u00f3ns indicadas nas Normas Ortogr\u00e1ficas e Morfol\u00f3xicas do Idioma Galego, redactadas pola Real Academia Galega e o Instituto da Lingua Galega, e asumidas por lei. Malia circular en copias privadas durante anos, no ano 2004 por fin apareceu publicado oficialmente en papel por estas d\u00faas instituci\u00f3ns baixo a coordinaci\u00f3n de Manuel Gonz\u00e1lez Gonz\u00e1lez e de Ant\u00f3n Santamarina Fern\u00e1ndez, co cal se creou a base normativa \"de facto\" (non \"de iure\") para calquera obra lexicogr\u00e1fica xeral do galego.\nCorrecci\u00f3ns \u00f3 VOLG.\nDebido a que o VOLG \u00e9 simplemente un listaxe ortogr\u00e1fico coa categor\u00eda gramatical, conv\u00e9n aclarar as formas flexionadas, derivadas e conxugadas que presenten d\u00fabidas.\nAclaraci\u00f3ns necesarias na aplicaci\u00f3n das NOMIG e do VOLG.\nAs NOMIG e a s\u00faa reforma de 2003, das cales o VOLG non \u00e9 m\u00e1is ca unha plasmaci\u00f3n pr\u00e1ctica, son un paso importante para a normalizaci\u00f3n do galego, pero:\nOrde segundo a caracter\u00edstica anotada.\nCuesti\u00f3ns de ortograf\u00eda.\nConxugaci\u00f3n verbal e simplificaci\u00f3n de grupos conson\u00e1nticos.\nNos verbos que, nalgunhas das s\u00faas formas ao longo da conxugaci\u00f3n, poidan presentar ocasionalmente unha combinaci\u00f3n que deber\u00eda simplificarse, o grupo conson\u00e1ntico mantense por analox\u00eda coa graf\u00eda do resto das formas da conxugaci\u00f3n. Exemplo disto ser\u00eda:\nCando unha palabra composta \u00e9 separada por gui\u00f3n, cada unha das s\u00faas partes recibe o til gr\u00e1fico independentemente, e en coherencia con isto:\nUn caso especial da primeira regra citada \u00e9 o seguinte:\nO acento gr\u00e1fico poder\u00edase considerar anormal pero non diacr\u00edtico, pois cons\u00edgnase coa \u00fanica funci\u00f3n de obrigar \u00e1 pronuncia ox\u00edtona do composto. Isto v\u00e9n dado pola l\u00f3xica de que na ausencia de acentuaci\u00f3n gr\u00e1fica poder\u00eda haber d\u00faas pronuncias posibles e normativas. Outros dous casos de acento gr\u00e1fico con comportamento anormal menci\u00f3nanse m\u00e1is adiante (os non prescritos -\"t\u00e9n\" ou \"v\u00e9n\"- e os non extrapolados \u00f3 plural -de \"\u00e1s\" e \"c\u00f3s\"-)\nEsta \u00faltima circunstancia non se d\u00e1 no caso do encontro de vogais vogais d\u00e9biles e fortes en posici\u00f3n \u00e1tona. A ortograf\u00eda do galego (e de moitas linguas rom\u00e1nicas, a\u00ednda que non do roman\u00e9s) distingue co acento agudo (no roman\u00e9s con outro grafema) o n\u00famero de s\u00edlabas \u00e1tonas, por exemplo, distinguindo a palabra \"...\" (tris\u00edlaba: \"--\") da palabra \"cambio\" (que debe ser \"cam-bio\"). A estas \u00faltimas, as que presentan un ditongo crecente post\u00f3nico, ad\u00f3itaselles chamar semiesdr\u00faxulas, e no portugu\u00e9s son indistinguibles das anteriores. Debido a que no VOLG se consignan como semiesdr\u00faxulas a maior\u00eda destas combinaci\u00f3ns, pero en realidade os galegos na fala foxen de realizar ditongos crecentes romp\u00e9ndoos coma hiatos, a ortograf\u00eda non sempre est\u00e1 axustada ao que a xente di: a\u00ednda as\u00ed, neste caso si existe unha prescrici\u00f3n f\u00f3nica coma excepci\u00f3n do punto 2.1 das \"Aclaraci\u00f3ns iniciais\".\nA pesar de que non consta explicitamente nas NOMIG, existen certos acentos gr\u00e1ficos que se poden consignar diacriticamente para distinguir o grao das vogais en d\u00faas palabras que do contrario ser\u00edan hom\u00f3grafas, sempre marcando con acento agudo na palabra con vogal semiaberta:\nOutras simplificaci\u00f3ns conson\u00e1nticas.\nAs NOMIG prescriben que os grupos conson\u00e1nticos simplif\u00edcanse sempre que non dea lugar a ambivalencias. Os casos nos que se d\u00e1 esta son:\nCuesti\u00f3ns de n\u00famero.\nPlurais regulares.\nCompostos coa part\u00edcula \"non-\":\nCompostos e estranxeirismos\nPlurais irregulares de palabras compostas.\nCompostos de p\u00e9:\nCompostos de c\u00fa:\nTam\u00e9n \u00e9 o caso de:"}
{"id": "33116", "revid": "89787", "url": "https://gl.wikipedia.org/wiki?curid=33116", "title": "Manuel Gonz\u00e1lez Gonz\u00e1lez", "text": "Manuel Gonz\u00e1lez Gonz\u00e1lez, nado en Beba (Mazaricos) o 25 de outubro de 1951, \u00e9 catedr\u00e1tico de Filolox\u00eda Rom\u00e1nica da Universidade de Santiago de Compostela e coordinador cient\u00edfico do Centro Ram\u00f3n Pi\u00f1eiro para a Investigaci\u00f3n en Humanidades.\nFoi Premio da Cultura Galega, modalidade Lingua en 2022. Segundo a organizaci\u00f3n: \u00e9 \"un dos intelectuais galegos m\u00e1is relevantes do \u00faltimo s\u00e9culo\" pola s\u00faa \"dedicaci\u00f3n ao estudo, defensa e promoci\u00f3n da lingua galega\".\nTraxectoria.\nLicenciouse en 1974 coa memoria \"A fala do Incio\" e doutorouse en 1980 coa tese \"O xugo e o carro: contribuci\u00f3n \u00f3 estudio das denominaci\u00f3ns dos apeiros de labranza en Galicia\" (in\u00e9dita).\nDesde o momento da s\u00faa incorporaci\u00f3n \u00e1 Universidade de Santiago, ded\u00edcase \u00e1s investigaci\u00f3ns dos problemas ling\u00fc\u00edsticos e sociol\u00f3xicos de Galiza, especialmente na dialectolox\u00eda e xeograf\u00eda ling\u00fc\u00edstica, traballo en que destaca o \"Atlas Ling\u00fc\u00edstico Galego\" (do que \u00e9 coautor), as\u00ed como a s\u00faa colaboraci\u00f3n no \"Atlas Ling\u00fc\u00edstico de Espa\u00f1a e Portugal\" e no \"Atlas Ling\u00fc\u00edstico Rom\u00e1nico\".\nFoi coordinador do \"Diccionario Manual da Lingua Galega\" (de 1991) e codirector, con Constantino Garc\u00eda, do \"Diccionario da Real Academia Galega\" (de 1997). En colaboraci\u00f3n con Ant\u00f3n Santamarina Fern\u00e1ndez foi o respons\u00e1bel do \"Diccionario inverso da lingua galega\" (1990) e do \"Vocabulario ortogr\u00e1fico da lingua galega\" (VOLGa), a s\u00faa obra m\u00e1is relevante.\nFixo parte das comisi\u00f3ns que redactaron as \"Bases pr\u00e1 unificaci\u00f3n das normas ling\u00fc\u00edsticas do galego\" (1977) e as \"Normas Ortogr\u00e1ficas e Morfol\u00f3xicas do Idioma Galego\" (1982 e 2003). Presidiu a Comisi\u00f3n T\u00e9cnica que redactou o Plan Xeral de Normalizaci\u00f3n da Lingua Galega (PXNLG), aprobado en setembro de 2004.\nFoi nomeado acad\u00e9mico numerario da Real Academia Galega en 1992, onde ingresou coa lectura do discurso \"Algunhas tarefas da lexicograf\u00eda galega actual\". Foi secretario da instituci\u00f3n, e coordina os seminarios de Lexicograf\u00eda e de Terminolox\u00eda da Academia. As\u00ed mesmo, \u00e9 director do Servizo de Terminolox\u00eda de Galicia (Termigal) e coordinador cient\u00edfico do Centro Ram\u00f3n Pi\u00f1eiro para a Investigaci\u00f3n en Humanidades (CIRP).\nFoi codirector, con Ant\u00f3n Santamarina Fern\u00e1ndez, do \"Dicionario da Real Academia Galega\" do 2012.\nTam\u00e9n foi un dos tres coordinadores do \"Dicionario de Biolox\u00eda galego-castel\u00e1n-ingl\u00e9s\"."}
{"id": "33117", "revid": "23204", "url": "https://gl.wikipedia.org/wiki?curid=33117", "title": ".gal", "text": "O dominio .gal \u00e9 un dominio de internet de primeiro nivel que forma parte do sistema de dominios de internet patrocinados (\"sponsored TLD\" en ingl\u00e9s) para a lingua galega e a s\u00faa cultura. Foi aprobado oficialmente pola ICANN o 14 de xu\u00f1o de 2013. O novo dominio \u00e9 utilizado para webs en galego fundamentalmente, tal e como est\u00e1 determinado nas normas da ICANN. Entrou en funcionamento o 16 de maio de 2014 coa p\u00e1xina www.dominio.gal.\nO caso do dominio catal\u00e1n.\nA aprobaci\u00f3n do dominio catal\u00e1n, o .cat. Para acadar este dominio foi fundamental a suma de todas as vontades da sociedade civil, empresarial, e pol\u00edtica catal\u00e1. Unha cantidade de asociaci\u00f3ns culturais, empresariais, e fundaci\u00f3ns, as\u00ed como persoas de t\u00f3dalas condici\u00f3ns sum\u00e1ronse a tal proxecto, que contou cun importante apoio institucional, contando co apoio do Estado espa\u00f1ol, ao ser consultado pola ICANN.\nAsociaci\u00f3n Puntogal.\nPuntogal (de \".gal\") \u00e9 unha asociaci\u00f3n sen \u00e1nimo de lucro cuxa finalidade \u00e9 a creaci\u00f3n dun dominio de internet patrocinado espec\u00edfico para a cultura galega. Constitu\u00eduse o 10 de xu\u00f1o de 2006 e est\u00e1 formada por varias instituci\u00f3ns e asociaci\u00f3ns galegas; prop\u00f3n o uso do dominio de primeiro nivel \".gal\" para as p\u00e1xinas en galego. Est\u00e1 presidida por Manuel Gonz\u00e1lez Gonz\u00e1lez (exsecretario do Instituto da Lingua Galega e exsecretario e ex-tesoureito da RAG).\nPuntoGal \u00e9 ademais a entidade xestora do dominio galego. Como rexistro, ten entre as s\u00faas funci\u00f3ns manter operativos todos os nomes rexistrados baixo o paraugas de .GAL cumprindo as distintas normativas internacionais de funcionamento da rede.\nO dominio \".gal\" corresponder\u00eda \u00e1 comunidade galega, nun senso xeral, en funci\u00f3n dun criterio de ser unha comunidade con fortes vencellos (ling\u00fc\u00edsticos, culturais, hist\u00f3ricos, sociais), e independentemente de ning\u00fan criterio xeogr\u00e1fico. \nA proposta puntogal non est\u00e1 relacionada coa proposta dun dominio xeogr\u00e1fico de d\u00faas letras (.gz, por exemplo), dominios para os que \u00e9 necesario ser un estado reco\u00f1ecido polas Naci\u00f3ns Unidas ou algunha das s\u00faas axencias. \nEn 2007 foi galardoada co Premio Xo\u00e1n Manuel Pintos do Concello de Pontevedra.\nFunci\u00f3ns de PuntoGal.\nPuntoGal xestiona o rexistro e fomenta a venda de dominios .GAL co obxectivo de crear e manter unha comunidade relevante arredor da lingua e a cultura galegas.\nA ICANN (Axencia de Internet para a asignaci\u00f3n de nomes e n\u00fameros) \u00e9 a autoridade internacional que xestiona os dominios da rede, entre outras funci\u00f3ns de regulamentaci\u00f3n de internet. Esta entidade non gobernamental, onde est\u00e1 representada toda a industria da rede, delega cada rexistro nunha entidade que cumpre todos os seus requisitos t\u00e9cnicos, operativos e econ\u00f3micos. Isto \u00e9 necesario para que calquera rexistrador \u2013as empresas que venden dominios ao p\u00fablico xeral- poidan solicitar ter o .GAL no seu cat\u00e1logo con todas as garant\u00edas de funcionamento. \nComo entidade sen \u00e1nimo de lucro, PuntoGal destina unha parte importante dos recursos econ\u00f3micos que obt\u00e9n da venda de dominios, unha vez pagadas as partidas dedicadas ao funcionamento do rexistro, ao seu programa de acci\u00f3n corporativa con entidades da lingua, a cultura, a tecnolox\u00eda ou calquera outro \u00e1mbito relacionado co pa\u00eds.\nComo membro activo da comunidade de internet a nivel global, representa a Galicia ante organismos internacionais que deciden sobre o funcionamento da rede ou o seu futuro, como \u00e9 o caso da ICANN.\nHistoria.\nO dez de xu\u00f1o de 2006 foron varias as entidades fundadoras da asociaci\u00f3n que puxeron en marcha a candidatura. Naquel pequeno acto sent\u00e1ronse as bases que mantiveron vivo o proxecto durante este sete anos. Entre elas, o prop\u00f3sito firme de que a entidade que xestionar\u00e1 o dominio se autofinancie e reinvista os beneficios obtidos en promover a lingua e a cultura galegas.\nO .gal foi apoiado pola Real Academia Galega, o Consello da Cultura, as tres universidades galegas, os distintos gobernos da Xunta de Galicia, centros de investigaci\u00f3n, asociaci\u00f3ns de empresas de novas tecnolox\u00edas, colexios profesionais, medios de comunicaci\u00f3n e por ducias de colectivos de base, a candidatura do dominio sentiuse sempre apoiada pola sociedade con m\u00e1is de 12\u00a0000 apoios. Dentro e f\u00f3ra. M\u00e1is de vinte asociaci\u00f3ns de galegos no exterior de pa\u00edses como Estados Unidos, Brasil, Portugal, Francia, Su\u00edza, Alema\u00f1a, B\u00e9lxica, Arxentina ou Uruguai est\u00e1n tam\u00e9n detr\u00e1s do dominio.\nO 16 de maio de 2014 presentouse a primeira p\u00e1xina web do dominio .gal, www.dominio.gal, co gallo do D\u00eda de Internet e na v\u00e9spera do D\u00eda das letras galegas.\nO 25 de xullo, D\u00eda Nacional de Galicia, entraron en funcionamentos as primeiras webs .gal, entre as que se atopan webs da Xunta de Galicia, m\u00faltiples concellos galegos, Compa\u00f1\u00eda de Radio-Televisi\u00f3n de Galicia, partidos pol\u00edticos, fundaci\u00f3ns, equipos deportivos como o Real Club Celta e Deportivo da Coru\u00f1a e outras varias webs, nun total de 93 dominios \"pioneiros\" seleccionados de entre unha multitude de petici\u00f3ns."}
{"id": "33119", "revid": "1131", "url": "https://gl.wikipedia.org/wiki?curid=33119", "title": "Carintia", "text": "Carintia pode referirse a:"}
{"id": "33120", "revid": "23204", "url": "https://gl.wikipedia.org/wiki?curid=33120", "title": "X Japan", "text": " \u00e9 un grupo musical xapon\u00e9s de rock fundado no ano 1982 que tivo o seu mellor momento a comezos da d\u00e9cada de 1990. O seu l\u00edder foi Yoshiki Hayashi. O grupo disolveuse en 1997 debido \u00f3 abandono de Toshi, que estivera dende os seus inicios, xa que estaba levando unha vida feliz e en X Japan toc\u00e1balle cantar canci\u00f3ns especialmente tristes.\nA maior\u00eda das partituras de X Japan foron compostas por Yoshiki, sendo hide o outro compo\u00f1ente que m\u00e1is colaborou nas tarefas de composici\u00f3n, con canci\u00f3ns como SCARS ou Miscast (esta \u00faltima composta xunto a Toshi), Taiji tam\u00e9n compuxo algunha canci\u00f3n, e durante a era independente, Jun, un dos guitarristas, compuxo canci\u00f3ns como Time Trip Loving. En xeral, os temas principalmente abordados por X nas s\u00faas canci\u00f3ns son a tristeza, o amor, o suicidio e a morte. hide morreu en 1998 pero en febreiro de 2007, Toshi anunciou o regreso do grupo.\nO grupo lanzou a canci\u00f3n \"I.V.\" en novembro de 2007 dentro da banda sonora de \"Saw IV\"."}
{"id": "33121", "revid": "1505", "url": "https://gl.wikipedia.org/wiki?curid=33121", "title": "Aleixo V Ducas", "text": "Aleixo V Ducas Murtzouphlos ou Murzuflo, finado en 1205, foi proclamado emperador bizantino o 5 de febreiro de 1204, durante o asedio de Constantinopla polos latinos da Cuarta Cruzada. O seu sobrenome \"Murzuflo\" fac\u00eda referencia \u00e1s s\u00faas poboadas cellas. Ti\u00f1a relaci\u00f3ns familiares coa li\u00f1a imperial dos Anxo.\nTraxectoria.\nComo nobre bizantino, ascendera na corte ata o cargo de \"protovestiarios\" na \u00e9poca da Cuarta Cruzada. En xaneiro de 1204, os emperadores Isaac II e Aleixo IV Anxo inspiraban xa pouca confianza \u00e1 poboaci\u00f3n de Constantinopla na s\u00faa defensa da cidade ante os latinos. Grazas ao seu cargo, Aleixo Ducas ti\u00f1a f\u00e1cil acceso \u00e1 residencia imperial, e cando se desatou a revolta na cidade para destronar aos dous emperadores Anxo, Aleixo fixo uso de devandito acceso para capturalos. O xove Aleixo IV ser\u00eda morto na refrega. A morte do seu pai, Isaac II, pouco despois, posibelmente foi \"inducida de xeito artificial\".\nTras a s\u00faa coroaci\u00f3n, Aleixo V comezou a reforzar as defensas de Constantinopla e puxo fin \u00e1s negociaci\u00f3ns cos latinos. Pero era demasiado tarde, xa non hab\u00eda tempo para o novo emperador: durante o combate que se produciu, defendeu a cidade con coraxe e tenacidade. Os cruzados demostraron ser demasiado fortes, e Aleixo tivo que fuxir a Tracia pouco despois de que a cidade caese.\nA continuaci\u00f3n, intentou aliarse co seu coemperador Aleixo III Anxo contra os latinos, pero Aleixo III cegouno e p\u00faxoo en mans dos cruzados, que o axustizaron como o asasino de Aleixo IV. Foi o \u00faltimo emperador bizantino antes do establecemento do Imperio Latino, que dominar\u00eda Constantinopla durante os seguintes 57 anos."}
{"id": "33122", "revid": "1505", "url": "https://gl.wikipedia.org/wiki?curid=33122", "title": "Aleixo IV Anxo", "text": "Aleixo IV Anxo (en grego: \u0391\u03bb\u03ad\u03be\u03b9\u03bf\u03c2 \u0394' \u0386\u03b3\u03b3\u03b5\u03bb\u03bf\u03c2), nado cara 1182 e finado o 8 de febreiro de 1204, foi o emperador bizantino desde xullo de 1203 a xaneiro de 1204), era fillo do emperador Isaac II Anxo e sobri\u00f1o de Aleixo III Anxo.\nTraxectoria.\nEn 1195, cando Aleixo III destronou a Isaac II, o xove Aleixo foi enviado a prisi\u00f3n. En 1201, dous mercadores pisanos conseguiron rescatalo, sacalo de Constantinopla e levalo a Alema\u00f1a, onde se refuxiou na corte do seu cu\u00f1ado Filipe de Suabia, casado coa s\u00faa irm\u00e1 Irene. Estando na devandita corte, co\u00f1eceu a Bonifacio de Montferrato, primo de Filipe, que fora escollido para liderar a Cuarta Cruzada, pero que abandonara o asedio de Zara para visitar a Filipe. Bonifacio e Aleixo falaron de desviar a Cruzada cara a Constantinopla, de forma que Aleixo e o seu pai puidesen recuperar o trono. A cambio, Aleixo proporcionar\u00eda soldados bizantinos para que loitasen na Cruzada, ademais de di\u00f1eiro para pagar a d\u00e9beda dos cruzados cos venecianos. As\u00ed mesmo, promet\u00eda devolver a Igrexa ortodoxa grega \u00e1 obediencia do Papa. Os venecianos mostr\u00e1ronse partidarios do plan cando se lles comunicou, e, en 1202, a frota chegou a Constantinopla. Aleixo fixo unha demostraci\u00f3n de forza f\u00f3ra das murallas, pero os cidad\u00e1ns non mostraron interese alg\u00fan nel, pois a\u00ednda que Aleixo III fose un usurpador desde o punto de vista dos occidentais, resultaba un emperador acept\u00e1bel a ollos dos bizantinos.\nEn 1203, os cruzados asaltaron a cidade e Aleixo III fuxiu precipitadamente. \u00c1 ma\u00f1\u00e1 seguinte ao ataque, os cruzados sorprend\u00e9ronse ao ver que os cidad\u00e1ns de Constantinopla liberaran a Isaac e volv\u00e9rano coroar como o seu emperador, a pesar do feito de estar cegado para que non puidese volver selo. Os cruzados non pod\u00edan aceptar a situaci\u00f3n, e obrigaron a Isaac a proclamar a Aleixo IV como coemperador. Malia as grandes promesas de Aleixo, Isaac, o m\u00e1is experimentado e pr\u00e1ctico dos dous, sab\u00eda que a tesourer\u00eda imperial xamais ser\u00eda suficiente para pagar a d\u00e9beda dos cruzados. Aleixo parec\u00eda non ser consciente de ata que punto se desvalorizaran as finanzas imperiais no \u00faltimo medio s\u00e9culo. A\u00ednda as\u00ed, conseguiu reunir a metade da suma prometida, tomando di\u00f1eiros da igrexa e confiscando propiedades dos seus inimigos. A continuaci\u00f3n intentou derrotar ao seu t\u00edo Aleixo III, que se fixo co dominio de Tracia. O saqueo dalgunhas cidades tracias axudou en certa medida, pero mentres tanto, a hostilidade entre os cruzados instalados na capital e os habitantes da cidade crec\u00eda constantemente.\nEn decembro de 1203 finalmente explotou a violencia entre os constantinopolitanos e os cruzados. Masas enfurecidas de cidad\u00e1ns asasinaron brutalmente a calquera estranxeiro que puideron capturar. Os cruzados, pola s\u00faa banda, consideraban que Aleixo non cumprira as s\u00faas promesas. Aleixo rexeitou tales acusaci\u00f3ns dicindo: \"Non farei m\u00e1is do que xa fixen\". Mentres que as relaci\u00f3ns cos cruzados empeoraban, Aleixo f\u00edxose moi pouco popular entre a poboaci\u00f3n grega e tampouco ti\u00f1a xa o apoio do seu pai. Isaac II, cego e impotente, queix\u00e1base de ter que compartir o trono co seu fillo; e dedicouse a difundir rumores sobre a suposta perversidade sexual de Aleixo, dicindo que viv\u00eda en compa\u00f1\u00eda de \"homes depravados\". O cronista Nicetas Choniates cualifica a Aleixo de \"infantil\" e critica a familiaridade que ti\u00f1a cos cruzados e o seu luxoso estilo de vida.\nNa noite do 27 ao 28 de xaneiro de 1204, Aleixo IV foi destronado polo dirixente do partido antioccidental, Aleixo Murzufluo. Isaac II morreu pouco despois, de morte natural ou quizais envelenado, e Aleixo IV foi estrangulado o 8 de febreiro. Murzufluo foi proclamado emperador co nome de Aleixo V."}
{"id": "33123", "revid": "98629", "url": "https://gl.wikipedia.org/wiki?curid=33123", "title": "Isaac II Anxo", "text": "Isaac II Anxo (c. 1155 - Constantinopla, 1204), emperador bizantino entre 1185 e 1195 e novamente entre 1203 e 1204.\nNeto de Teodora Comnena Porfirox\u00e9neta, filla m\u00e1is nova do Emperador Aleixo I Comneno, e polo tanto membro do clan imperial, proclamouse emperador logo de derrocar a Andr\u00f3nico I Comneno. Enfrontouse coa nobreza. Foi vencido polos b\u00falgaros. Derrocouno Aleixo III Anxo, o seu irm\u00e1n.\nFoi restablecido pola Cuarta Cruzada en 1203 e gobernou co seu fillo Aleixo IV Anxo ata que Aleixo Ducas Murzuflos os asasinou, proclam\u00e1ndose emperador co nome de Aleixo V."}
{"id": "33124", "revid": "157249", "url": "https://gl.wikipedia.org/wiki?curid=33124", "title": "Shakespeare", "text": ""}
{"id": "33127", "revid": "98629", "url": "https://gl.wikipedia.org/wiki?curid=33127", "title": "502", "text": ""}
{"id": "33128", "revid": "5863", "url": "https://gl.wikipedia.org/wiki?curid=33128", "title": "Requila", "text": "Requila ou R\u00e9quila, nado sobre o 410 e falecido no 448, foi o segundo monarca Reino Suevo de Galicia, sucedendo ao seu pai Hermerico. No seu relativamente curto reinado realiza unha grande expansi\u00f3n do reino e consegue consolidalo defend\u00e9ndoo dos v\u00e1ndalos e do propio Imperio Romano. \nExpansi\u00f3ns.\nSubiu \u00f3 trono en 438 por desexo do seu pai Hermerico que estaba enfermo dende anos atr\u00e1s. Adoptou unha actitude moi agresiva contra os galaicos nativos e a igrexa cat\u00f3lica. Enfrontouse aos bispos e favoreceu ao clero priscilianista. Fixo novas alianzas coas tribos bagaudas, bandoleiros do norte peninsular que traballaban como mercenarios.\nDirixiu unha pol\u00edtica expansionista con campa\u00f1as por Lusitania e a Baetica tratando de encher o baleiro deixado polos retirados v\u00e1ndalos e alanos. Derrotou no 438 a Andevoto, \"dux\" romano, segundo Isidoro de Sevilla, ou un xefe local segundo outras fontes, na batalla do Genil, preto r\u00edo \"Singilis\" (Genil).\nLusitania.\nNo 439 dirixe os seus ex\u00e9rcitos \u00e1 Lusitania, sitia e consegue a capitulaci\u00f3n de \"Augusta Emerita\", que m\u00e1is tarde converter\u00eda en corte. Acude, enviado como legado romano, o conde Censorio co obxectivo de lograr un acordo pero \u00e9 feito prisioneiro en \"Myrtilis Lulia\" (M\u00e9rtola). \nBaetica.\nR\u00e9quila contin\u00faa a s\u00faa campa\u00f1a apoder\u00e1ndose de \"Hispalis\" (Sevilla) no 441. Xa baixo o control dos suevos, as xa dominadas Gallaecia e Lusitania, engad\u00edronselles a Baetica e parte da Cartaxinense. Durante o seu curto reinado chegou a facerse dono de case toda a actual Andaluc\u00eda e de parte do Levante. As conquistas de Requila adaron a maior expansi\u00f3n territorial da monarqu\u00eda sueva na pen\u00ednsula.\nDefensa do reino.\nIncursi\u00f3ns v\u00e1ndalas.\nOs v\u00e1ndalos fix\u00e9ronse fortes en \u00c1frica, despois de que no 439 Xenserico conseguira Cartago, capturando toda frota al\u00ed atracada. Con este movemento fixo aos v\u00e1ndalos donos do Mediterr\u00e1neo Occidental, apoder\u00e1ndose de bases mar\u00edtimas de gran valor estrat\u00e9xico e comercial: as Illas Baleares, C\u00f3rsega, Sicilia e Sarde\u00f1a. Tam\u00e9n ao suevos aos que lles fan pequenas incursi\u00f3ns ao longo do expandido reino, a m\u00e1is sonada foi no 445 na costa de Gallaecia, en \"Turonio\", preto de Ponte Caldeas, pero \u00e9 rexeitada.\nCampa\u00f1a romana contra os suevos.\nVito, \"magister militium\" baixo Valentiniano III, no ano 446 comanda un ex\u00e9rcito formado por federados godos e soldados romanos que se dirixiu a Hispania para loitar contra os suevos.\u200b Os motivos da campa\u00f1a non est\u00e1n moi claros. Por unha banda, p\u00e9nsase que foi unha operaci\u00f3n na que, ademais de loitar contra estes, busc\u00e1base castigar aos terratenentes de B\u00e9tica e Cartaxinense pola s\u00faa colaboraci\u00f3n cos b\u00e1rbaros. Outra versi\u00f3n incl\u00ednase por enmarcala no contexto dos preparativos de Aecio para reconquistar a provincia de \u00c1frica recentemente perdida ante os v\u00e1ndalos de Xenserico.\nHidacio fixo unha breve descrici\u00f3n da campa\u00f1a de Vito onde resaltou que someteu aos grandes terratenentes a fortes impostos para pagar o mantemento das s\u00faas tropas. Requila partiu co seu ex\u00e9rcito dende Lusitania e conseguiu derrotar a Vito nun lugar non determinado.\u200b Ante esta situaci\u00f3n, Vito decidiu fuxir co resto das s\u00faas tropas mentres que os suevos procederon a saquear as d\u00faas provincias hispanas como castigo \u00e1 poboaci\u00f3n pola s\u00faa colaboraci\u00f3n co ex\u00e9rcito romano.\nRelixi\u00f3n.\nRexurdimento do Priscilianismo.\nNos \u00faltimos anos de reinado desc\u00fabrese en \"Asturica Augusta\" (Astorga) unha seita maniquea que revela un rexurdir do Priscilianismo, o que motivou o env\u00edo dun informe ao Papa de Roma, Le\u00f3n I. Este remite un escrito acerca do Priscilianismo no que indica que o rexurdimento her\u00e9tico era consecuencia das turbulencias que naqueles tempos se viv\u00edan na Gallaecia.\nMorte.\nRechila morreu como pag\u00e1n no 448 en \"Emerita\": \"gentilis moritur\" (\"morre xentil\") de acordo a Hidacio, pero Isidoro de Sevilla, escribindo m\u00e1is de s\u00e9culo e medio despois, e cuxa fonte foi Hidacio, di \"ut ferunt, gentilitatis vitam finivit\" (\"rematou a s\u00faa vida como xentil, ou iso din\"). De t\u00f3dalas maneiras Isidoro probablemente fixo unha interpretaci\u00f3n precipitada polo feito de que o fillo e sucesor Requiario fose o primeiro rei cat\u00f3lico. Alg\u00fans historiadores afirman que Requila criou a Requiario no catolicismo para fomentar as boas relaci\u00f3ns coa Igrexa e lograr a f\u00e1cil conversi\u00f3n dos suevos.\nRequila puido ser o pai, ou quizais t\u00edo, do \"magister militum\" Ricimero."}
{"id": "33129", "revid": "98629", "url": "https://gl.wikipedia.org/wiki?curid=33129", "title": "Nacionalismo vasco", "text": "O nacionalismo vasco \u00e9 unha corrente pol\u00edtica de car\u00e1cter nacionalista xurdida a finais do s\u00e9culo XIX, trala Terceira guerra carlista e a case total supresi\u00f3n dos foros xerais vascos (leis propias), a\u00ednda que afunde as s\u00faas ra\u00edces no Padre Larramendi (1690-1766) e os seus seguidores, que defend\u00edan xa que: O primeiro partido pol\u00edtico abertamente nacionalista \u00e9 o Partido Republicano Navarro, que converxe coa organizaci\u00f3n bisca\u00ed\u00f1a de Sabino Arana Goiri para formar o Partido Nacionalista Vasco (EAJ-PNV), no contexto da corrente do Romanticismo.\nOrixe.\nA finais do s\u00e9culo XIX aparecen no pa\u00eds vasco unhas correntes defensoras da lingua e cultura vascas, os chamados \u201ceuskeros\u201d, que reaccionan contra a perda de valores provocada pola forte inmigraci\u00f3n debida \u00e1 crecente industrializaci\u00f3n do Pa\u00eds Vasco. Sabino Arana Goiri, considerado o creador do nacionalismo vasco xunto ao seu irm\u00e1n Luis Arana Goiri, limitouse a recoller todas estas ideas presentes na sociedade vasca.. Ademais do EAJ-PNV que fundou e liderou, \u00e9 o creador dalg\u00fans sinais da identidade vasca: a Ikurri\u00f1a e o substantivo \"Euzkadi\" (que hoxe se acostuma escribir Euskadi), a\u00ednda que moitos prefiren empregar o m\u00e1is xenu\u00edno Euskal Herria.\nPartido Nacionalista Vasco.\nO PNV aparece como un dos primeiros partidos democristi\u00e1ns de Europa, oscilando sempre entre os seus principios independentistas e o seu pragmatismo pactista. Ten sido en t\u00f3dolos per\u00edodos democr\u00e1ticos de Espa\u00f1a a forza pol\u00edtica principal do Pa\u00eds Vasco. En Navarra, ten tam\u00e9n unha importante presenza ata os anos 80, nos que os \"jeltzales\" navarros e gran parte dos guipuscoanos se escindiron para formar Eusko Alkartasuna.\nRep\u00fablica, Guerra Civil e Ditadura.\nO primeiro nacionalismo vasco de esquerdas \u00e9 Acci\u00f3n Nacionalista Vasca (EAE-ANV), que ten certo peso durante o per\u00edodo republicano. Durante este per\u00edodo, as demandas nacionalistas de autonom\u00eda caen en saco roto no parlamento espa\u00f1ol, e non \u00e9 ata o levantamento fascista de 1936 cando se reco\u00f1ece o Estatuto de Estella para o Pa\u00eds Vasco. Coa ca\u00edda de Biscaia en 1937 e a rendici\u00f3n das milicias vascas en Santo\u00f1a (Pacto de Santo\u00f1a), finaliza este breve per\u00edodo de autonom\u00eda moderna. O ditador Francisco Franco declara a Biscaia e Guip\u00fascoa \"provincias traidoras\" e ret\u00edralles os derradeiros restos de autonom\u00eda foral, \u00f3 tempo que os mant\u00e9n en \u00c1raba e Navarra. Os catro decenios de ditadura franquista, fortemente nacionalista, afectaron de forma especial \u00f3 Pa\u00eds Vasco, \u00f3, por exemplo, reprimirse a expresi\u00f3n en linguas vern\u00e1culas. Isto alimentou o sentimento anti-espa\u00f1olista na rexi\u00f3n, ata provocar o xurdimento de movementos terroristas posteriores.\nDurante a primeira fase do franquismo a parte sur do Pa\u00eds Vasco viviu alg\u00fans episodios de guerrilla (o maquis). En 1959 xorde ETA, que comezar\u00e1 a actuar como organizaci\u00f3n terrorista a partir de 1968. Neste per\u00edodo, entre outros atentados, ETA asasinou a Carrero Blanco, considerado como o posible continuador do r\u00e9xime ditatorial.\nDemocracia.\nTrala morte de Franco, Espa\u00f1a inicia unha serie de reformas democr\u00e1ticas que incl\u00faen o reco\u00f1ecemento de autonom\u00edas diferenciadas para as diferentes rexi\u00f3ns e nacionalidades -nunca consideradas naci\u00f3ns -.\nA nova Constituci\u00f3n espa\u00f1ola de 1978 recibiu unha maior\u00eda abstencionista no Pa\u00eds Vasco, co que, dende o punto de vista dos nacionalistas vascos, o consenso necesario para a aprobaci\u00f3n da lei fundamental de calquera Estado moderno nunca se deu. A raz\u00f3n que esgrimiron \u00e9 que dita Constituci\u00f3n conti\u00f1a o axioma da indivisibilidade da \u201cnaci\u00f3n espa\u00f1ola\u201d, e que ademais dito axioma estaba gabado polas armas do ex\u00e9rcito.\nO novo estatuto si foi apoiado maioritariamente, pero moitas das competencias vanse cedendo \u00f3 goberno vasco segundo os pactos co goberno central do momento e outras moitas a\u00ednda non se traspasaron; e non parece que haxa vontade de transferilas xa que, a pesar de estar recollidas no Estatuto, os diferentes gobernos do PP e do PSOE neg\u00e1ronse explicitamente a transferilas. Por isto, os nacionalistas te\u00f1en acusado \u00f3 goberno espa\u00f1ol de non querer desenvolvelo plenamente.\nA\u00ednda que comparativamente, o nivel de autonom\u00eda do Pa\u00eds Vasco \u00e9 obxectivamente o m\u00e1is alto da UE en canto a rexi\u00f3ns nacionais se refire, este non reco\u00f1ece o dereito dos cidad\u00e1ns vascos a decidir libremente o seu futuro nin a s\u00faa posible separaci\u00f3n de Espa\u00f1a (o chamado dereito de autodeterminaci\u00f3n), xa que segundo a interpretaci\u00f3n nacionalista, a naci\u00f3n vasca poder\u00eda compararse aos casos de colonizaci\u00f3n de \u00c1frica, sendo un territorio subxugado desde antigo pola \"naci\u00f3n espa\u00f1ola\" ou por Castela.\nMentres tanto, ETA contin\u00faa coa s\u00faa actividade terrorista, esixindo (nos seus comunicados e a trav\u00e9s de medios af\u00edns) a soberan\u00eda do Pa\u00eds Vasco. Coa chegada da democracia, a esquerda nacionalista div\u00eddese, formando os m\u00e1is moderados Euskadiko Ezkerra (\"Esquerda Vasca\"), mentres os m\u00e1is radicais agr\u00fapanse na coalici\u00f3n Herri Batasuna (\"Unidade Popular\"), que incl\u00fae \u00f3 hist\u00f3rico partido ANV. Este segundo grupo \u00e9 o m\u00e1is importante dos dous, tendo chegado a recoller o 20% dos votos nalgunhas elecci\u00f3ns. Mentres Euskadiko Ezkerra evoluciona cara a posici\u00f3ns m\u00e1is estatutarias e remata por disolverse no Partido Socialista de Euskadi (PSE) e en Eusko Alkartasuna (escisi\u00f3n do PNV).\nO PNV, mentres tanto, logra formar sempre parte do goberno vasco, unhas veces en solitario, logo en coalici\u00f3n co PSE. Durante unha d\u00e9cada, funciona o chamado \u00abPacto de Ajuria Enea\u00bb, polo que os partidos pol\u00edticos con representaci\u00f3n no parlamento vasco que rexeitan as actividades de ETA se re\u00fanen regularmente para condenar os seus atentados e coordinar a loita pol\u00edtico-policial contra ela. Ese pacto, nun dos seus puntos, recoll\u00eda a conveniencia de que os cidad\u00e1ns do Pa\u00eds Vasco se expresasen libremente para decidir o seu futuro unha vez acadada a paz.\nDesenvolvementos recentes.\nDesde mediados dos 80, houbo tam\u00e9n un cambio na estratexia de ETA, que comezaba a atacar a pol\u00edticos, e posteriormente a civ\u00eds e non xa s\u00f3 a forzas de seguridade do Estado, o que supuxo para dita organizaci\u00f3n unha perda de popularidade importante ante unha gran parte da opini\u00f3n p\u00fablica.\nEn moitos aspectos houbo grandes avances no Pa\u00eds Vasco durante as d\u00e9cadas dos 80 e os 90.\nPosteriormente, prod\u00facense dous acontecementos de grande importancia: ETA declara por primeira vez na s\u00faa historia unha tregua indefinida e os distintos partidos nacionalistas (PNV, EA, Batasuna) e Ezker Batua-Izquierda Unida (EB-IU), xunto a outros actores sociais, firman o acordo de Lizarra (ou de Estella) compromet\u00e9ndose en que son os propios cidad\u00e1ns vascos os que deben decidir o futuro de Euskal Herria e en buscar o fin da violencia. A tregua durou un ano, sen resultados dignos de menci\u00f3n, salvo un aumento significativo do n\u00famero de votos da esquerda nacionalista. ETA rompe a tregua, acusando \u00f3 goberno de inmobilismo (hai que recordar que o goberno franc\u00e9s, segundo t\u00f3dolos indicios a instancias do goberno espa\u00f1ol, detivo a Bel\u00e9n Gonz\u00e1lez Pe\u00f1alva, unha das portavoces de ETA nas conversaci\u00f3ns bilaterais \"de paz\" tras un dos encontros), e \u00f3 PNV e EA por non cumprir os compromisos dun suposto \"pacto segredo\" con ela. Trala ruptura, a esquerda nacionalista que apoia as ideas de ETA retrocede novamente \u00e1 s\u00faa franxa de votos habitual, e incluso baixa.\n\u00d3 empezar a cometer de novo atentados terroristas, o Tribunal Supremo comeza unha serie de procesos contra varias organizaci\u00f3ns vascas, por suposta pertenza ou colaboraci\u00f3n con ETA. P\u00e9chanse dous peri\u00f3dicos (\"Egin\" e \"Egunkaria\") e un bo n\u00famero doutras empresas acusadas todas elas de apoiar economicamente \u00e1 banda terrorista. Ilegal\u00edzase Herri Batasuna, aplicando unha nova lei de partidos creada \u00f3 efecto, e \u00f3 demostrarse o seu estreita v\u00ednculo coa banda terrorista: moitos casos de pertenza a ETA entre ed\u00eds deste partido pol\u00edtico ou de recadaci\u00f3n de fondos para ETA. Herri Batasuna, (que mudou de nome en diferentes ocasi\u00f3ns ata chegar a \"Batasuna\") contin\u00faa coa s\u00faa li\u00f1a pol\u00edtica independentista e non condenando os diferentes actos criminais de ETA e o seu contorno.\nMentres tanto, o lehendakari Juan Jos\u00e9 Ibarretxe Markuartu (PNV) propuxo un novo estatuto para o Pa\u00eds Vasco, que \u00e9 co\u00f1ecido como Plan Ibarretxe e que \u00e9 aprobado tan s\u00f3 por un voto de diferenza no parlamento vasco. Dito plan inclu\u00eda a celebraci\u00f3n dun referendo sobre a soberan\u00eda para os habitantes do Pa\u00eds Vasco. Este proxecto de estatuto topou con serios obst\u00e1culos, tanto xur\u00eddicos como pol\u00edticos. Foi apoiado polos nacionalistas e Ezker Batua, e duramente atacado polo resto de partidos. Foi amplamente rechazado de forma definitiva no congreso dos deputados de Madrid, sendo esta unha das poucas veces que os dous partidos principais da c\u00e1mara naquel momento (PSOE e PP) tiveron consenso sobre un tema na lexislatura.\nForzas pol\u00edticas nacionalistas vascas.\nOutros partidos nacionalistas \u00f3 longo da historia\nAutonomistas e federalistas :\nDiversos partidos de \u00e1mbito estatal soste\u00f1en na CAV posturas moderadas e en parte coincidintes coa ideolox\u00eda nacionalista, de tendencia federalista. Ditas tendencias, que son tam\u00e9n diferentes \u00e1s que mante\u00f1en en Navarra, te\u00f1en sido criticadas polas executivas centrais de ditos partidos e, por suposto polas opci\u00f3ns partidarias do \"nacionalismo espa\u00f1ol\".\nEntre estes destacamos \u00f3 Partido Socialista de Euskadi-Euskadiko Ezkerra (PSE-EE) e a Ezker Batua-Berdeak (EB-Berdeak) que representan respectivamente a nivel estatal a PSOE e IU, polo que a adscrici\u00f3n do seu voto ou dos seus votantes \u00f3 sector \"non nacionalista\" \u00e9 discutida. De feito, na CAV o PSE fusionouse en 1993 co partido nacionalista Euskadiko Ezkerra que estaba composto na s\u00faa orixe por antigos militantes da desaparecida ETA-pol\u00edtico-militar.\nPola s\u00faa parte Ezker Batua- Berdeak, referente de Izquierda Unida na CAV, propu\u00f1a un modelo intermedio \u00f3 que denominan \"federalismo de libre adhesi\u00f3n\", defende a autodeterminaci\u00f3n vasca e comparte o actual goberno na CAV xunto co PNV e EA.\nEstas federaci\u00f3ns vascas, defendendo o dereito dos navarros a determinar democraticamente o seu futuro, coinciden no seu desexo de reforzar, en maior ou menor medida, a uni\u00f3n da CAV con Navarra, non sendo esta postura respaldada maioritariamente polas s\u00faas respectivas executivas navarras\nResultados electorais.\nAqu\u00ed am\u00f3sanse os resultados electorais obtidos polos partidos nacionalistas vascos e Ezker Batua (federalista) nas diferentes elecci\u00f3ns."}
{"id": "33130", "revid": "23204", "url": "https://gl.wikipedia.org/wiki?curid=33130", "title": "Texcoco", "text": "Texcoco \u00e9 un concello do Estado de M\u00e9xico. Esta municipalidade est\u00e1 situada na rexi\u00f3n oriente do Estado de M\u00e9xico, moi pr\u00f3xima \u00e1 Cidade de M\u00e9xico. Est\u00e1 a unha altitude aproximada de 2.250 metros sobre o nivel do mar. En 2010 Texcoco ti\u00f1a unha poboaci\u00f3n de 235 151 habitantes.\nO seu nome deriva do n\u00e1huatl e a definici\u00f3n m\u00e1is aceptada \u00e9 \"Nas \"jarillas\" dos riscos\".\nAs actividades econ\u00f3micas fundamentais son o comercio, os t\u00e9xtiles e actividades agropecuarias nos arredores.\nA cidade a\u00ednda conserva o estilo colonial destacando os edificios relixiosos do s\u00e9culo XVI. Dentro da propia cidade p\u00f3dense encontrar vestixios da \u00e9poca precolombiana.\nHistoria.\nTexcoco fundouse no s\u00e9culo XII como estado n\u00e1huatl independente e pertencente \u00e1 tripla alianza Tenochtitlan - Tlacopan - Texcoco. Constitu\u00eduse como a segunda cidade m\u00e1is importante do Imperio Azteca correspondendo at\u00e9 d\u00faas quintas partes dos impostos recadados polo imperio. No seu momento foi reco\u00f1ecida como centro cultural e contou cun importante acervo de documentos de toda \u00edndole, desde poes\u00eda at\u00e9 astronom\u00eda, as\u00ed como varios pertencentes a culturas de Mesoam\u00e9rica m\u00e1is antigas.\nO Rei Netzahualc\u00f3yotl (1402-1471) foi un destacado poeta, fil\u00f3sofo e mecenas das artes. Entre os seus m\u00faltiplos logros podemos salientar xard\u00edns bot\u00e1nicos e un zool\u00f3xico, que contaban con esp\u00e9cimes tra\u00eddas de todos os recantos do imperio. As ru\u00ednas do que foron centros de ocio para a nobreza como os co\u00f1ecidos \"Ba\u00f1os de Netzahualc\u00f3yotl\" a\u00ednda se poden visitar. O seu fillo Netzahualpilli (1465-1516) continuou a tradici\u00f3n de promover a arte e a cultura en xeral.\nEn 1520 as tropas de Hern\u00e1n Cort\u00e9s ocuparon a cidade e asasinaron o \u00faltimo rei independente de Texcoco, Cacamatzin. A partir de ent\u00f3n Hern\u00e1n Cort\u00e9s fixo de Texcoco a s\u00faa base de operaci\u00f3ns e plataforma para a posterior Conquista de M\u00e9xico.\nDe 1827 a 1830 Texcoco foi capital do Estado de M\u00e9xico.\nO nome oficial de Texcoco \u00e9 \"Texcoco de Mora\" en honra a un destacado lexislador.\nAlg\u00fans sitios de interese da zona son, entre outros, as ru\u00ednas do outeiro dos mel\u00f3ns, os ba\u00f1os de Nezahualc\u00f3yotl, a casa da cultura e os murais de Diego Rivera na Universidade Aut\u00f3noma Chapingo."}
{"id": "33137", "revid": "85894", "url": "https://gl.wikipedia.org/wiki?curid=33137", "title": "Reacci\u00f3n qu\u00edmica", "text": "Unha reacci\u00f3n qu\u00edmica \u00e9 un proceso no que unha ou m\u00e1is substancias,os reactivos, se transforman noutras substancias diferentes, os produtos da reacci\u00f3n.\nUn exemplo de reacci\u00f3n qu\u00edmica \u00e9 a formaci\u00f3n de \u00f3xido de ferro producida \u00f3 reaccionar o os\u00edxeno do aire co ferro.\nUnha reacci\u00f3n qu\u00edmica xorde da reordenaci\u00f3n dos \u00e1tomos presentes nos reactivos que \u00f3 reagrup\u00e1rense de distinta maneira dar\u00e1n lugar \u00f3s produtos. Nunha reacci\u00f3n qu\u00edmica r\u00f3mpense ou f\u00f3rmanse enlaces entre os \u00e1tomos.\nUnha reacci\u00f3n qu\u00edmica pode representarse pola correspondente ecuaci\u00f3n qu\u00edmica, na cal se indican as f\u00f3rmulas qu\u00edmicas dos reactivos e dos produtos. Con frecuencia, ind\u00edcase tam\u00e9n o estado dos mesmos mediante abreviaturas como s , estado s\u00f3lido, l, estado l\u00edquido, g , estado gasoso.\nFe (s) + O2 (g) \u2192 FeO (s)\nOs produtos obtidos a partir de certos tipos de reactivos dependen das condici\u00f3ns baixo as que se d\u00e1 a reacci\u00f3n qu\u00edmica. Pero a\u00ednda que os produtos poden variar segundo cambien as condici\u00f3ns, determinadas cantidades permanecen constantes en calquera reacci\u00f3n qu\u00edmica. Estas cantidades constantes, as magnitudes conservadas, incl\u00faen o n\u00famero de cada tipo de \u00e1tomos presentes, a carga el\u00e9ctrica e a masa total."}
{"id": "33138", "revid": "56817", "url": "https://gl.wikipedia.org/wiki?curid=33138", "title": "Democracia cristi\u00e1", "text": "A democracia cristi\u00e1 \u00e9 unha ideolox\u00eda pol\u00edtica que existe desde os derradeiros anos do s\u00e9culo XIX, cando o papa Le\u00f3n XIII escribiu a enc\u00edclica \"Rerum Novarum\", unha resposta \u00f3 socialismo e \u00f3s novos sindicatos na cal o Vaticano reco\u00f1eceu as privaci\u00f3ns do traballador e se dispuxo a alivialas.\nA Igrexa Cat\u00f3lica aclarou a s\u00faa posici\u00f3n \u00f3 respecto na \"Quadragesimo Anno\", unha enc\u00edclica feita polo papa P\u00edo XI en 1931. A\u00ednda que hai moitas formas de democracia cristi\u00e1, xeralmente est\u00e1n de acordo en certas materias. A s\u00faa idea do Estado non corresponde \u00e1 dos liberais: debe ser descentralizado e estar composto de varios conxuntos, pero debe ter unha capacidade indiscutible. Os dem\u00f3cratas cristi\u00e1ns cren que a sociedade debe ser responsable pola econom\u00eda, pero non discuten os principios do capitalismo. A democracia cristi\u00e1 sem\u00e9llase m\u00e1is \u00f3 socialismo cristi\u00e1n en que cre que o deber do Estado \u00e9 coidar polos seus cidad\u00e1ns.\nOs democristi\u00e1ns xeralmente seguen a posici\u00f3n do Vaticano en temas morais. Non obstante, a maior\u00eda deles aceptan o divorcio e o goberno secular.\nA democracia cristi\u00e1 foi m\u00e1is prominente en Italia, Alema\u00f1a e Suram\u00e9rica, destacando Chile, pa\u00eds que tivo tres presidentes desa tendencia: Eduardo Frei Montalva (1964-1970), Patricio Aylwin Az\u00f3car (1990-1994), Eduardo Frei Ruiz-Tagle (1994-2000).\nO partido pol\u00edtico que actualmente controla Turqu\u00eda p\u00f3dese describir como democracia musulm\u00e1."}
{"id": "33141", "revid": "839", "url": "https://gl.wikipedia.org/wiki?curid=33141", "title": "Juan Jos\u00e9 Ibarretxe Markuartu", "text": ""}
{"id": "33148", "revid": "85894", "url": "https://gl.wikipedia.org/wiki?curid=33148", "title": "Proposta de Estatuto Pol\u00edtico da Comunidade de Euskadi de 2004", "text": "A Proposta de Estatuto Pol\u00edtico da Comunidade de Euskadi presentada polo Goberno Vasco e aprobada polo Parlamento Vasco; tam\u00e9n chamada Proposta do Parlamento Vasco para a convivencia en Euskadi, Novo Estatuto Pol\u00edtico de Euskadi ou popularmente como Plan Ibarretxe foi anunciada polo lehendakari (presidente da Comunidade Aut\u00f3noma Vasca) Juan Jos\u00e9 Ibarretxe no pleno de pol\u00edtica xeral do Parlamento Vasco en setembro de 2001, presentado o 25 de outubro de 2003. O pleno do Parlamento vasco aprobouno o xoves 30 de decembro de 2004 e decidiu o seu env\u00edo \u00f3 Congreso dos Deputados por maior\u00eda absoluta, con 39 votos a favor e 35 en contra.\nEn xaneiro de 2005, o presidente do Parlamento Vasco entregou a proposta de Estatuto \u00f3 presidente do Congreso, para o seu debate e votaci\u00f3n, sendo rexeitado o 1 de febreiro por 313 votos en contra (PSOE, PP, IU, CC e CHA), 29 a favor (PNV, ERC, CiU, EA, Na-Bai e BNG) e 2 abstenci\u00f3ns (ICV).\nCaracter\u00edsticas.\nO Plan prop\u00f3n un novo estatuto de autonom\u00eda, base\u00e1ndose en tres piares:\nAdemais a proposta sup\u00f3n unha serie de reformas: \nQuedar\u00edan f\u00f3ra a defensa; lexislaci\u00f3n civil, mercantil e penal (sen prexu\u00edzo do dereito foral, substantivo e dos contratos de administraci\u00f3ns p\u00fablicas); Mari\u00f1a mercante; nacionalidade espa\u00f1ola (inmigraci\u00f3n estranxeira, dereito a asilo...); produci\u00f3n, comercio, tenza e uso de armas e explosivos; control do espazo a\u00e9reo e pol\u00edtica exterior.\nO plan tramitouse como unha reforma do estatuto de autonom\u00eda vasco, en varias etapas:\nPol\u00e9mica.\nO apoio principal \u00e1 Proposta do novo Estatuto veu dos grupos que compo\u00f1en o goberno vasco (Partido Nacionalista Vasco, Eusko Alkartasuna e Ezker Batua). A pesar disto, os tres grupos do tripartito gobernante expuxeron emendas propias. EB realizou emendas parciais a t\u00f3dolos artigos.\nOs partidos maioritarios espa\u00f1ois (pero non no Pa\u00eds Vasco), o Partido Popular e o Partido Socialista Obrero Espa\u00f1ol, as\u00ed como o partido rexional Unidad Alavesa ac\u00fasano de:\nAlg\u00fans destes razoamentos son cuestionados polo goberno vasco: PSOE, PP e Unidad Alavesa autoexclu\u00edronse da comisi\u00f3n do parlamento que redactou o proxecto de novo Estatuto (a diferenza do proceso que se seguiu en Catalu\u00f1a); o mesmo argumento de quebra econ\u00f3mica usouse fronte \u00f3 Estatuto de Gernika (que posibilitou a engalaxe econ\u00f3mica de Euskadi); e a banda terrorista ETA condenou a proposta.\nO goberno do PP realizou un recurso de inconstitucionalidade ante o Tribunal Constitucional, que non foi admitido a tr\u00e1mite. Alg\u00fans dos seus compo\u00f1entes manifestaron d\u00fabidas sobre a posible constitucionalidade do seu contido. Ademais, o PP modificou o C\u00f3digo Penal para impor penas de c\u00e1rcere a quen convoque referendos sen a aprobaci\u00f3n do goberno, como ser\u00eda o caso do goberno vasco se o fixese sen o apoio do goberno espa\u00f1ol. Esta reforma do c\u00f3digo penal foi eliminada polo goberno do PSOE dado que foi promesa nas elecci\u00f3ns que ga\u00f1ou o actual presidente. Recentemente o c\u00e9lebre pai da Constituci\u00f3n Herrero de Mi\u00f1\u00f3n non dubidaba sobre a lexitimidade da proposta, a\u00ednda que suxer\u00eda unha serie de cambios (apenas 10 artigos) para aclarar as d\u00fabidas sobre a suposta inconstitucionalidade do texto.\nBatasuna tam\u00e9n o rexeita, acus\u00e1ndoo de consolidar a uni\u00f3n co Estado espa\u00f1ol, por permitir a coexistencia da nacionalidade vasca e a espa\u00f1ola no Pa\u00eds Vasco e por limitarse a un plan que abrangue tan s\u00f3 tres das orixinarias sete provincias do hist\u00f3rico Pa\u00eds Vasco. Por\u00e9n, durante a votaci\u00f3n da proposta no parlamento vasco, Arnaldo Otegi, portavoz do grupo Sozialista Abertzaleak leu unha carta do parlamentario e membro de ETA fuxido Jose Luis Urrutikoetxea (\"Josu Ternera\"), xustificando o seu apoio \u00f3 plan, tralo cal tres membros deste grupo votaron a favor da proposta e outros tres en contra. Sen estes votos a proposta non ter\u00eda sa\u00eddo adiante no parlamento vasco, polo que finalmente o apoio de Batasuna, condicionado por ETA, foi determinante para aprobaci\u00f3n do plan, e a futura discusi\u00f3n no parlamento espa\u00f1ol.\nA enquisa de novembro de 2004 realizada polo Departamento de Ciencia Pol\u00edtica da Universidade do Pa\u00eds Vasco (Euskobar\u00f3metro) indica que a maior parte dos vascos estar\u00edan dispostos a votar nun eventual referendo, a\u00ednda que este non cumprise cos requisitos constitucionais. Entre os que ir\u00edan votar, a opci\u00f3n maioritaria \u00e9 o \"Si\", cun 30% dos votos, fronte \u00f3 21% de apoios que recibe o \"Non\". O 33% das persoas que ir\u00edan votar non decidira a\u00ednda o seu voto. As\u00ed a todo, o punto m\u00e1is destacable da enquisa \u00e9 que, \u00f3 igual ca na enquisa realizada en maio de 2004, a maior\u00eda dos vascos (60%) segue consider\u00e1ndose pouco ou nada informado sobre o contido e as consecuencias da proposta.\nO lehendakari Ibarretxe declarouse disposto a someter a proposta a unha consulta na s\u00faa comunidade \"nun escenario ausente de violencia\", sexa cal sexa o resultado da votaci\u00f3n no Congreso (no que as forzas contrarias \u00e1 proposta contan cunha ampla maior\u00eda), a pesar de que se lle ten advertido de que a convocatoria dun referendo sen a autorizaci\u00f3n das Cortes espa\u00f1olas ser\u00eda ilegal (o actual parlamento non derrogou a lexislaci\u00f3n creada polo PP na pasada lexislatura que castigaba a convocatoria ilegal de referendos con penas de c\u00e1rcere)."}
{"id": "33150", "revid": "89787", "url": "https://gl.wikipedia.org/wiki?curid=33150", "title": "Ikurri\u00f1a", "text": "A ikurri\u00f1a (en \u00e9uscaro: \"ikurrina\", e cuxa pronunciaci\u00f3n \u00e9 igual c\u00e1 anterior) \u00e9 a bandeira do pobo vasco e s\u00edmbolo oficial da comunidade aut\u00f3noma do Pa\u00eds Vasco. Esta bandeira consiste nunha cruz branca sobre unha cruz verde oblicua sobre un campo vermello. Foi dese\u00f1ada en 1894 polos irm\u00e1ns Luis e Sabino Arana Goiri.\nTerminolox\u00eda.\nO termo \u00e9 un neoloxismo creado por Luis e Sabino Arana, a partir de \"ikur\" \"marca, sinal\" (que tam\u00e9n \u00e9 un neoloxismo extra\u00eddo de \"irakurri\" \"ler\"), comparable \u00e1 \"Senyera\" catal\u00e1 ou ao \"Merki\u00f0\" fero\u00e9s. En \u00e9uscaro, ten o significado xen\u00e9rico de \"bandeira\", mais especialmente aquela de Pa\u00eds Vasco, segundo \u00e9 definido pola Euskaltzaindia (a Real Academia da Lingua \u00c9uscara). A ortograf\u00eda orixinal en bisca\u00ed\u00f1o dos Aranas era iku\u0155i\u00f1 (a final -a \u00e9 o artigo definido vasco, en singular). A ortograf\u00eda vasca est\u00e1ndar moderna \u00e9 ikurrin.\nHistoria.\nSegundo explicaba Arana (por exemplo, en 1895, por boca dun personaxe \"bizkaitarra\" en \"La bandera fenicia\"), o dese\u00f1o da bandeira baseouse no do escudo de Biscaia. Ten un fondo vermello, cor do se\u00f1or\u00edo de Biscaia e, segundo Arana, cor do antigo fondo do escudo. Sobre este fondo, superp\u00f3nse unha aspa verde, s\u00edmbolo do ap\u00f3stolo Santo Andr\u00e9s, patr\u00f3n de Biscaia, tomada das sete cruces da bordura do escudo. Simbolizar\u00eda a independencia biscaina por terse acadado o d\u00eda de Santo Andr\u00e9s a vitoria de Arrigoriaga contra os espa\u00f1ois. \u00c1 cruz de Santo Andr\u00e9s superponse unha cruz branca, s\u00edmbolo da relixi\u00f3n cat\u00f3lica, como a que aparece inserida no carballo do escudo. Esta orde na colocaci\u00f3n das cruces significaba que a lexislaci\u00f3n bisca\u00edna deb\u00eda \"supeditarse en todo \u00e1s leis relixiosas e morais\".\nArana dese\u00f1ou esbozos de bandeiras para outros territorios vascos, pero non se chegaron a difundir. A ikurri\u00f1a, inicialmente s\u00edmbolo de Biscaia, converteuse nuns anos en s\u00edmbolo do Pa\u00eds Vasco, arreconchegando s\u00edmbolos m\u00e1is antigos como o \"lauburu\" ou o \"arrano beltza\" (aguia negra) do Reino de Navarra. Adoptouse como estandarte oficial do Pa\u00eds Vasco en 1934, pero foi ilegalizada polo goberno militar sublevado en 1936. Durante o goberno de Francisco Franco a s\u00faa exhibici\u00f3n foi duramente perseguida en Espa\u00f1a, o que a converteu nun s\u00edmbolo antifranquista. En parte por iso, foise popularizando no Pa\u00eds Vasco franc\u00e9s. Durante os inicios da transici\u00f3n espa\u00f1ola trala morte de Franco, a s\u00faa exhibici\u00f3n seguiu sendo castigada en ocasi\u00f3ns, pero relaxouse a presi\u00f3n. As\u00ed, por exemplo, o 5 de decembro de 1976, \u00f3 inicio dun partido de f\u00fatbol entre a Real Sociedad de San Sebasti\u00e1n e o Athletic Club de Bilbao, os capit\u00e1ns de ambos equipos sa\u00edron \u00f3 campo portando unha ikurri\u00f1a, sen ser detidos. O 19 de xaneiro de 1977 volveu a permitirse o seu uso en Espa\u00f1a, e en 1979 o estatuto do Pa\u00eds Vasco reco\u00f1eceuna como a bandeira oficial.\nUtil\u00edzana tam\u00e9n os nacionalistas vascos en Navarra. No Pa\u00eds Vasco franc\u00e9s, a\u00ednda que non \u00e9 oficial, \u00e9 un s\u00edmbolo aceptado pola pr\u00e1ctica totalidade dos habitantes como s\u00edmbolo cultural.\nNa Comunidade Foral Navarra, principalmente na zona vasc\u00f3fona, varios concellos exhib\u00edan a ikurri\u00f1a nas s\u00faas fachadas: o de Leiza, por exemplo, fac\u00edao desde a legalizaci\u00f3n da bandeira en 1977. Esta situaci\u00f3n cambiou despois de que en 2003 o Parlamento Navarro aprobara a Lei Foral de S\u00edmbolos de Navarra. Esta lei obriga a t\u00f3dalas entidades da Administraci\u00f3n Local de Navarra a exhibir a bandeira de Navarra no exterior de t\u00f3dalas s\u00faas sedes e edificios de servizos p\u00fablicos, as\u00ed como en despachos e sal\u00f3ns de plenos corporativos e prohibe que ondeen m\u00e1is bandeiras que a oficial de cada entidade local, a bandeira oficial de Navarra, a bandeira de Espa\u00f1a, e a Bandeira da Uni\u00f3n Europea, salvo por protocolo en actos de irmandamento ou en visitas oficiais de autoridades doutro pa\u00eds, comunidade aut\u00f3noma ou entidade local. Base\u00e1ndose nesta lei, as autoridades forais denunciaron e pediron a inhabilitaci\u00f3n de alcaldes que permit\u00edan a colocaci\u00f3n de ikurri\u00f1as nos edificios municipais.\nPor isto alg\u00fans concellos navarros recorren a invitar a conselleiros da comunidade aut\u00f3noma do Pa\u00eds Vasco \u00e1s s\u00faas festas locais, podendo colgar as\u00ed legalmente a ikurri\u00f1a nas fachadas das casas consistoriais. Outros concellos navarros colocan o estandarte nun lugar p\u00fablico destacado alleo \u00f3 consistorio, como se fai en varios municipios da comunidade aut\u00f3noma vasca, onde si \u00e9 legal que a ikurri\u00f1a ondee na fachada, pero s\u00f3 cando se coloca a bandeira espa\u00f1ola en lugar preferente. Moitos outros concellos navarros lim\u00edtanse a facer ondear as bandeiras oficiais."}
{"id": "33151", "revid": "839", "url": "https://gl.wikipedia.org/wiki?curid=33151", "title": "Pa\u00eds Vasco franc\u00e9s", "text": ""}
{"id": "33152", "revid": "23204", "url": "https://gl.wikipedia.org/wiki?curid=33152", "title": "Arnaldo Otegi", "text": "Arnaldo Otegi Mondragon, nado en Elgoibar o 6 de xullo de 1958, \u00e9 un pol\u00edtico vasco de ideolox\u00eda marxista e independentista vasca. Foi voceiro de Batasuna e parlamentario vasco de Herri Batasuna e Euskal Herritarrok, as tres declaradas ilegais en Espa\u00f1a en 2003 por ser consideradas baixo tutela de Euskadi Ta Askatasuna. Foi tam\u00e9n militante da desaparecida organizaci\u00f3n armada ETA pol\u00edtico-militar.\nFoi condenado a seis anos e medio de c\u00e1rcere por pertenza a organizaci\u00f3n terrorista no chamado \u00abcaso Bateragune\u00bb. No 2013, estando en prisi\u00f3n, foi elixido secretario xeral de Sortu. O 1 de marzo de 2016, foi posto en liberdade logo de cumprir a s\u00faa condena \u00edntegra.\nBiograf\u00eda.\nArnaldo Otegi naceu na localidade guipuscoana de Elgoibar. \u00c9 licenciado en Filosof\u00eda e Letras. Est\u00e1 casado con Julia Arregi Gorrotxategi, coa cal ten unha filla, Garazi, e un fillo, Hodei."}
{"id": "33153", "revid": "1060", "url": "https://gl.wikipedia.org/wiki?curid=33153", "title": "Blair", "text": ""}
{"id": "33154", "revid": "7802", "url": "https://gl.wikipedia.org/wiki?curid=33154", "title": "FC Barcelona", "text": ""}
{"id": "33159", "revid": "197", "url": "https://gl.wikipedia.org/wiki?curid=33159", "title": "Aragon\u00e9s", "text": ""}
{"id": "33165", "revid": "1093", "url": "https://gl.wikipedia.org/wiki?curid=33165", "title": "Emperadores bizantinos", "text": ""}
{"id": "33168", "revid": "85894", "url": "https://gl.wikipedia.org/wiki?curid=33168", "title": "Imperio Latino", "text": "En 1204, os cabaleiros da Cuarta Cruzada estableceron un estado cruzado co\u00f1ecido como Imperio Latino ou Romania, con base en Constantinopla, tras saquear a cidade. Proclam\u00e1banse como os sucesores cristi\u00e1ns do Imperio Bizantino. Baldu\u00edno IX, conde de Flandres, foi coroado como o seu primeiro emperador o 16 de maio de 1204.\nHistoria.\nO nome latino do emperador era \"Imperator Romaniae\", ou \"Emperador de Romania\". O nome non ten nada que ver co estado actual de Roman\u00eda; \u00e9 a forma latina do t\u00edtulo de Emperador Bizantino, a quen o emperador latino esperaba substitu\u00edr. O Imperio Bizantino nunca se chamou desta forma e o t\u00edtulo do emperador era \"Basileus Rhomaion\", ou emperador dos romanos. Isto produciu o curioso efecto de que en Europa exist\u00edan ao mesmo tempo tres imperios romanos, sendo o outro o Sacro Imperio Romano xerm\u00e1nico.\nO Imperio Latino reclamou todas as terras controladas polo Imperio Bizantino no momento en que Constantinopla foi conquistada e exerceron control sobre \u00e1reas de Grecia (os Estados Cruzados: O Reino de Tesal\u00f3nica, o Principado de Acaia e o Ducado de Atenas). Con todo, a maior\u00eda do territorio permaneceu en mans de estados rivais dirixidos por arist\u00f3cratas do antigo imperio, como o Despotado de Epiro, o Imperio de Nicea e o Imperio de Trebisonda. Os parentes de Baldu\u00edno loitaron durante moitos anos polos seus dominios. O Imperio Latino finalizou o 25 de xullo de 1261 cando Miguel VIII Pale\u00f3logo reconquistou Constantinopla, derrocando ao \u00faltimo emperador latino Baldu\u00edno II.\nOs herdeiros de Baldu\u00edno II seguiron utilizando o t\u00edtulo de Emperador de Constantinopla durante un s\u00e9culo, e v\u00edanse como te\u00f3ricos amos de varios estados latinos no mar Exeo."}
{"id": "33170", "revid": "56817", "url": "https://gl.wikipedia.org/wiki?curid=33170", "title": "Romania", "text": ""}
{"id": "33171", "revid": "1987", "url": "https://gl.wikipedia.org/wiki?curid=33171", "title": "Miguel IX Pale\u00f3logo", "text": "Miguel (IX) Pale\u00f3logo, nado o 17 de abril de 1277 e finado o 12 de outubro de 1320, foi fillo do emperador bizantino Andr\u00f3nico II e de Ana de Hungr\u00eda, e pai do emperador Andr\u00f3nico III Pale\u00f3logo.\nTraxectoria.\nCasou coa princesa Rita de Armenia en 1296, filla do rei Le\u00f3n III de Armenia e da ra\u00ed\u00f1a Keran.\nEn ocasi\u00f3ns consid\u00e9rano emperador bizantino, e as\u00ed aparece nas listas de emperadores, pero morreu antes c\u00f3 seu pai, con quen era coemperador."}
{"id": "33172", "revid": "98629", "url": "https://gl.wikipedia.org/wiki?curid=33172", "title": "Aleixo III Anxo", "text": "Aleixo III Anxo (en grego: \u0391\u03bb\u03ad\u03be\u03b9\u03bf\u03c2 \u0393' \u0386\u03b3\u03b3\u03b5\u03bb\u03bf\u03c2 o Alexios III Angelos), nado cara o 1153 e finado en 1211, foi un emperador bizantino, segundo fillo de Andr\u00f3nico Anxo, sobri\u00f1o de Aleixo I Comneno.\nTraxectoria.\nEn 1195, mentres o seu irm\u00e1n Isaac II estaba de cacer\u00eda en Tracia, Aleixo foi proclamado emperador polas tropas. Capturou a Isaac en Est\u00e1xira, en Macedonia, e desde ent\u00f3n mant\u00edvoo preso, malia que o seu irm\u00e1n o liberou da s\u00faa prisi\u00f3n en Antioqu\u00eda e lle outorgou moitos honores.\nEn compensaci\u00f3n por este crime, e para asegurarse no seu posto como emperador, Aleixo tivo que repartir di\u00f1eiro con tanta liberalidade que chegou a baleirar o tesouro imperial, e concedeu tantos permisos aos oficiais do ex\u00e9rcito que case deixa indefenso o Imperio. As\u00ed consumou a ru\u00edna financeira do Estado. A capaz e activa emperatriz Eufrosina Ducas Camaterina intentou en balde manter o seu cr\u00e9dito e a s\u00faa corte; pero Vatatzes, o instrumento favorito dos seus intentos de reforma, foi asasinado por orde do propio emperador.\nPolo leste, o Imperio estaba sendo invadido polos turcos selx\u00facidas; polo norte, os b\u00falgaros e os valacos baixaban sen oposici\u00f3n a saquear as chairas de Macedonia e Tracia; mentres tanto, Aleixo malgastaba o tesouro p\u00fablico nos seus palacios e xard\u00edns. Pronto ver\u00eda chegar ao ameaza dun novo e m\u00e1is temible perigo. En 1202 os pr\u00edncipes occidentais que participaban na Cuarta Cruzada congreg\u00e1ronse en Venecia dispostos a iniciar unha nova cruzada. Aleixo, o fillo do deposto Isaac, escapara de Constantinopla e pediu axuda aos cruzados, promet\u00e9ndolles, a cambio do seu apoio para destronar ao seu t\u00edo, o fin do cisma entre o Leste grego e o Oeste latino.\nOs cruzados, que ata ent\u00f3n tiveran Exipto como obxectivo, decidiron cambiar a s\u00faa ruta e dirixirse a Constantinopla, ante a cal apareceron en xu\u00f1o de 1203. Proclamaron emperador a Aleixo, como Aleixo IV tras convocaren aos cidad\u00e1ns para que depuxesen ao seu t\u00edo. Aleixo III, atafegado, non tomou ningunha medida para resistir. O seu xenro, Teodoro L\u00e1scaris, que foi o \u00fanico que intentou resistir, foi derrotado en Scutari, e as\u00ed deu comezo o sitio de Constantinopla. O 17 de xullo, os cruzados, liderados polo anci\u00e1n Dogo de Venecia Enrico Dandolo, escalaron as murallas e tomaron a cidade, saque\u00e1ndoa. Durante a loita e carnizar\u00eda que seguiu, Aleixo escondeuse no palacio, para, finalmente, cunha das s\u00faas fillas, Irene, e todos os tesouros que puido recompilar, fuxir nun bote e escapar a Develton en Tracia, deixando \u00e1 s\u00faa muller, as s\u00faas demais fillas e o seu Imperio aos invasores. Isaac, sacado da s\u00faa prisi\u00f3n e investido de novo coa p\u00farpura imperial, recibiu ao seu fillo Aleixo IV.\nPouco despois, Aleixo III, coa axuda de \"Murzuflo\" (o futuro Aleixo V Ducas), intentou recuperar o trono. Pero o intento non tivo \u00e9xito e, tras percorrer Grecia, rendeuse, xunto con Eufrosina (que mentres tanto se reuniu con el), a Bonifacio de Montferrato, que ent\u00f3n dominaba gran parte da pen\u00ednsula balc\u00e1nica (o que formaba o Reino de Tesal\u00f3nica). Tras deixar a s\u00faa protecci\u00f3n, buscou axuda en Miguel I Ducas, d\u00e9spota de Epiro, e despois viaxou a Asia Menor, onde o seu xenro L\u00e1scaris se acababa de establecer para resistir aos latinos.\nAleixo, aliado a Kay Khusrau I, o sult\u00e1n de R\u00fcm (tam\u00e9n co\u00f1ecido como sult\u00e1n de Iconio ou Konya) esixiu a coroa de L\u00e1scaris, e ante o rexeitamento deste, marchou contra el. Pero L\u00e1scaris derrotouno e f\u00edxoo prisioneiro. Aleixo foi enviado a un mosteiro en Nicea, onde morreu en data indeterminada."}
{"id": "33173", "revid": "98629", "url": "https://gl.wikipedia.org/wiki?curid=33173", "title": "Andr\u00f3nico I Comneno", "text": "Andr\u00f3nico I Comneno, nado c. 1118 e finado o 12 de setembro de 1185, foi un emperador bizantino (1183-1185), fillo do pr\u00edncipe Isaac Comneno e neto de Aleixo I Comneno. Foi un home atractivo e elocuente, ademais de moi en\u00e9rxico e valente: un gran xeneral e un h\u00e1bil pol\u00edtico.\nTraxectoria.\nOs seus primeiros anos pasounos entre o servizo militar e os praceres. En 1141 foi capturado polos turcos selx\u00facidas e estivo preso durante un ano. Cando pagaron o seu rescate, volveu a Constantinopla, \u00e1 corte do seu curm\u00e1n, o emperador Manuel I, de quen foi favorito. Foi amante da s\u00faa sobri\u00f1a, a princesa Eudoxia, mentres que a s\u00faa irm\u00e1 Teodora manti\u00f1a a mesma relaci\u00f3n co emperador.\nEn 1152, acompa\u00f1ado por Eudoxia, viaxou a Cilicia cunha importante misi\u00f3n. Ao fracasar no seu cometido principal, un ataque sobre Mopsuestia, volveu, para retornar de novo \u00e1 provincia como gobernador. Parece que pouco despois deixou este cargo, pois estaba outra vez en Constantinopla, onde conseguiu zafarse da morte a mans dos irm\u00e1ns de Eudoxia.\nNesta \u00e9poca (1153), descubriuse unha conspiraci\u00f3n contra o emperador na que participaba Andr\u00f3nico, e por iso terminou en prisi\u00f3n. Estivo preso durante uns doce anos. Logo de moitos intentos de escapar, finalmente logrouno en 1165, e, tras moitos perigos, conseguiu chegar \u00e1 corte de Iaroslav II, pr\u00edncipe de Rutenia en K\u00ediv. Baixo a s\u00faa protecci\u00f3n, Andr\u00f3nico conseguiu establecer unha alianza entre este e o Imperio bizantino, recuperando as\u00ed o favor de Manuel I. Xunto cun ex\u00e9rcito ruso, uniuse a Manuel na invasi\u00f3n de Hungr\u00eda e participou no asedio de Semlin.\nTras a vitoriosa campa\u00f1a, Manuel e Andr\u00f3nico regresaron xuntos a Constantinopla (1168); pero un ano despois, Andr\u00f3nico negouse a xurar fidelidade ao pr\u00edncipe de Hungr\u00eda, a quen Manuel quer\u00eda nomear o seu sucesor. Por este motivo, Andr\u00f3nico tivo que deixar a corte e recibiu o goberno de Cilicia.\nSen recuperar o favor imperial, Andr\u00f3nico decidiu fuxir \u00e1 corte de Raimundo, pr\u00edncipe de Antioqu\u00eda. Mentres resid\u00eda nesta cidade, cativou e seduciu a Filipa, filla do pr\u00edncipe e irm\u00e1 da emperatriz Mar\u00eda. O emperador volveu a enfurecerse por esta deshonra e Andr\u00f3nico viuse obrigado a fuxir de novo.\nRefuxiouse na o corte de Amalarico I de Xerusal\u00e9n, cuxo favor se ga\u00f1ou ata o punto de que este lle concedeu o se\u00f1or\u00edo de Beirut. En Xerusal\u00e9n co\u00f1eceu a Teodora, a vi\u00fava do rei Baldu\u00edno III e sobri\u00f1a do emperador Manuel, que foi a seguinte v\u00edtima da s\u00faa seduci\u00f3n. Para evitar a vinganza do emperador, Teodora fuxiu con Andr\u00f3nico \u00e1 corte do sult\u00e1n de Damasco; pero ao non atoparse al\u00ed a salvo, seguiron o seu periplo cara a Persia e Turquest\u00e1n, ao redor do mar Caspio e a trav\u00e9s do C\u00e1ucaso, ata chegar \u00e1s terras patrimoniais dos Comneno en Oinaion, na costa do mar Negro, entre Trebisonda e Sinope.\nAproveitando que Andr\u00f3nico non estaba no seu castelo, o gobernador de Trebisonda capturou a Teodora e os seus dous fillos, e enviounos a Constantinopla. Para conseguir a s\u00faa liberaci\u00f3n, Andr\u00f3nico tivo que facer un acto de submisi\u00f3n ao emperador e, mostr\u00e1ndose encadeado ante el, implorarlle perd\u00f3n. Obt\u00edvoo e puido retirarse ao exilio en Oinaion con Teodora.\nEn 1180 morreu o emperador Manuel e sucedeuno o seu fillo Aleixo II, baixo a rexencia da emperatriz Mar\u00eda. As desordes na cidade, que case acaban en guerra civil, supuxeron unha oportunidade para as ambici\u00f3ns de Andr\u00f3nico. Deixou o seu retiro en 1182 e, asegur\u00e1ndose o apoio do ex\u00e9rcito, marchou sobre Constantinopla, pero a s\u00faa entrada resultou manchada por un terr\u00edbel masacre de latinos, centrada sobre todo nos mercadores venecianos que case controlaban a econom\u00eda da cidade. Aleixo viuse obrigado a reco\u00f1ecelo como coemperador, pero pronto foi v\u00edtima de Andr\u00f3nico.\nEnt\u00f3n (1183), Andr\u00f3nico como emperador \u00fanico casou con In\u00e9s de Francia, vi\u00fava de Aleixo II, que contaba con doce anos de idade. In\u00e9s era a filla de Lu\u00eds VII de Francia e da s\u00faa terceira muller Adela de Champa\u00f1a.\nO curto reinado de Andr\u00f3nico caracterizouse por en\u00e9rxicas e sabias medidas. Decidiu acabar con moitos abusos, pero, ante todo, loitou por limitar o crecente feudalismo e o poder dos nobres. O pobo, que sent\u00eda a severidade das s\u00faas leis, reco\u00f1ec\u00eda a s\u00faa xustiza, pois se beneficiaba da protecci\u00f3n ante os seus superiores. A aristocracia en cambio op\u00faxose ao emperador e buscou axuda na figura de Guillerme II de Sicilia. Este pr\u00edncipe pasou a Epiro cun grande ex\u00e9rcito e chegou ata Tesal\u00f3nica, cidade que tomou e destru\u00edu. Pero pouco despois foi derrotado e obrigado a volver a Sicilia.\nAndr\u00f3nico parec\u00eda decidido a acabar co poder da aristocracia e os seus plans estiveron a piques de verse coroados polo \u00e9xito. Pero en 1185, estando f\u00f3ra da capital, o seu lugartenente ordenou o arresto e execuci\u00f3n de Isaac Anxo, un descendente de Aleixo I. Isaac logrou escapar e refuxiouse na igrexa de Santa Sof\u00eda. Pediu axuda ao pobo e formouse un tumulto que se estendeu por toda a cidade. Cando Andr\u00f3nico chegou, atopouse destronado, e a Isaac como novo emperador. Isaac entregouno aos seus inimigos, e durante tres d\u00edas foi torturado por estes. Morreu o 12 de setembro de 1185. Foi o \u00faltimo dos Comneno no trono de Constantinopla, a\u00ednda que o seu neto Aleixo I de Trebisonda e o irm\u00e1n deste, David, fundaron o Imperio de Trebisonda en 1204."}
{"id": "33174", "revid": "1131", "url": "https://gl.wikipedia.org/wiki?curid=33174", "title": "Aleixo II Comneno", "text": "Aleixo II Comneno, nado en Constantinopla o 10 de setembro de 1169 e finado na mesma cidade o 24 de setembro de 1183, foi emperador bizantino entre 1180 e 1183.\nTraxectoria.\nEra fillo do emperador Manuel I Comneno e de Mar\u00eda de Antioqu\u00eda, filla de Raimundo, pr\u00edncipe de Antioqu\u00eda.\n\u00c1 morte de Manuel en 1180, Mar\u00eda, que fora enclaustrada nun convento co nome de Xene, proclamouse a si mesma rexente e deixou ao seu fillo en mans dos seus conselleiros, que fomentaron nel todo tipo de vicios, mentres que ela apoiaba o goberno do \"protosebastos\" Aleixo (un curm\u00e1n de Aleixo II), que era abertamente o amante de Mar\u00eda. O novo emperador e os seus amigos intentaron formar un partido contra a emperatriz nai e o \"protosebastos\", e as\u00ed, a s\u00faa irm\u00e1 Mar\u00eda, esposa do \"c\u00e9sar\" Xo\u00e1n (Renier de Montferrato) incitou varias revoltas nas r\u00faas da capital.\nO partido do novo emperador foi derrotado (2 de maio de 1182), pero Andr\u00f3nico Comneno aproveitouse das desordes para facerse coa coroa, e as\u00ed entrou en Constantinopla, onde foi recibido con honores case divinos, e depuxo aos rexentes. A s\u00faa chegada foi celebrada cun masacre de latinos na capital, sobre todo de mercadores venecianos, que Andr\u00f3nico non fixo nada por evitar. Permitiu que Aleixo fose coroado, pero o obrigou a aceptar que fosen condenados a morte todos os seus amigos, ademais da s\u00faa nai, a s\u00faa irm\u00e1 e o \"c\u00e9sar\", e non lle permitiu que expresase a m\u00e1is m\u00ednima opini\u00f3n nos asuntos de Estado.\nO compromiso en 1180 entre Aleixo e In\u00e9s de Francia, que ent\u00f3n s\u00f3 ti\u00f1a nove anos de idade, filla de Lu\u00eds VII de Francia e a s\u00faa terceira muller Adela de Champa\u00f1a, foi anulado. Andr\u00f3nico proclamouse ent\u00f3n formalmente coemperador, e pouco despois, co pretexto de que un goberno dividido resultaba deshonroso para o Imperio, ordenou matar a Aleixo (outubro de 1183)."}
{"id": "33175", "revid": "98629", "url": "https://gl.wikipedia.org/wiki?curid=33175", "title": "Manuel I Comneno", "text": "Manuel I Comneno \"Megas\", \"O Grande\" (28 de novembro de 1118? - 24 de setembro de 1180) emperador bizantino entre 1143 e 1180. Foi o cuarto fillo de Xo\u00e1n II Comneno e Piroska -bautizada como Irene ao converterse \u00e1 fe ortodoxa-, a filla do Rei Ladislau I de Hungr\u00eda.\nManuel foi un xeneral valente e ata destacou a\u00ednda m\u00e1is por ser un h\u00e1bil diplom\u00e1tico e estadista do Imperio Bizantino. Famoso polo seu carisma e pola s\u00faa paix\u00f3n por Occidente, trabou amizade persoal co Emperador alem\u00e1n Conrado III, e ata curou as s\u00faas feridas despois do fracaso da Segunda Cruzada. Adoutrinado coa idea dun Imperio universal, e cunha paix\u00f3n polo debate teol\u00f3xico, foi tam\u00e9n quizais o \u00fanico Cabaleiro-emperador segundo as normas da cabaler\u00eda da \u00e9poca de Bizancio. El \u00e9 un representante dunha nova clase de gobernantes bizantinos que estiveron baixo a influencia do contacto cos cruzados occidentais. O costume gardado na s\u00faa corte non se inspirou pola opulencia bizantina tradicional. Amou as tradici\u00f3ns occidentais e celebrou torneos e xustas, mesmo participando neles, algo estra\u00f1o e inquietante a ollos dos bizantinos.\nConsiderabelmente menos piadoso que o seu pai, Xo\u00e1n II Comneno, foi un emperador en\u00e9rxico e brillante que distinguiu posibilidades en todas partes, e cuxa perspectiva optimista conformou a s\u00faa visi\u00f3n da pol\u00edtica exterior bizantina.\nCertos comentaristas e historiadores criticaron alg\u00fans dos seus obxectivos tan pouco realistas, en particular a s\u00faa proposta de invasi\u00f3n de Exipto como proba dos seus so\u00f1os de grandeza a unha escala inacces\u00edbel. Con todo, para Manuel, tales iniciativas eran tentativas simplemente ambiciosas de aproveitar as circunstancias que se lle presentaron.\nT\u00e9ndose distinguido na guerra do seu pai fronte aos turcos selx\u00facidas, foi elevado \u00e1 categor\u00eda de emperador en detrimento do seu irm\u00e1n m\u00e1is vello. Dotado dun f\u00edsico refinado e gran coraxe persoal, dedicouse incondicionalmente a unha carreira militar. Esforzouse por restaurar pola forza das armas o predominio do Imperio Bizantino nos pa\u00edses do Mediterr\u00e1neo, e estivo implicado en conflitos b\u00e9licos cos seus veci\u00f1os en todas as frontes do Imperio.\nA Segunda Cruzada e Reinaldo de Chatillon.\nA primeira proba para o reinado de Manuel chegou en 1144 cando tivo que facer fronte a unha demanda de Raimundo, pr\u00edncipe de Antioqu\u00eda que esix\u00eda a cesi\u00f3n dos territorios de Cilicia. Con todo, ese mesmo ano, o condado de Edesa (tam\u00e9n Cruzado) foi absorbido pola crecente presi\u00f3n musulm\u00e1 de Imad al-Din Atabeg Zengi. Co flanco oriental en perigo, a Raimundo s\u00f3 lle quedou a opci\u00f3n dunha visita humillante a Constantinopla, pois a axuda inmediata desde occidente era impens\u00e1bel. Non tivo m\u00e1is remedio que tragarse o seu orgullo e pedir a protecci\u00f3n do emperador. Tras someterse a Manuel, promet\u00e9uselle o apoio solicitado e aseguraouse a s\u00faa dependencia de Bizancio.\nCon todo, Manuel decidiu non proseguir m\u00e1is al\u00f3 nos seus \u00e9xitos iniciais en oriente, pois os acontecementos en occidente requir\u00edan a s\u00faa presenza urxentemente. En 1147 permitiu o paso polos seus dominios de dous ex\u00e9rcitos da Segunda Cruzada, baixo o emperador Conrado III e o rei Lu\u00eds VII de Francia. Na \u00e9poca, a\u00ednda hab\u00eda membros da corte bizantina que recordaban o paso da Primeira Cruzada. A cruzada fora un episodio que marcou a memoria colectiva da \u00e9poca e que fascinara \u00e1 t\u00eda de Manuel Ana Comnena, que describe a alg\u00fans l\u00edderes da mesma na s\u00faa \"Alex\u00edada\", unha biograf\u00eda do seu pai, o av\u00f3 de Manuel, Aleixo I Comneno. Moitos bizantinos tem\u00edan \u00e1 cruzada, e esta impresi\u00f3n resultaba reforzada polos numerosos actos de vandalismo e roubos levados a cabo polas tropas na s\u00faa marcha polo territorio bizantino. As tropas bizantinas seguiron aos cruzados intentando vixiar e controlar o seu comportamento, \u00e1s que se uniron outras forzas en Constantinopla para defender a capital. Esta decisi\u00f3n foi razo\u00e1bel, pero a\u00ednda as\u00ed, produc\u00edronse moitos choques violentos entre francos e gregos, dos que ao parecer foron respons\u00e1beis os dous bandos, e que estiveron a piques de precipitar un conflito aberto entre Manuel e os cruzados. Manuel, con prudencia, reforzara a s\u00faa alianza con Conrado, casando coa cu\u00f1ada deste, Berta de Sulzbach. Pero Conrado morrer\u00eda en 1152 e malia os repetidos intentos, non puido chegar a un acordo similar co seu sucesor Frederico I Barbarroxa.\nA atenci\u00f3n de Manuel tivo que volverse a Antioqu\u00eda de novo en 1156, nesta ocasi\u00f3n por mor dun feito atroz: Reinaldo de Chatillon, o novo pr\u00edncipe de Antioqu\u00eda, invadiu a provincia bizantina de Chipre e, tras saquear ao illa e desposu\u00edla de todas as s\u00faas riquezas, o seu ex\u00e9rcito mutilou aos superviventes non sen antes obrigalos a recomprar os seus raba\u00f1os a prezos exorbitantes co pouco que lles quedaba. Manuel respondeu a este ataque no seu estilo en\u00e9rxico t\u00edpico. Reuniu un enorme ex\u00e9rcito e non perdeu o tempo en marchar sobre o Principado de Antioqu\u00eda. De feito, a velocidade do seu avance foi tal que sorprendeu aos armenios de Cilicia, cuxo pr\u00edncipe participara no ataque a Chipre.\nAs noticias do avance bizantino chegaron a Antioqu\u00eda. Reinaldo, sabedor de que non poder\u00eda resistir nin esperar o apoio do rei de Xerusal\u00e9n, Baldu\u00edno III (pois este non aprobara o ataque a Chipre), decidiu que a \u00fanica sa\u00edda era a submisi\u00f3n. Presentouse ante o emperador vestido de saco e rogando o perd\u00f3n. Manuel aceptou perdoalo se pasaba a ser vasalo imperial. Manuel non s\u00f3 desexaba recuperar Antioqu\u00eda para o Imperio, sen\u00f3n que tam\u00e9n pretend\u00eda utilizar aos latinos e a Occidente en xeral para reforzar a posici\u00f3n do Imperio. Ti\u00f1a especial interese en conseguir que os cruzados actuasen en Exipto, un territorio sobre o que Bizancio non intervi\u00f1era durante s\u00e9culos.\nSatisfeito cos resultados, Manuel volveu a Constantinopla, derrotando tam\u00e9n aos turcos que o sorprenderon polo cami\u00f1o. Ao ano seguinte expulsou aos selx\u00facidas de Isauria. Pero a situaci\u00f3n nos Balc\u00e1ns e en occidente requiriu ent\u00f3n a s\u00faa atenci\u00f3n.\nA campa\u00f1a de Italia.\nEn 1148 o emperador atacou a Roxerio II de Sicilia cuxa frota tomara Corf\u00fa e saqueara varias cidades gregas, e derrotouno co apoio de Venecia. Ao ano seguinte, recuperou Corf\u00fa e preparou a s\u00faa ofensiva contra os normandos sicilianos. Cun ex\u00e9rcito de mercenarios italianos invadiu Sicilia e Apulia, grazas ao apoio de bar\u00f3ns locais descontentos.\nVarias cidades, como Bari que fora unha cidade bizantina ata a s\u00faa toma polos normandos en 1071, abriron as s\u00faas portas ao ex\u00e9rcito imperial. E a\u00ednda que o proceso de conquista se detivo por causa dalgunha derrota, Manuel conseguiu manter alg\u00fan territorio no sur de Italia, o que se asegurou por unha paz en 1155. Reforzado polo seu \u00e9xito, so\u00f1ou coa restauraci\u00f3n do Imperio romano a\u00ednda que fose \u00e1 custa da uni\u00f3n das d\u00faas igrexas, algo que chegou a ofrecer ao papa no curso das negociaci\u00f3ns. A uni\u00f3n significar\u00eda a aceptaci\u00f3n do emperador bizantino como m\u00e1xima autoridade secular sobre todos os cristi\u00e1ns; pero o papa consider\u00e1base el s\u00f3 como autoridade m\u00e1xima. Para poder chegar a un acordo, Manuel ter\u00eda que aceptar a supremac\u00eda do papa nalg\u00fan modo, e isto resultaba inacept\u00e1bel, ata para un emperador tan pro-occidental como Manuel, sobre todo, tendo en conta a actitude anti-occidental de boa parte da poboaci\u00f3n greco-ortodoxa. En calquera caso, unha derrota en Brindisi en 1156 puxo fin ao restaurado imperio bizantino en Italia, e cara a 1158, as tropas orientais xa deixaran Italia. Trala morte de Manuel, os normandos de Sicilia volver\u00edan invadir o territorio bizantino en 1185, saqueando Tesal\u00f3nica.\nCo fin de debilitar o poder de Venecia sobre o comercio imperial, Manuel asinou acordos con Pisa e X\u00e9nova. Para contrarrestar as aspiraci\u00f3ns de Frederico I, apoiou \u00e1s cidades libres de Italia. Pero non conseguiu que os italianos apoiasen os seus intereses; con todo, nunha breve guerra contra os venecianos, conseguiu expulsalos do mar Exeo.\nO resultado final da s\u00faa campa\u00f1a italiana foi bastante limitado. A cidade de Ancona pasou a ser unha base bizantina en Italia. Os normandos de Sicilia, danados, aceptaron a paz durante o resto do reinado de Manuel. Todo iso tivera un custo enorme en di\u00f1eiro, para s\u00f3 producir escasos resultados.\nA fronteira do Danubio: a derrota de Hungr\u00eda e a prosperidade do Imperio.\nNa s\u00faa fronteira setentrional, Manuel fixo un grande esforzo por conservar as conquistas de Basilio II uns cen anos antes. \nObrigou aos serbios rebeldes ao vasalaxe (1150-1152) e lanzou ataques constantes sobre Hungr\u00eda coa intenci\u00f3n de anexionarse o seu territorio ata o r\u00edo Sava. Nas guerras de 1151-1153 e 1163-1168, Manuel levou \u00e1s s\u00faas tropas ata Hungr\u00eda, penetrando moito no seu territorio e obtendo un cuantioso bot\u00edn de guerra. En 1168, unha importante vitoria en Zemun permitiulle asinar unha paz, pola que obti\u00f1a Dalmacia e outros territorios fronteirizos. O herdeiro ao trono h\u00fangaro Bela foi enviado a Constantinopla para ser educado na corte de Manuel, e trazouse un plan para casalo coa s\u00faa filla Mar\u00eda. Bela tomou o nome de Aleixo e o t\u00edtulo de d\u00e9spota, pero cando o emperador tivo un fillo home, deixouse de lado este plan.\nEn conxunto, Manuel logrou \u00e9xitos importantes nos Balc\u00e1ns, o que lle permitiu reforzar a seguridade de Grecia e Bulgaria. Estas provincias viviron unha fase de esplendor que durar\u00eda ata final de s\u00e9culo. De feito, calculouse que Bizancio no s\u00e9culo XII era m\u00e1is rico e pr\u00f3spero que nunca antes desde a invasi\u00f3n persa en tempos de Heraclio, uns cincocentos anos antes. A\u00ednda que as cidades iniciaran unha t\u00edmida recuperaci\u00f3n desde fins do s\u00e9culo IX, a derrota de Manzikert (1071) e as guerras civ\u00eds anteriores a Aleixo I Comneno interromperon o proceso. S\u00f3 os \u00e9xitos dos Comnenos detiveron o afundimento definitivo do Imperio, e grazas a estes recuperouse a vida urbana. A poboaci\u00f3n de Constantinopla acheg\u00e1base ao medio mill\u00f3n de habitantes en tempos de Manuel, o que a convert\u00eda na maior cidade de Europa con diferenza, e segu\u00eda crecendo. O car\u00e1cter cosmopolita da capital viuse reforzado pola chegada de mercadores italianos e cruzados cami\u00f1o de Terra Santa. Os venecianos e outros italianos abriron os portos do Exeo ao comercio cos reinos cruzados de \"Outremer\" e o Exipto fatim\u00ed. Estes comerciantes demandaron produtos en toda Grecia, Macedonia e as illas. Tesal\u00f3nica, a segunda cidade do Imperio, celebraba unha famosa feira estival que atra\u00eda comerciantes de todos os Balc\u00e1ns. En Corinto, a produci\u00f3n de seda animou a econom\u00eda local. Todo iso debeuse aos emperadores Comneno e \u00e1 'Pax Byzantina' firmemente establecida no n\u00facleo do seu Imperio.\nA invasi\u00f3n de Exipto.\nEn 1169 Manuel enviou unha expedici\u00f3n conxunta co rei Amalarico I de Xerusal\u00e9n contra Exipto. A expedici\u00f3n supuxo unha extraordinaria demostraci\u00f3n de poder por parte do Imperio, a causa do grande ex\u00e9rcito e frota enviados, pero tam\u00e9n significou un gran custo para os bizantinos.\nA\u00ednda que un ataque a tan longa distancia do centro do Imperio poder\u00eda parecer algo extraordinario, pode comprenderse pola pol\u00edtica de Manuel que buscaba aproveitarse dos latinos para asegurarse a supervivencia do Imperio. Unha invasi\u00f3n exitosa de Exipto ofrecer\u00eda moitas vantaxes ao Imperio. Primeiro, evitar\u00eda unha alianza isl\u00e1mica que expulsase aos cruzados. Segundo, a riqueza de Exipto era tal que os ingresos a obter (ata compartidos cos cruzados) compensaban o esforzo realizado. Ademais, a alianza ligar\u00eda a\u00ednda m\u00e1is aos cruzados co Imperio.\nA invasi\u00f3n de Exipto esperaba contar tam\u00e9n con certo apoio da poboaci\u00f3n local copta que levaba vivindo m\u00e1is de cincocentos anos baixo o poder musulm\u00e1n. Pero o fracaso na cooperaci\u00f3n plena entre cruzados e bizantinos fixo que a operaci\u00f3n fracasase. Os bizantinos s\u00f3 levaron provisi\u00f3ns para tres meses; pero cando os cruzados estiveron preparados, xa se estaban acabando aquelas. A alianza mant\u00edvose, e fix\u00e9ronse novos plans, pero non se levaron a cabo.\nEn xeral, as relaci\u00f3ns do reinado de Manuel Comneno adoitan prestar pouca atenci\u00f3n \u00e1 expedici\u00f3n de Exipto, debido ao seu fracaso e \u00e1 importancia doutros asuntos, como o ascenso de Venecia e dos turcos selx\u00facidas. Con todo, as consecuencias do fracaso foron moi serias. Manuel investira moito tempo, di\u00f1eiro e homes no devandito ataque, recursos que se poder\u00edan aproveitar mellor contra os turcos de Anatolia.\nO sult\u00e1n selx\u00facida Kilij Arslan II aproveitou a ocasi\u00f3n para eliminar os seus rivais e reforzar o seu poder en Asia Menor. Pouco despois, o ascenso dun xove xeneral kurdo, Saladino, s\u00f3 ser\u00eda pos\u00edbel grazas ao seu control de Exipto, o que lle permitir\u00eda expulsar aos cruzados de Xerusal\u00e9n, cambiando o equilibrio do poder no Mediterr\u00e1neo oriental para sempre.\nO 17 de setembro de 1176 Manuel foi derrotado por Kilij Arslan II na batalla de Mirioc\u00e9falo (Myriokephalon). Este desastre foi un serio rev\u00e9s persoal, desde ent\u00f3n, Manuel empeorou de sa\u00fade para morrer en 1180.\nValoraci\u00f3n do seu mandato.\nManuel foi un valente xeneral e un h\u00e1bil diplom\u00e1tico e estadista. Famoso polo seu carisma e a s\u00faa atracci\u00f3n por occidente, chegou a ser amigo persoal do emperador Conrado III. Convencido da idea do imperio universal e apaixonado polo debate teol\u00f3xico, foi o representante dun novo tipo de emperador bizantino, influenciado polo contacto cos cruzados occidentais. Amaba os costumes occidentais, e as\u00ed organizou torneos, e mesmo participou neles, malia que os bizantinos non aprobaban este comportamento.\nMalia os seus \u00e9xitos militares, Manuel logrou poucas conquistas para o Imperio; de feito, conseguiu que moitos dos seus inimigos se unisen na s\u00faa contra. As s\u00faas vitorias compens\u00e1ronse con derrotas, e nalg\u00fans casos \u00e1 custa de grandes gastos. Foi moi criticado por subir os impostos, gastados nas s\u00faas aventuras de expansi\u00f3n exterior; todo iso chegou a po\u00f1er as finanzas p\u00fablicas en perigo.\nOs problemas aos que deu lugar a s\u00faa pol\u00edtica compens\u00e1ronse en parte cos seus \u00e9xitos, sobre todo nos Balc\u00e1ns. Pero, tendo en conta o posterior afundimento do Imperio, parece que ser\u00eda mellor utilizar con m\u00e1is coidado os recursos dispo\u00f1\u00edbeis. O seu pol\u00edtica pro-occidental deu lugar a reacci\u00f3ns en contra en todo o Imperio, ata o punto de que o ascenso de Andr\u00f3nico I Comneno foi celebrado cunha masacre de latinos en Constantinopla. Todos estes feitos, xunto con outros posteriores, levar\u00edan \u00e1 ocupaci\u00f3n do Imperio na Cuarta Cruzada.\nManuel foi recordado polos latinos como o soberano m\u00e1is poderoso do mundo. Durante o seu reinado freou todos os intentos externos de atacar o Imperio; con todo, no leste, as s\u00faas vitorias foron eclipsadas pola derrota de Mirioc\u00e9falo en 1176. \u00c1 s\u00faa morte, o Imperio era unha gran potencia, pr\u00f3spero, coas s\u00faas fronteiras seguras; pero tam\u00e9n ti\u00f1a graves problemas. No interior, a corte precisaba un gran l\u00edder que mantivese o sistema unido, e trala morte de Manuel a estabilidade viuse perigosamente comprometida desde dentro. Alg\u00fans dos seus inimigos externos esperaban calquera oportunidade para atacar, sobre todo os turcos de Anatolia e os normandos de Sicilia. ser\u00eda necesario un emperador forte para reconstru\u00edr o tesouro imperial e facer fronte a todas estas ameazas. Desgraciadamente para Bizancio, non chegar\u00eda un l\u00edder desas caracter\u00edsticas.\nFamilia.\nManuel casou, en primeiras nupcias en 1146, con Bertha de Sulzbach, unha cu\u00f1ada de Conrado III de Alema\u00f1a. Ela morreu en 1159. Deulle dous fillos:\nManuel casou en segundas nupcias en 1161, cunha filla de Raimundo e Constanza de Antioqu\u00eda, Mar\u00eda (que adoptou logo o nome de Xena). Tiveron un fillo e sucesor Aleixo II Comneno."}
{"id": "33176", "revid": "127505", "url": "https://gl.wikipedia.org/wiki?curid=33176", "title": "Outremer", "text": "Outremer, en franc\u00e9s \"ultramar\", foi o nome xen\u00e9rico dado aos Estados cruzados establecidos despois da Primeira Cruzada: o Condado de Edesa, o Principado de Antioqu\u00eda, o Condado de Tr\u00edpoli e, sobre todo, o Reino de Xerusal\u00e9n. O nome us\u00e1base como equivalente a Terra Santa, Levante, Siria ou Palestina, e inclu\u00eda territorios que na actualidade forman parte de Israel, Palestina, Xordania e L\u00edbano."}
{"id": "33185", "revid": "98629", "url": "https://gl.wikipedia.org/wiki?curid=33185", "title": "Xo\u00e1n II Comneno", "text": "Xo\u00e1n II Comneno, nado en Constantinopla o 13 de setembro de 1087 e finado en Cilicia o 8 de abril de 1143, foi un emperador bizantino.\nTraxectoria.\nFillo e sucesor de Aleixo I Comneno, interveu na Pen\u00ednsula Balc\u00e1nica esmagando os restos dos pechenegos (1122), e interveu tam\u00e9n en Hungr\u00eda e Serbia. Menos \u00e9xito tivo na s\u00faa intervenci\u00f3n nas loitas entre pisanos e xenoveses, sen lograr axuda de ning\u00fan para aliviar o dominio veneciano do comercio bizantino. \nEn Oriente logrou impo\u00f1er a s\u00faa autoridade sobre o principado de Antioqu\u00eda, e sobre os estrat\u00e9xicos condados de Edesa e Tr\u00edpoli. Planeaba o avance cara a Palestina cando foi ferido mortalmente nun accidente de caza. \nFoi considerado polos seus contempor\u00e1neos como o mellor emperador da dinast\u00eda Ducas-Comneno."}
{"id": "33186", "revid": "15490", "url": "https://gl.wikipedia.org/wiki?curid=33186", "title": "Aleixo I Comneno", "text": "Aleixo I Comneno, nado en 1048 e finado o 15 de agosto de 1118, foi o emperador bizantino entre 1081 e 1118.\nTraxectoria.\nFoi o terceiro fillo de Xo\u00e1n Comneno, sobri\u00f1o \u00e1 s\u00faa vez de Isaac I Comneno, emperador entre 1057 e 1059. O pai de Aleixo rexeitou o trono cando Isaac abdicou, e entre 1059 e 1081 reinaron catro emperadores pertencentes a dinast\u00edas diferentes. Durante o reinado dun deles, Romano IV Di\u00f3xenes (1067-1071), Aleixo serviu con honores no ex\u00e9rcito combatendo contra os sel\u00e9ucidas. Posteriormente, baixo Miguel VII Parapinaces (1071-1078) e Nic\u00e9foro III Botaniates (1078-1081), combateu, xunto co seu irm\u00e1n m\u00e1is vello, Isaac, aos rebeldes en Asia Menor, Tracia e Epiro.\nOs \u00e9xitos dos Comnenos provocaron os celos de Botaniates e os seus ministros. Os irm\u00e1ns tomaron as armas contra o emperador, e entraron en Constantinopla. Botaniates foi forzado a abdicar e reclu\u00eddo no mosteiro de Peribleptos. Isaac renunciou \u00e1 coroa en beneficio do seu irm\u00e1n, e Aleixo foi coroado solemnemente polo patriarca de Constantinopla Cosme Hierosolimites o 4 de abril de 1081, \u00e1 idade de 33 anos.\nAleixo era por ent\u00f3n amante da emperatriz Mar\u00eda Bagrationi, filla do rei Bagrat IV de Xeorxia, que fora esposa primeiro de Miguel VII Ducas e logo de Botaniates, e era famosa pola s\u00faa beleza. Aleixo e Mar\u00eda non disimulaban a s\u00faa relaci\u00f3n, e viv\u00edan xuntos no Palacio de Mangana. O novo fillo de Mar\u00eda con Miguel VII, o pr\u00edncipe Constantino Ducas, foi adoptado por Aleixo e proclamado o seu herdeiro. Isto procurou a Aleixo certa lexitimidade din\u00e1stica, pero pronto a nai do emperador, Anna Dalassena, consolidar\u00eda a conexi\u00f3n coa familia Ducas arranxando a voda do seu fillo con Irene Ducas, neta do c\u00e9sar Xo\u00e1n Ducas, cabeza da poderosa familia feudal e principal valedor do antigo emperador Miguel VII.\nA relaci\u00f3n de Aleixo con Mar\u00eda continuou, con todo. Pouco logo do seu nacemento, a primeira filla de Aleixo e Irene, Ana Comnena, foi prometida en matrimonio ao herdeiro Constantino Ducas, e trasladouse a vivir ao Palacio Mangana, cos dous amantes. No entanto a situaci\u00f3n cambiou drasticamente cando Irene tivo un fillo neno, Xo\u00e1n: desf\u00edxose o compromiso matrimonial entre Ana e Constantino, quen perdeu a s\u00faa condici\u00f3n de herdeiro imperial; a princesa foi levada ao palacio principal para vivir xunto \u00e1 s\u00faa nai e a s\u00faa avoa e Aleixo rompeu a s\u00faa relaci\u00f3n con Mar\u00eda. Pouco tempo despois morreu o xove Constantino, e Mar\u00eda foi reclu\u00edda nun convento.\nO longo reinado de Aleixo I Comneno (preto de 37 anos) estivo cheo de problemas. Nos seus inicios, tivo que afrontar o ataque dos normandos Roberto Guiscardo e o seu fillo Bohemundo, quen conquistaron Dyrrhachium e Corf\u00fa, e puxeron sitio a Larissa, en Tesalia. O perigo normando foi providencialmente conxurado pola morte de Roberto Guiscardo en 1085, e os territorios perdidos foron recuperados polo Imperio.\nPosteriormente viuse obrigado a repeler en Tracia as invasi\u00f3ns dos pechenegos e os cumanos, con quen fixeran causa com\u00fan os bogomilos, seita maniquea. En terceiro lugar, debeu enfrontarse ao crecente poder dos selx\u00facidas en Asia Menor.\nA crise m\u00e1is dif\u00edcil que tivo que afrontar Aleixo foi a causada pola chegada dos cabaleiros da Primeira cruzada, organizada a consecuencia da petici\u00f3n dos seus propios embaixadores ante o papa Urbano II no Concilio de Piacenza de 1095. Pero Aleixo pedira simplemente forzas mercenarias para combater aos infieis, e non as inmensas hostes que empezaron a chegar. O primeiro continxente de cruzados, guiado por Pedro o Ermit\u00e1n, foi habilmente desviado por Aleixo cara a Asia Menor, onde foi masacrado polos turcos en 1096. O segundo continxente era unha forza moito m\u00e1is organizada, e estaba conducido por Godofredo de Bouillon. Aleixo enviounos tam\u00e9n a Asia, compromet\u00e9ndose mediante xuramento a auxilialos en caso de necesidade. Os cruzados recobraron para o Imperio Bizantino varias cidades e illas, como Nicea, Qu\u00edos, Rodas, Esmirna, \u00c9feso, Filadelfia, Sardis, e a pr\u00e1ctica totalidade de Asia Menor.\nA habilidade de Aleixo cos cruzados \u00e9 considerada pola s\u00faa filla, a historiadora Ana Comnena, un exemplo de diplomacia, en tanto que os historiadores occidentais que relatan os feitos da Primeira Cruzada consideran ao emperador un exemplo de falsidade e traiz\u00f3n. Os cruzados creron que quebrantara o seu xuramento ao non habelos axudado durante o asedio de Antioqu\u00eda; Bohemundo, autoproclamado pr\u00edncipe de Antioqu\u00eda, declarou a guerra ao emperador, pero terminou por aceptar converterse no seu vasalo no tratado de Devol, en 1108.\nDurante os \u00faltimos vinte anos da s\u00faa vida, perdeu gran parte da s\u00faa popularidade. Estes anos estiveron marcados pola persecuci\u00f3n dos herexes paulicianos e bogomilos -unha das s\u00faas \u00faltimas decisi\u00f3ns foi a de queimar a Basilio o M\u00e9dico, l\u00edder dos bogomilos, co que mantivera unha controversia teol\u00f3xica-, as\u00ed como por novos enfrontamentos cos turcos (1110-1117). Ademais, desat\u00e1ronse intrigas por sucedelo: a s\u00faa esposa, Irene Ducas, e a s\u00faa filla Ana conspiraron para que nomease sucesor ao marido de Ana, Nic\u00e9foro Brienio.\nA nai de Aleixo, Anna Dalassena, pol\u00edtica sabia e inmensamente capaz, tivo unha grande influencia sobre o seu fillo. Foi coroada como Emperatriz Augusta en lugar da s\u00faa nora Irene, a quen correspond\u00eda lexitimamente o t\u00edtulo. Dalassena foi a verdadeira administradora do Imperio durante as longas ausencias do seu fillo para realizar campa\u00f1as militares, tivo varios enfrontamentos coa s\u00faa nora e asumiu a responsabilidade sobre a educaci\u00f3n da s\u00faa neta, Ana Comnena."}
{"id": "33188", "revid": "23204", "url": "https://gl.wikipedia.org/wiki?curid=33188", "title": "Mala", "text": "O mala (rosario budista) \u00e9 un contador que, coma no cristianismo, no hindu\u00edsmo ou no islam, ten a finalidade de levar a conta das oraci\u00f3ns (\"mantras\" neste caso) recitadas. \u00c9 un modo sinxelo de centrar a atenci\u00f3n na recitaci\u00f3n sen distraerse; por outra banda, serve para acoutar un tempo de recitaci\u00f3n a un n\u00famero concreto de mantras (segundo a pr\u00e1ctica que se estea a facer).\nDescrici\u00f3n.\nO mala consta de 108 contas, enfiadas por tres f\u00edos de tea entrelazados e atados polos extremos. No extremo no que se fai o n\u00f3, situ\u00e1se unha conta meirande que as demais cun penacho de f\u00edos que permite saber, mediante o tacto, cando se chega ao fin dunha volta (tam\u00e9n \u00e9 consierada como a representaci\u00f3n do Guru ou mestre).\nA raz\u00f3n pola que consta de 108 b\u00f3las ten diversas explicaci\u00f3ns.\nTam\u00e9n existen malas de 22 e 27 contas. Polo que non \u00e9 imprescindible que conte con 108. As contas son circulares e de diversos materiais: a\u00ednda que, tradicionalmente, fanse de sementes de \u00e1rbore de bodhi, s\u00e1ndalo vermello (os m\u00e1is com\u00fans), \u00f3so, cristais, pedras preciosas ou doas, (tam\u00e9n existen de chumbo e outros metais). A\u00ednda que a maior\u00eda son homox\u00e9neos no seu material, nalg\u00fans interc\u00e1lanse contas doutras cores, co fin de dividilos en catro secci\u00f3ns de 27, 54 e 81; ou co fin de levar a cabo recitaci\u00f3ns lit\u00farxicas concretas: 10, 21, 25, 27, 42, 54, 60, 100.\nQue se recita co mala?\nPrincipalmente rec\u00edtase un mantra por cada conta. Os mantras son oraci\u00f3ns ou palabras de poder, que te\u00f1en como fin transformar a mente e disipar as impurezas que hai nela aumentando o potencial da mente pura. A s\u00faa recitaci\u00f3n continuada p\u00f3dese utilizar para meditar, purificar etc... Esta actividade ten como obxectivo a mente de cada quen, e non se dirixe a ningures m\u00e1is que \u00e1 mente. A recitaci\u00f3n, non obstante, pode axudar tam\u00e9n polo m\u00e9rito, acadando a purificaci\u00f3n e liberaci\u00f3n dos demais seres vivos sentintes. Existe un gran n\u00famero de mantras, e cada cal pode estar ligado a unha pr\u00e1ctica concreta nun contexto lit\u00farxico concreto ou ben pode ser usado en calquera momento. O mantra m\u00e1is com\u00fan entre os budistas \u00e9: OM MANI PEME HUNG, chamado mantra de Chenrezig (Avalokiteshvara) ou mantra da compaix\u00f3n.\nModo de recitado.\nRec\u00edtase en voz alta ou movendo os beizos, coll\u00e9ndoo coa man esquerda e pas\u00e1ndoo cara o interior, por cada mantra, unha conta; \u00f3 chegar a \u00faltima conta, d\u00e1selle a volta e v\u00f3lvese a recitar pasando na direcci\u00f3n inversa (por onde se rematou).\nVenda de malas.\nActualmente \u00e9 moi com\u00fan atopar malas \u00e1 venda como obxectos de bixuter\u00eda e xoier\u00eda, tam\u00e9n en tendas de esoterismo ou de natureza etc. A\u00ednda que estruturalmente \u00e9 igual ca un colar e cadaqu\u00e9n lle pode dar o uso que desexe, para os budistas tr\u00e1tase dun obxecto ritual de grande importancia por con el se recitar mantras sagrados e palabras de poder; de a\u00ed que, para moitos practicantes, esta comercializaci\u00f3n e uso indebido sexa unha falta de respecto \u00e1s s\u00faas crenzas. As\u00ed a todo, o car\u00e1cter moral do budismo tampouco invita a censurar ou atacar esta pr\u00e1ctica comercial."}
{"id": "33190", "revid": "1987", "url": "https://gl.wikipedia.org/wiki?curid=33190", "title": "Garda Su\u00edza Pontificia", "text": "A Garda Su\u00edza Pontificia (de nome oficial \"Corpo della Guardia Svizzera Pontificia (Cohors Helvetica)\") \u00e9 unha pequena forza militar responsable da seguridade do Palacio Apost\u00f3lico, as entradas \u00e1 Cidade do Vaticano e a seguridade do Papa. O alem\u00e1n \u00e9 a s\u00faa lingua oficial. Foi fundada por Xulio II en 1505, para dispo\u00f1er dun corpo militar que protexese ao Papa.\nFinalidade e organizaci\u00f3n.\nCumpre un servizo de orde, vixilancia e seguridade do Papa, realizando asemade unha misi\u00f3n de protocolo nas visitas oficiais de gobernantes e embaixadores.\nEst\u00e1 composta por 110 soldados: un capit\u00e1n comandante, un capel\u00e1n, un tenente, dous subtenentes, 23 mandos intermedios, 70 alabardeiros, dous tamborileiros e unha banda de m\u00fasica. Aprenden tanto o uso de armas modernas (o fusil su\u00edzo SIG 550) como o da espada e alabarda. Os gardas son homes entre dezanove e trinta anos de idade, que, ademais de ser solteiros, realizasen o servizo militar en Su\u00edza. Dentro dos seus ideais destacan: solidez na fe cat\u00f3lica, fidelidade inquebrantable, amor pola Igrexa e polo Papa, coraxe, humildade, sentido do pr\u00f3ximo e humanidade.\nPrimeiras acci\u00f3ns.\nNas s\u00faas primeiras acci\u00f3ns destaca a defensa do papa Clemente VII durante o \"Saqueo de Roma\" por parte do ex\u00e9rcito de Carlos V de Alema\u00f1a, debido \u00f3 apoio do papa a Francisco I de Francia, que estaba en conflito con Carlos V. A acci\u00f3n militar sucedeu no castelo Sant'Angelo e 147 gardas perderon a vida.\nO papa P\u00edo V (1566-1572) enviounos a loitar contra os turcos na batalla de Lepanto. Con P\u00edo VI a garda foi disolta xa que este foi enviado \u00f3 exilio por Napole\u00f3n. A garda volveuse formar en 1801 e, en 1848, xogou un papel decisivo na defensa do Palacio Pontificio fronte \u00f3s revolucionarios nacionalistas italianos.\nLigaz\u00f3ns externas.\nWeb oficial da Garda Su\u00edza (en italiano)"}
{"id": "33193", "revid": "43749", "url": "https://gl.wikipedia.org/wiki?curid=33193", "title": "Euzkadi", "text": ""}
{"id": "33196", "revid": "839", "url": "https://gl.wikipedia.org/wiki?curid=33196", "title": "Jos\u00e9 Antonio Aguirre e Lecube", "text": ""}
{"id": "33201", "revid": "109216", "url": "https://gl.wikipedia.org/wiki?curid=33201", "title": "Nic\u00e9foro III", "text": "Nic\u00e9foro III Botaniates, nado cara o 1002 e finado o 10 de decembro de 1081, foi emperador de Bizancio dende 1078 ata a s\u00faa morte.\nTraxectoria.\nFoi proclamado emperador polo ex\u00e9rcito de oriente en 1078 en Nicea, tras rebelarse contra Miguel VII Ducas. V\u00e9nceo coa axuda do turco selx\u00facida S\u00fcleyman I, ao que paga tributo, e casa coa emperatriz Mar\u00eda de Alania, vi\u00fava de Miguel VII Ducas. Coa axuda de Aleixo Comneno, elimina os seus rivais, entre eles o xeneral Nic\u00e9foro Brienios, e consegue facerse aceptar pola aristocracia e o clero.\nO seu reinado \u00e9 unha cadea de revoltas e de guerras civ\u00eds. Tras desfacerse o partido da burocracia civil, o Senado atopouse privado de toda autoridade.\nCo apoio de Constantino Ducas, Aleixo Comneno apod\u00e9rase do poder e relega a Nic\u00e9foro ao convento de Peribleptos."}
{"id": "33202", "revid": "98629", "url": "https://gl.wikipedia.org/wiki?curid=33202", "title": "Arrano beltza", "text": "A arrano beltza (\"Aguia Negra\" en \u00e9uscaro) \u00e9 un antigo s\u00edmbolo vasco-navarro que mostra unha aguia negra sobre un fondo amarelo e \u00e9 moi usada, a\u00ednda que non exclusivamente, polos nacionalistas vascos como s\u00edmbolo da rexi\u00f3n do Pa\u00eds Vasco.\nSimbolismo e caracter\u00edsticas.\nA aguia negra era orixinariamente o selo do rei Sancho III de Navarra quen tivo baixo o seu mando t\u00f3dolos territorios de cultura e lingua vascas. Segundo a interpretaci\u00f3n nacionalista vasca, o mandato de Sancho III constit\u00fae un precedente hist\u00f3rico para as aspiraci\u00f3ns de unificaci\u00f3n dos territorios de lingua vasca nun estado independente. Segundo a perspectiva nacionalista espa\u00f1ola, \u00e9 un dos primeiros intentos de formar unha Espa\u00f1a unificada.\nEste s\u00edmbolo \u00e9 empregado frecuentemente pola chamada Ezker Abertzalea (Esquerda patriota), quen o consideran \"o s\u00edmbolo m\u00e1is antigo do territorio de Euskal Herria\". D\u00e1selle un uso semellante \u00f3 dos s\u00edmbolos buscados por Sabino Arana. A pesar disto, xunto \u00e1 ikurri\u00f1a, de orixe aranista, tam\u00e9n \u00e9 usada moi a mi\u00fado a arrano beltza, que \u00e9 considerada un s\u00edmbolo m\u00e1is xenuino de Euskal Herria. Pola mesma razon, esta esquerda abertzale empregan a mi\u00fado o tradicional termo de \"Euskal Herria\" no canto do neoloxismo \"Euskadi\", creado por Sabino Arana no s\u00e9culo XIX . (\"Euskadi\", por outra parte, comeza a ser m\u00e1is identificado coa Comunidade Aut\u00f3noma Vasca.)\nAlgunhas organizaci\u00f3ns vascas espa\u00f1olistas e as s\u00faas hom\u00f3nimas en Navarra empregan asemade a \"arrano beltza\", consider\u00e1ndoa, dende un punto de vista oposto, un s\u00edmbolo da unidade de Espa\u00f1a. Segundo esta idea, eles alegan que Sancho III aparece en moitos documentos nomeado \"Rex Hispanorum Regum\", \u00e9 dicir, \"Rei dos reinos de Hispania\", o que, dende o seu punto de vista, demostra que o Reino de Navarra perciv\u00eda a Espa\u00f1a como unha unidade territorial e hist\u00f3rica, a pesar da s\u00faa divisi\u00f3n pol\u00edtica. Sancho III ademais converteu a Castela nun reino cando o deu \u00f3 seu fillo Fernando (aqu\u00ed os espa\u00f1olistas obvian o feito de que Castela formouse a partir dun condado do Reino de Le\u00f3n), e a aguia, usada polos seus reis at\u00e9 incluso Isabel I ver\u00eda da \"arrano beltza\".\nV\u00e9xase tam\u00e9n.\n\"Arrano beltza\" \u00e9 tam\u00e9n unha canci\u00f3n do cantautor vasco Mikel Laboa, inclu\u00edndo os versos:\nIsto alude \u00e1 lenda sobre a orixe do escudo de armas de Navarra."}
{"id": "33204", "revid": "56817", "url": "https://gl.wikipedia.org/wiki?curid=33204", "title": "Miguel VII Ducas", "text": "Miguel VII Ducas, emperador de Bizancio entre 1067 e 1078). Foi tam\u00e9n co\u00f1ecido como Miguel Parapinaces (\"menos dun cuarto\"), pola depreciaci\u00f3n que durante o seu reinado sufriu a moeda bizantina.\nTraxectoria.\nMiguel VII era fillo do emperador Constantino X Ducas e da s\u00faa esposa Eudocia. Ao morrer o seu pai o 21 de maio de 1067, Eudocia asumiu a rexencia do Imperio. Pouco despois contraeu matrimonio con Romano IV Di\u00f3xenes, que foi coroado novo emperador o 1 de xaneiro de 1068.\nRomano IV foi derrotado polos selx\u00facidas na batalla de Manzikert (1071) (en gran parte debido \u00e1 escasa belicosidade demostrada polo curm\u00e1n de Miguel, Andr\u00f3nico Ducas, o que fixo pensar aos historiadores nunha conspiraci\u00f3n da aristocr\u00e1tica familia dos Ducas para acabar co poder de Romano IV). O c\u00e9sar Xo\u00e1n Ducas, pai de Andr\u00f3nico, conseguiu que o seu sobri\u00f1o Miguel fose proclamado emperador e coroado en Santa Sof\u00eda, en tanto que a s\u00faa nai, Eudocia, era reclu\u00edda nun convento. Os ex\u00e9rcitos mandados por Xo\u00e1n e Andr\u00f3nico venceron aos restos das tropas derrotadas de Romano IV, quen foi cegado, e morreu pouco despois a consecuencia das s\u00faas feridas.\nMiguel VII negouse a aceptar o tratado que o seu predecesor, Romano IV, asinara co sult\u00e1n selx\u00facida, Alp Arslan. Como consecuencia, as invasi\u00f3ns turcas continuaron e en 1080 constitu\u00eduse o sultanato de R\u00fcm, que dominaba a maior parte de Anatolia.\nDurante o reinado de Miguel, a situaci\u00f3n do Imperio foise progresivamente deteriorando: ademais das incursi\u00f3ns selx\u00facidas, aumentaron en Occidente os ataques de pechenegos e maxiares, a inflaci\u00f3n aumentou considerabelmente (orixe do alcume do emperador, \"Parapinaces\", \"menos dun cuarto\"), e produc\u00edronse varias insurrecci\u00f3ns militares.\nA primeira foi a do mercenario normando Roussel de Bailleul, quen fundou un estado independente en Anatolia, a\u00ednda que foi derrotado polo xeneral e futuro emperador Aleixo I Comneno. M\u00e1is adiante, en novembro de 1077, levantouse contra Miguel Nic\u00e9foro Brienio, que foi aclamado emperador en Adrian\u00f3polis, e, en Oriente, conduciu unha nova insurrecci\u00f3n Nic\u00e9foro Botaniates, \"strategos\" do \"thema\" de Anatolikon. Ao mesmo tempo, estalaron revoltas en Constantinopla, e Miguel viuse obrigado a abdicar e refuxiarse ao mosteiro de Studion. Nic\u00e9foro Botaniates entrou triunfalmente na capital, e fixo cegar ao seu rival Nic\u00e9foro Brienio."}
{"id": "33205", "revid": "98629", "url": "https://gl.wikipedia.org/wiki?curid=33205", "title": "Romano IV Di\u00f3xenes", "text": "Romano IV Di\u00f3xenes, emperador de Bizancio entre os anos 1068 e 1071, foi co\u00f1ecido sobre todo pola s\u00faa derrota na batalla de Manzikert.\nTraxectoria.\nOrixe.\nRomano pertenc\u00eda a unha distinguida familia de Capadocia, e distinguiuse como militar. Subiu ao trono ao contraer matrimonio con Eudocia, vi\u00fava de Constantino X Ducas. Foi coroado emperador o 1 de xaneiro de 1068.\nCoroaci\u00f3n.\nTras a s\u00faa coroaci\u00f3n, dirixiu tres exitosas campa\u00f1as contra os selx\u00facidas no leste de Anatolia, expuls\u00e1ndoos ao leste do \u00c9ufrates. En marzo de 1071 emprendeu unha nova campa\u00f1a cun ex\u00e9rcito duns 60.000 ou 70.000 homes. Deixou a maior parte deles \u00e1s ordes do seu xeneral Xos\u00e9 Tarcaniotes, e el, co resto das tropas, apoderouse da fortaleza de Manzikert. Pouco despois enfrontouse co ex\u00e9rcito selx\u00facida, mandado por Alp Arslan, en tanto que Tarcaniotes, por traiz\u00f3n ou por covard\u00eda, escapaba no canto de lle prestar auxilio. Romano foi vencido e feito prisioneiro.\nFoi conducido a presenza de Alp Arslan, quen lle ordenou bicar o chan ante el, e p\u00faxolle simbolicamente un p\u00e9 sobre o pescozo. Con todo, despois foi tratado como un h\u00f3spede, e asinou co sult\u00e1n un tratado de paz, polo cal pasaban a control selx\u00facida as cidades de Manzikert, Hier\u00f3polis, Edesa e Antioqu\u00eda, e Bizancio compromet\u00edase a pagarlle un oneroso tributo. Despois, o emperador foi deixado en liberdade.\nCon todo, en Constantinopla, unha conspiraci\u00f3n entronizou a Miguel, fillo de Constantino X Ducas e de Eudocia. A\u00ednda que Romano tratou de reunir o que quedaba do seu ex\u00e9rcito, foi derrotado polo xeneral Andr\u00f3nico Ducas, e aceptou renunciar ao trono e retirarse a un mosteiro, a cambio de que fose respectada a s\u00faa vida. Esta promesa, con todo, non foi respectada: sac\u00e1ronselle os ollos e foi paseado sobre unha besta de carga durante varios d\u00edas. Morreu na illa de Proti, nun mosteiro que el mesmo ordenara constru\u00edr, a consecuencia da infecci\u00f3n das s\u00faas feridas, pero antes, o seu inimigo, o cronista Miguel Psellos, escribiulle unha cruel carta felicit\u00e1ndoo pola s\u00faa boa sorte ao ser cegado, xa que era seguramente porque Deus o atopou digno dunha luz superior.\nDurante o seu reinado os normandos conquistaron Bari, o que significou o final da presenza bizantina en Italia."}
{"id": "33206", "revid": "13293", "url": "https://gl.wikipedia.org/wiki?curid=33206", "title": "R\u00edo Abad\u00edn", "text": ""}
{"id": "33207", "revid": "1505", "url": "https://gl.wikipedia.org/wiki?curid=33207", "title": "Constantino X Ducas", "text": "Constantino X Ducas, nado en 1006 e finado en maio de 1067, foi emperador do Imperio Bizantino entre 1059 e 1067. Foi nomeado sucesor por Isaac I Comneno, antes de retirarse a un mosteiro, grazas ao consello de Miguel Psellos.\nTraxectoria.\nConstantino estaba casado con Eudocia Macrembolitissa, sobri\u00f1a de Miguel Cerulario. Tanto Eudocia como Miguel Psellos foron figuras moi poderosas durante o seu reinado. Valedor da aristocracia civil de Constantinopla, foi bastante impopular. Limitou considerabelmente o financiamento do ex\u00e9rcito, o que se traduciu en importantes perdas territoriais. Durante o seu reinado, perd\u00e9ronse case todas as posesi\u00f3ns bizantinas en Italia (f\u00f3ra dun exiguo territorio ao redor de Bari) a mans do normando Roberto Guiscardo; tam\u00e9n se produciron as invasi\u00f3ns dos selx\u00facidas, guiados por Alp Arslan, quen conquistaron Armenia e Capadocia. Constantino, que xa era anci\u00e1n cando accedeu ao poder, morreu en 1067."}
{"id": "33208", "revid": "1505", "url": "https://gl.wikipedia.org/wiki?curid=33208", "title": "Isaac I Comneno", "text": "Isaac I Comneno, nado contra o ano 1005 e finado en 1061, foi emperador bizantino de 1057 a 1059. Foi o primeiro emperador da dinast\u00eda Comneno.\nTraxectoria.\nIsaac era fillo de Manuel Comneno, un oficial do emperador Basilio II que no seu leito de morte encomendara aos seus dous fillos, Isaac e Xo\u00e1n, ao emperador. Este encarg\u00e1rase de que os dous recibisen unha esmerada educaci\u00f3n no mosteiro de Studion; m\u00e1is adiante, deulles importantes cargos no ex\u00e9rcito. En 1057 era o comandante en xefe do ex\u00e9rcito bizantino, e encabezou unha rebeli\u00f3n contra o emperador Miguel VI. O 8 de xu\u00f1o dese ano foi proclamado emperador polas s\u00faas tropas e elevado sobre un escudo, segundo a antiga tradici\u00f3n militar. O 20 de agosto dese mesmo ano derrotou \u00e1s tropas de Miguel II, e o 1 de setembro entrou triunfante en Constantinopla.\nProp\u00faxose reformar o ex\u00e9rcito para recuperar para o Imperio a grandeza da \u00e9poca de Basilio II. Para recadar fondos, comezou a confiscar propiedades \u00e1 aristocracia latifundista, que se enriqueceu enormemente nos anos de crises que seguiron \u00e1 morte de Basilio II, en 1025. Intentou tam\u00e9n confiscar propiedades da Igrexa, o que produciu o seu enfrontamento co patriarca de Constantinopla Miguel Cerulario, que fora antes partidario seu e traballara activamente para a s\u00faa entronizaci\u00f3n. Como o patriarca ameazase a Isaac con destitu\u00edlo, o emperador f\u00edxoo deter e enviouno ao exilio o 8 de novembro de 1058. Como Cerulario se negase a renunciar ao seu cargo, Isaac fixo que se convocase formalmente un s\u00ednodo para destitu\u00edlo. O patriarca morreu antes de que o s\u00ednodo puidese ditar sentenza, pero o pobo de Constantinopla considerouno un m\u00e1rtir. Pouco m\u00e1is dun ano logo de comezar o seu reinado, Isaac atop\u00e1base coa oposici\u00f3n frontal da aristocracia, da Igrexa e do pobo de Constantinopla; s\u00f3 o ex\u00e9rcito continuaba s\u00e9ndolle leal.\nRealizou unha \u00fanica expedici\u00f3n militar durante o seu breve reinado, en 1059, contra os maxiares e pechenegos, que ameazaban as fronteiras setentrionais do Imperio. A finais de 1059, cando se atopaba cazando, enfermou repentinamente, e nomeou como sucesor, forzado por Miguel Psellos, a Constantino Ducas. Morreu en 1061, tras tomar o h\u00e1bito de monxe en Studion, onde se dedicou aos estudos literarios."}
{"id": "33209", "revid": "98629", "url": "https://gl.wikipedia.org/wiki?curid=33209", "title": "Dinast\u00eda Ducas-Comneno", "text": "A familia Comneno, Comnenus ou Komnenos foi unha importante dinast\u00eda na historia do Imperio bizantino.\nOs Comneno te\u00f1en a s\u00faa orixe en Paflagonia, quizais no castelo de Kastamonu, que posibelmente \u00e9 unha deformaci\u00f3n de \"Castra Comnenus\". Isaac I Comneno, un \"stratopedarchos\" (ou estratopedarca) en Oriente baixo Miguel VI, foi o fundador da dinast\u00eda Comneno de emperadores bizantinos. En 1057 Isaac deu un golpe de Estado contra Miguel e proclamouse emperador. Con todo, a dinast\u00eda non chegou ao poder absoluto ata o reinado de Aleixo I Comneno, o sobri\u00f1o de Isaac, en 1081. Nesta \u00e9poca, parece que xa non quedaban descendentes de ningunha das anteriores dinast\u00edas bizantinas, como as familias Sclerus ou Argiro. Os descendentes daqueles emperadores viv\u00edan no estranxeiro, pois casaran coas familias reais de Rusia, Francia, o Sacro Imperio, Polonia e Hungr\u00eda; de modo que aos Comneno resultoulles m\u00e1is f\u00e1cil ascender ao trono imperial.\nOs Comneno estaban relacionados coa familia Ducas, de forma que a mi\u00fado faise referencia \u00e1 dinast\u00eda como os \"Comnenoducai\" (ou \"Komnenodukai\"), xa que ata alg\u00fans personaxes usaron unidos ambos nomes. Aleixo I casou con Irene Ducaina, bisneta de Constantino X Ducas, un xeneral que sucedeu a Isaac I en 1059. Varias familias son, \u00e1 s\u00faa vez, descendentes dos Comnenoducai: os Pale\u00f3logo, os Anxo, os Vatatz\u00e9s (ou Batatzes) e os L\u00e1scaris. A filla m\u00e1is nova de Aleixo e Irene, Teodora, facilitou o posterior \u00e9xito da familia Anxo ao casar cun membro da mesma: dous netos de Teodora ser\u00edan emperadores: Isaac II Anxo e Aleixo III Anxo.\nBaixo Aleixo I e os seus sucesores o Imperio viviu un \u00e9poca de relativa prosperidade e estabilidade. Aleixo trasladou o palacio imperial \u00e1 zona de Blanquerna en Constantinopla. Reconquistouse aos turcos selx\u00facidas unha parte importante de Anatolia, coa que se fixeran xusto antes do reinado de Aleixo. Este tam\u00e9n presenciou o paso da Primeira Cruzada por territorio bizantino, que culminar\u00eda co establecemento dos Estados cruzados en Oriente. A dinast\u00eda Comneno estivo moi relacionada cos asuntos cruzados, e deste xeito produc\u00edronse matrimonios coas familias reinantes do Principado de Antioqu\u00eda e do Reino de Xerusal\u00e9n - Teodora Comnena, sobri\u00f1a de Manuel I Comneno, casou con Baldu\u00edno III de Xerusal\u00e9n, e Mar\u00eda Comnena, sobri\u00f1a-neta de Manuel, con Amalarico I de Xerusal\u00e9n.\nMalia a tendencia xeral na historia bizantina a destronar emperadores tras poucos anos de reinado, sorprendentemente, Aleixo reinou durante 37 anos, e o seu fillo Xo\u00e1n II, durante outros 25, non sen se ter que desfacer dunha conspiraci\u00f3n na s\u00faa contra organizada pola s\u00faa irm\u00e1, a cronista Ana Comnena e o marido desta, Nic\u00e9foro Brienios. O fillo de Xo\u00e1n, Manuel I, reinou tam\u00e9n durante outros 37 anos.\nA dinast\u00eda Comneno contou con numerosas p\u00f3las. Como a sucesi\u00f3n imperial non segu\u00eda unha orde determinada, sen\u00f3n que depend\u00eda do poder persoal e dos desexos do predecesor, en poucas xeraci\u00f3ns distintos familiares pod\u00edan presentarse como candidatos ao trono. Tralo reinado de Manuel I, a dinast\u00eda Comneno entrou nunha fase de conspiraci\u00f3ns e complots como moitas das precedentes. Aleixo II, o primeiro da familia en chegar ao trono sendo menor de idade, reinou s\u00f3 tres anos, e o seu sucesor Andr\u00f3nico I durante dous, destronado pola familia Anxo con Isaac II, que \u00e1 s\u00faa vez ser\u00eda destronado e cegado polo seu propio irm\u00e1n Aleixo III. Posteriormente, os Anxo resultaron destronados durante a Cuarta Cruzada en 1204, por un membro da familia Ducas. \nTralo afundimento do Imperio en 1204, unha p\u00f3la dos Comneno retornou \u00e1 s\u00faa patria de orixe en Paflagonia e creou al\u00ed o Imperio de Trebisonda nas costas do mar Negro. O primeiro emperador, tam\u00e9n chamado Aleixo I era neto de Andr\u00f3nico I. Estes emperadores, co\u00f1ecidos como os \"Grandes Comneno\" (\"Megas Komnenos\"), reinaron en Trebisonda durante m\u00e1is de 250 anos, ata que David de Trebisonda foi derrotado e executado polo sult\u00e1n otom\u00e1n Mahomet II.\nUn pr\u00edncipe da familia Comneno, tataraneto de Aleixo I, Miguel Anxo Comneno Ducas (Miguel I Ducas) fundou en 1204 o Despotado de Epiro, trala disoluci\u00f3n do Imperio bizantino por efecto da Cuarta Cruzada.\nUn membro renegado da familia, tam\u00e9n chamado Isaac, estableceu un \"imperio\" separado en Chipre no s\u00e9culo XII. A illa ser\u00edalle arrebatada por Ricardo Coraz\u00f3n de Le\u00f3n durante a Terceira Cruzada.\nO Imperio bizantino foi restaurado en 1261 en Constantinopla pola dinast\u00eda Pale\u00f3logo, unha familia que descend\u00eda dos Comneno, e gobernouno ata a ca\u00edda de Constantinopla en 1453."}
{"id": "33210", "revid": "52513", "url": "https://gl.wikipedia.org/wiki?curid=33210", "title": "Ion Antonescu", "text": "Ion Victor Antonescu, nado o 14 de xu\u00f1o de 1882 en Pite\u015fti e finado o 1 de xu\u00f1o de 1946 en Jilava, foi o primeiro ministro e \"conduc\u0103tor\" de Roman\u00eda do 4 de setembro de 1940 \u00f3 23 de agosto de 1944.\nTraxectoria.\nNa primeira guerra mundial foi o axudante do xefe do ex\u00e9rcito roman\u00e9s Constantin Preza, e foi o arquitecto da defensa de Moldavia fronte \u00f3s alem\u00e1ns que xa conquistaran o resto do pa\u00eds. Recibiu condecoraci\u00f3ns militares durante esta guerra e durante a segunda guerra balc\u00e1nica, onde ga\u00f1ou o alcume \"C\u00e2inele ro\u015fu\" (can vermello).\nDe 1922 a 1926, foi o agregado militar en Francia e Reino Unido de Roman\u00eda. \u00d3 seu regreso, dirixiu a \"\u015ecoala Superioar\u0103 de R\u0103zboi\" (Escola Superior de Guerra), foi Xefe do Estado Maior entre 1933 e 1934 e ministro de defensa entre 1937 e 1938. En 1940, o rei Carol II o nomea Primeiro Ministro, \u00f3s dous d\u00edas obrigou \u00f3 rei a traspasarlle os poderes da xefatura do estado e nomeouse \"conducator\" (l\u00edder). M\u00e1is tarde, a URSS conquista Besarabia e o norte de Bucovina. O 30 de agosto de 1940, Hungr\u00eda anexion\u00e1base a parte norte de Transilvania.\nPara recupera-los territorios tomados polos sovi\u00e9ticos, Antonescu fixo un pacto con Alema\u00f1a. Tam\u00e9n, aproximouse \u00f3 partido fascista roman\u00e9s (a Garda de Ferro) e ofreceulles carteiras ministeriais (15 de setembro de 1940). Antonescu quixo logo ter baixo o seu mando \u00e1 Garda de Aceiro, cuxas actividades antisemitas e paramilitares danaban a autoridade do estado. Ese per\u00edodo foi chamado Estado Nacional-Lexionario (\"Statul na\u0163ional-legionar\"), pero as esixencias dos fascistas \u00edan a m\u00e1is e finalmente a Garda sublevouse o 21 de xaneiro de 1941. Antonescu esmagou a rebeli\u00f3n, ilegalizou \u00f3 partido fascista e meteu presos \u00f3s seus dirixentes.\nRoman\u00eda participou xunto con Alema\u00f1a, Bulgaria e Hungr\u00eda na operaci\u00f3n Barbarroxa. Recuperou os territorios roubados pola URSS e seguiu avanzando en territorio ruso. Capturou Odesa (onde tivo lugar o masacre de Odesa baixo orde de Antonescu). Pero o rev\u00e9s da guerra rematou por elevar as voces disidentes e os partidos tradicionais propuxeron un novo l\u00edder (o fillo do rei Carol) e arrestaron a Antonescu.\nEn maio de 1946, o Tribunal Popular de Bucarest, xa en mans sovi\u00e9ticas, atopouno culpable de crimes contra a paz por colaborar cos nazis. Foi executado o 1 de xu\u00f1o de 1946.\nHolocausto.\nEntre 280.000 e 380.000 xudeus romaneses foron asasinados en campos de concentraci\u00f3n, asasinatos p\u00fablicos, fame, enfermidades co co\u00f1ecemento da autoridade executiva dirixida por Ion Antonescu. Outras minor\u00edas como os ciganos tam\u00e9n foron represaliadas igual que se fora territorio ocupado polas SS."}
{"id": "33211", "revid": "23204", "url": "https://gl.wikipedia.org/wiki?curid=33211", "title": "UCI ProTour", "text": "A UCI ProTour \u00e9 un sistema de competici\u00f3n dirixido pola Uni\u00f3n Ciclista Internacional (UCI) e creado polo expresidente da devandita asociaci\u00f3n, Hein Verbruggen. Est\u00e1 composto por unha serie de carreiras de bicicleta en estrada e un n\u00famero de equipos ciclistas, cada un dos cales debe competir en t\u00f3dalas carreiras do sistema. O 2005 foi o primeiro ano no que tivo validez.\nCreaci\u00f3n.\nA Uci ProTour xurdiu nunha clara imitaci\u00f3n do modelo da F\u00f3rmula 1. Antes da s\u00faa existencia, cada carreira invitaba libremente \u00f3s equipos que desexaba e cada equipo acud\u00eda \u00e1s carreiras que escoll\u00edas. Isto ti\u00f1a tanto inconvenientes como vantaxes:\nPara intentar solucionar estes problemas, Hein Verbruggen creou, fronte \u00e1 oposici\u00f3n das grandes carreiras e dos equipos pequenos, o co\u00f1ecido como UCI ProTour.\nVantaxes e desvantaxes.\nO UCI ProTour foi longamente criticado debido a que deixaba \u00f3s equipos pequenos (que non estaban integrados no sistema) \u00e1 marxe dos acontecementos deportivos importantes. Desa forma, estes equipos s\u00f3 poden acudir a carreiras pequenas que lles proporcionan poucos rendementos econ\u00f3micos e esperar unha das escasas invitaci\u00f3ns das Voltas m\u00e1is grandes para poder adquirir algo de importancia.\nAdemais, as Voltas m\u00e1is grandes v\u00edan que, co UCI ProTour, a s\u00faa capacidade de decisi\u00f3n reduc\u00edase. Os \u00fanicos criterios de competici\u00f3n que pasaban a ser v\u00e1lidos eran os da UCI e, a ra\u00edz diso, carreiras coma o Tour de Francia incumpriron en numerosas ocasi\u00f3ns as normativas da UCI ProTour.\nA controversia relativa a este tema contin\u00faa: a UCI vese imposibilitada a tomar sanci\u00f3ns contra carreiras coma o Tour (os organizadores da cal te\u00f1en case maior capacidade de decisi\u00f3n que a UCI mesma) e os equipos pequenos amosan continuas queixas.\nBaremo de puntuaci\u00f3n.\nClasificaci\u00f3n Individual.\nOs puntos ga\u00f1ados nas etapas ser\u00e1n sumados o\n\u00faltimo d\u00eda da proba.\nA proba contra o reloxo por equipos non d\u00e1 puntos.\nOs puntos que correspondan \u00e1s prazas obtidas por corredores que\nnon pertencen a equipos UCI ProTour non ser\u00e1n contados.\nO l\u00edder da clasificaci\u00f3n UCI ProTour levar\u00e1\nun maillot branco que o identificar\u00e1.\nClasificaci\u00f3n por equipos.\nOs puntos obtidos por equipos que non pertenzan \u00f3 UCI ProTour non son atribu\u00edbles.\nClasificaci\u00f3n por Pa\u00edses.\nA clasificaci\u00f3n por pa\u00edses ten en conta os puntos obtidos polos 5 primeiros corredores de cada pa\u00eds na\nclasificaci\u00f3n individual.\nAs clasificaci\u00f3ns individuais, por equipos e por pa\u00edses ser\u00e1n actualizadas \u00f3 final de cada proba do UCI ProTour."}
{"id": "33213", "revid": "98629", "url": "https://gl.wikipedia.org/wiki?curid=33213", "title": "Celeiro (documento)", "text": "Celeiro ou o diploma do rei Silo \u00e9 o documento en pergami\u00f1o considerado como o m\u00e1is antigo que se conserva na Pen\u00ednsula Ib\u00e9rica, malia alg\u00fan estudo chegar \u00e1 conclusi\u00f3n de que \u00e9 unha copia do IX ou X. Fai referencia a unha doaz\u00f3n que o rei Silo lles fai a cinco frades para constru\u00edren unha igrexa. O documento est\u00e1 confirmado polos reis Afonso II, Ramiro I, Ordo\u00f1o I e Afonso III.\nPergami\u00f1o.\nO pergami\u00f1o orixinal est\u00e1 en lingua latina e pertence \u00e1 Colecci\u00f3n documental do Arquivo Eclesi\u00e1stico da catedral de Le\u00f3n. As caracter\u00edsticas deste pergami\u00f1o son as que seguen:\nDescrici\u00f3n.\nEste documento \u00e9 unha doaz\u00f3n que o rei Silo fai o 23 de agosto de 775 a cinco frades para constru\u00edren unha igrexa entre os r\u00edos \"Iube\" (actual r\u00edo Eo) e Masma, e m\u00e1is concretamente entre o r\u00edo \"Alesancia\" (actual r\u00edo Grande, en Ribadeo) e o Mera, no lugar chamado \"Lucis\", actualmente Celeiro de Mari\u00f1aos, no concello de Barreiros."}
{"id": "33216", "revid": "5863", "url": "https://gl.wikipedia.org/wiki?curid=33216", "title": "Diego Armando Maradona", "text": "Diego Armando Maradona Franco, nado en Lan\u00fas (Buenos Aires) o 30 de outubro de 1960 e finado en Tigre o 25 de novembro de 2020, foi un futbolista e adestrador de f\u00fatbol arxentino. Xogaba de centrocampista ou dianteiro e foi internacional coa selecci\u00f3n arxentina. Alcumado \"El Diez\" e \"El Pelusa\", entre outros, est\u00e1 considerado como un dos mellores xogadores da historia deste deporte, sendo elixido o mellor xogador do s\u00e9culo XX nunha votaci\u00f3n realizada no sitio web da FIFA.\nAo longo da s\u00faa vida Maradona conseguiu importantes logros deportivos tanto coa selecci\u00f3n Arxentina, coa que conseguiu a Copa Mundial de F\u00fatbol de 1986, como con alg\u00fans dos clubs nos que xogou. Os seus logros deportivos v\u00edronse moitas veces contrastados pola s\u00faa adicci\u00f3n \u00e1s drogas e polos diversos feitos xudiciais nos que se viu involucrado.\nFinou o 25 de novembro do 2020 na s\u00faa residencia particular por mor dun paro cardiorrespiratorio tras ser dado de alta nunha cl\u00ednica de Buenos Aires, onde fora ingresado de urxencia ao serlle diagnosticado un hematoma subdural polo que foi operado.\nTraxectoria.\nComezos.\nCriouse en Villa Fiorito, unha localidade sita no sur de Buenos Aires. O seu primeiro contacto co mundo do f\u00fatbol foi en 1969, cando realizou unha proba para entrar no club de f\u00fatbol Los Cebollitas.\nCon 12 anos xogou alg\u00fans partidos coas divisi\u00f3ns inferiores de Argentinos Juniors. Para que isto sucedera o adestrador deb\u00eda mentir sobre a s\u00faa idade, xa que non alcanzaba a m\u00ednima disposta polo regulamento, e cando comezou a ser co\u00f1ecido inscribiuno con outro nome. O seu paso polas categor\u00edas inferiores foi moi curto, xa que antes de cumprir os 16 anos debutou no primeiro equipo de Argentinos Juniors.\nNo f\u00fatbol arxentino.\nO seu debut na Primeira Divisi\u00f3n Arxentina produciuse o 20 de outubro de 1976, nun partido do Campionato Metropolitano, oportunidade na que o seu equipo Argentinos Juniors perdeu ante Talleres de C\u00f3rdoba por 1-0. Sa\u00edu ao campo substitu\u00edndo a Rub\u00e9n An\u00edbal Giacobetti a poucos de comezar o segundo tempo, coa camiseta n\u00famero 16. Na primeira xogada na que participou realizou un \"cano\" -pasar a pelota entre as pernas do contrario- que provocou o entusiamo dos seareiros locais. Lembrando esa tarde, Maradona, ten afirmado: \"Ese d\u00eda toquei o ceo coas mans\".\nO mes seguinte, o d\u00eda 14 de novembro, converteu o seu primeiro gol contra San Lorenzo de Mar de Prata. Aos 16 anos foi convocado pola Selecci\u00f3n arxentina, e en 1979 foi elixido como mellor xogador suramericano do ano, despois de ga\u00f1ar o Mundial Xuvenil do Xap\u00f3n, onde anotou un tanto no partido definitorio fronte \u00e1 Uni\u00f3n Sovi\u00e9tica, que finalizou coa vitoria Arxentina por 3-1. Logo foi elixido como o mellor xogador do Mundial.\nFoi o m\u00e1ximo goleador dos torneos Metropolitano 1978, Metropolitano e Nacional 1979, Metropolitano e Nacional 1980; todos coa camiseta de Argentinos Juniors. Isto outorgoulle un r\u00e9cord no f\u00fatbol arxentino, \u00e9 o \u00fanico xogador que conseguiu consagrarse goleador do torneo en cinco ocasi\u00f3ns. O seu primeiro gol coa Selecci\u00f3n arxentina marcouno o 2 de xu\u00f1o de 1979 fronte a Escocia en Glasgow, onde o seu equipo venceu o local por 3 a 1. Mentres o seu renome medraba no mundo, na Arxentina os seus dereitos federativos foron adquiridos por Boca Juniors. Debutou o 22 de febreiro de 1981 e marcou dous goles fronte a Talleres de C\u00f3rdoba, a\u00ednda que desta vez vingouse e o seu equipo superou o seu rival por 4-1. Ese ano ga\u00f1ou o torneo Metropolitano coa conduci\u00f3n t\u00e1ctica de Silvio Marzolini. En Boca Juniors xogou 40 partidos e marcou 28 goles.\nPaso polo F.C. Barcelona.\nTrala s\u00faa participaci\u00f3n no Mundial de F\u00fatbol de 1982 celebrado en Espa\u00f1a, na que a Selecci\u00f3n arxentina se hospedou en Barcelona, Maradona foi vendido ao F\u00fatbol Club Barcelona que pagou 1.200 mill\u00f3ns de pesetas a Boca Juniors, cifra ata ese momento inaudita por un xogador no mercado mundial. O primeiro partido oficial de Maradona co Barcelona foi o 4 de setembro de 1982, onde, pese a que converteu un tanto, o seu equipo caeu co Valencia por 2-1. En decembro de 1982, tendo disputado 13 partidos da Liga, e marcado 6 goles, detect\u00f3uselle hepatite, raz\u00f3n pola que tivo que abandonar os campos por tres meses. Reapareceu o 12 de marzo de 1983, nun partido contra o Betis, pero o FC Barcelona non puido xa aspirar \u00e1 Liga, e soamente conseguiu a cuarta posici\u00f3n, quedando a seis puntos do campi\u00f3n, o Athletic de Bilbao. Maradona disputou 20 partidos de liga e anotou un total de 11 goles.\nO 26 de xu\u00f1o ga\u00f1ou a Copa da Liga, tam\u00e9n fronte ao Real Madrid, sendo Maradona o autor dun gol en cada un dos dous partidos da final. O gol anotado por Maradona no Estadio Santiago Bernab\u00e9u, e que supuxo a vitoria barcelonista, provocou a ovaci\u00f3n do p\u00fablico madridista, que reco\u00f1eceu a beleza do gol pese a ser marcado polo conxunto rival. A temporada 1983-84 empezou moi mal para Maradona. O 24 de setembro de 1983 enfront\u00e1ronse no Camp Nou o FC Barcelona e o Athletic de Bilbao, e Maradouna mancouse rompendo o noelo da perna esquerda. S\u00f3 puido xogar 16 partidos aquela temporada, nos que marcou un total de once goles. A final da Copa do Rei, disputada no Estadio Santiago Bernab\u00e9u de Madrid o 5 de maio de 1984, enfrontaba o Barcelona co Athletic de Bilbao, o vixente campi\u00f3n de Liga. Ga\u00f1ou o Athletic de Bilbao por 1 a 0, pero cando o \u00e1rbitro pitou o final do partido, Maradona agrediu a un xogador do Athletic e os xogadores de ambos os equipos le\u00e1ronse nunha liorta. Tralo esc\u00e1ndalo orixinado, varios xogadores foron fortemente sancionados e a Federaci\u00f3n Espa\u00f1ola de F\u00fatbol impuxo a Maradona unha sanci\u00f3n de tres meses sen poder xogar nas competici\u00f3ns espa\u00f1olas.\nPersoal.\nOs seus irm\u00e1ns Hugo Hern\u00e1n\u00a0e Lalo tam\u00e9n foron futbolistas."}
{"id": "33217", "revid": "98629", "url": "https://gl.wikipedia.org/wiki?curid=33217", "title": "Rep\u00fablica Socialista Sovi\u00e9tica de Letonia", "text": "A Rep\u00fablica Socialista Sovi\u00e9tica de Letonia (en let\u00f3n: Latvijas PSR) foi o nome dado o 21 de xullo de 1940 \u00f3 estado creado durante a segunda guerra mundial no territorio da previamente independente Rep\u00fablica de Letonia tras ser ocupada polo Ex\u00e9rcito Sovi\u00e9tico o 17 de xu\u00f1o de 1940 de acordo cos termos do Pacto de Molotov-Ribbentrop. A RSS de Letonia ingresou formalmente na Uni\u00f3n Sovi\u00e9tica o 5 de agosto de 1940, cando nominalmente converteuse na quinceava rep\u00fablica das que constitu\u00edan a URSS. O seu territorio foi conquistado pola Alema\u00f1a en 1941, denantes de ser retomada polos sovi\u00e9ticos entre 1944 e 1945."}
{"id": "33218", "revid": "23204", "url": "https://gl.wikipedia.org/wiki?curid=33218", "title": "Rep\u00fablica Socialista Sovi\u00e9tica de Lituania", "text": "Rep\u00fablica Socialista Sovi\u00e9tica de Lituania (en ) foi o nome dado a Lituania entre o 21 de xullo de 1940, data en que foi invadida pola Uni\u00f3n Sovi\u00e9tica e o 1 de marzo de 1990, cando o pa\u00eds recuperou a independencia.\nHistoria.\nTrala primeira guerra mundial.\nHoubo un intento frustrado de establecer un goberno sovi\u00e9tico en Lituania por parte do Ex\u00e9rcito Vermello bolxevique entre 1918 e 1919. A RSS de Lituania proclamouse o 16 de decembro de 1918, polo goberno revolucionario provisional, formado completamente por membros do Partido Comunista de Lituania. A RSS de Lituania estivo apoiada polo Ex\u00e9rcito Vermello, pero non logrou crear un goberno \"de facto\" con apoio popular, como fixera pouco antes o Consello de Lituania. Dous meses despois, o 27 de febreiro de 1919, uniuse \u00e1 Rep\u00fablica Socialista Sovi\u00e9tica de Belar\u00fas e proclamouse a Rep\u00fablica Socialista Sovi\u00e9tica Lituano-Belarusa, que existiu durante seis meses, ata o 25 de agosto de 1919.\nA Rep\u00fablica Socialista Sovi\u00e9tica Federativa de Rusia reco\u00f1eceu oficialmente \u00e1 Rep\u00fablica de Lituania polo asinamento do tratado de paz sovi\u00e9tico-lituano o 12 de xullo de 1920, po\u00f1endo as\u00ed fin \u00e1 existencia da RSS Lituana. Suxeriuse que o fracaso na conquista de Polonia durante a guerra polaco-sovi\u00e9tica previu aos sovi\u00e9ticos de invadir Lituania e restablecer unha rep\u00fablica sovi\u00e9tica nese momento.\nSegunda guerra mundial.\nO Pacto Molotov-Ribbentrop de agosto de 1939, entre a Alema\u00f1a nazi e a Uni\u00f3n Sovi\u00e9tica, estableceu que Lituania quedaba inclu\u00edda na \"esfera de influencia\" alem\u00e1. Por\u00e9n, a segunda guerra mundial comezou en setembro de 1939, e o pacto foi modificado para transferir a Lituania \u00e1 \"esfera\" sovi\u00e9tica. Isto garantiuse co intercambio de Lublin e partes da Provincia de Varsovia en Polonia, que orixinalmente estaban adscritas \u00e1 Uni\u00f3n Sovi\u00e9tica, pero que naquel momento xa foran ocupadas pola Wehrmacht.\nSeguindo o ultimato sovi\u00e9tico a Lituania de 1940 e a subsecuente invasi\u00f3n o 15 de xu\u00f1o de 1940, o presidente Antanas Smetona escapou do pa\u00eds. Antes de facelo e de acordo coa constituci\u00f3n lituana, cedeu as s\u00faas funci\u00f3ns ao Primeiro Ministro Antanas Merkys. O d\u00eda que seguiu \u00e1 partida de Smetona, Merkys anunciou que depuxera a Smetona e que chegara \u00e1 presidencia polo seu propio p\u00e9. O 17 de xu\u00f1o, a instancias dos sovi\u00e9ticos, Merkys nomeou a un periodista de esquerdas, Justas Paleckis, como Primeiro Ministro. Merkys renunciou tam\u00e9n, de xeito que Paleckis, pasou a ser o presidente en funci\u00f3ns. Para todos os efectos, Lituania perdera a s\u00faa independencia.\nPaleckis nomeou a un \"goberno popular\" dominado polos comunistas, con Vincas Kr\u0117v\u0117-Mickevi\u010dius como Primeiro Ministro. Este goberno disolveu o\u00a0Cuarto Parlamento (Seimas) e anunciou as elecci\u00f3ns para elixir un Parlamento Popular o 14 de xullo. Os votantes foron elixidos dunha lista \u00fanica proporcionada pola \"Uni\u00f3n de Traballadores de Lituania\", que non era m\u00e1is que unha fachada do recentemente reaparecido Partido Comunista de Lituania. A nova Seimas Popular reuniuse o 21 de xullo e o \u00fanico punto da orde do d\u00eda era converter a Lituania nunha rep\u00fablica Sovi\u00e9tica, xurdindo as\u00ed de novo a Rep\u00fablica Socialista Sovi\u00e9tica de Lituania, que solicitou ao goberno da URSS que a admitira como unha rep\u00fablica constitu\u00ednte. A resoluci\u00f3n tomouse de xeito un\u00e1nime. O 3 de agosto, o Soviet Supremo da URSS \"aceptou\" a petici\u00f3n e admitiu \u00e1 RSS de Lituania como a 14\u00ba Rep\u00fablica da Uni\u00f3n Sovi\u00e9tica. Lituania mant\u00e9n que xa que Smetona nunca rexeitou o cargo, a toma do poder de Merkys foi ilegal, e todas as acci\u00f3ns que levaron \u00e1 anexi\u00f3n por parte da URSS foron ilegais.\nLituania foi ocupada pola Alema\u00f1a nazi en xu\u00f1o de 1941. Coa Ocupaci\u00f3n dos estados B\u00e1lticos levada a cabo en 1944, restableceuse o poder Sovi\u00e9tico. Logo das d\u00faas ocupaci\u00f3ns, levouse a cabo unha sovietizaci\u00f3n do pa\u00eds mediante unha deportaci\u00f3n en masa de lituanos a gulags e outros campos de internamento da Uni\u00f3n Sovi\u00e9tica.\nDurante a segunda guerra mundial.\nOs Estados Unidos de Am\u00e9rica, o Reino Unido e outros pa\u00edses consideraron que a ocupaci\u00f3n de Lituania pola Uni\u00f3n Sovi\u00e9tica foi ilegal, citando a Doutrina Stimson, en 1940, pero acordaron non violar as fronteiras sovi\u00e9ticas despois das conferencias de paz que seguiron \u00e1 segunda guerra mundial. Os Estados Unidos rexeitaron reco\u00f1ecer a anexi\u00f3n de Lituania e o resto dos Estados B\u00e1lticos, pola URSS, durante toda a existencia da Uni\u00f3n.\nIndependencia.\nLituania declarou a s\u00faa independencia da Uni\u00f3n Sovi\u00e9tica o 11 de marzo de 1990, e foi a primeira rep\u00fablica sovi\u00e9tica en facelo. Todos os n\u00f3s legais da soberan\u00eda sovi\u00e9tica sobre a rep\u00fablica foron cortados cando Lituania declarou a restituci\u00f3n da s\u00faa independencia. A Uni\u00f3n Sovi\u00e9tica non reco\u00f1eceu esta declaraci\u00f3n e considerouna ilegal, xa que Lituania ti\u00f1a que seguir un procedemento concreto, segundo mandaba a Constituci\u00f3n da Uni\u00f3n Sovi\u00e9tica se quer\u00eda abandonar a Uni\u00f3n.\nLituania alegou que todo o proceso polo cal o pa\u00eds foi anexionado \u00e1 URSS foi ilegal e violaba tanto as leis lituanas e internacionais, de xeito que o \u00fanico que estaban facendo era reafirmar unha independencia que exist\u00eda previamente. A URSS tratou de invadir o pa\u00eds, pero a Rep\u00fablica Socialista Sovi\u00e9tica Federativa de Rusia na s\u00faa Declaraci\u00f3n da Soberan\u00eda do Estado, do 12 de xu\u00f1o freou os intentos da URSS de manter a Lituania dentro da Uni\u00f3n.\nIslandia reco\u00f1eceu de xeito inmediato a independencia de Lituania. O resto dos estados fix\u00e9rono a partir do Intento de Golpe de Estado na URSS de 1991, no que o que quedaba do goberno sovi\u00e9tico reco\u00f1ec\u00eda a independencia do pa\u00eds o 6 de setembro de 1991.\nEconom\u00eda.\nA colectivizaci\u00f3n na Rep\u00fablica Socialista Sovi\u00e9tica de Lituania tivo lugar entre 1947 e 1952.\nA renda per c\u00e1pita de 1990 da RSS de Lituania era de 8.591$, estando por riba da media dos 6.871$ do resto da Uni\u00f3n Sovi\u00e9tica. A\u00ednda as\u00ed era menos da metade da renda per c\u00e1pita dos pa\u00edses adxacentes como Noruega (18.470$), Suecia (17.680$) ou Finlandia (16,868$). Polo xeral, no Bloque do Leste a ineficacia dos sistemas sen competencia ou de equilibrio do mercado dos prezos converteuse custoso e insostible, especialmente coa crecente complexidade da econom\u00eda mundial. Estes sistemas, que requir\u00edan a planificaci\u00f3n do estado en todos os niveis, acabou colapsando baixo o peso das indeficacis econ\u00f3micas acumuladas, con varios intentos de reforma que simplemente contribu\u00edron \u00e1 aceleraci\u00f3n das tendencias \u00e1 crise de xeraci\u00f3n."}
{"id": "33219", "revid": "23204", "url": "https://gl.wikipedia.org/wiki?curid=33219", "title": "Rep\u00fablica Socialista Sovi\u00e9tica de Ucra\u00edna", "text": "A Rep\u00fablica Socialista Sovi\u00e9tica de Ucra\u00edna (\u0423\u043a\u0440\u0430\u0457\u043d\u0441\u044c\u043a\u0430 \u0420\u0430\u0434\u044f\u043d\u0441\u044c\u043a\u0430 \u0421\u043e\u0446\u0456\u0430\u043b\u0456\u0441\u0442\u0438\u0447\u043d\u0430 \u0420\u0435\u0441\u043f\u0443\u0431\u043b\u0456\u043a\u0430) foi creada o 25 de decembro de 1917, e foi unha das rep\u00fablicas que constitu\u00edron a Uni\u00f3n Sovi\u00e9tica cando esta foi formada en 1922. Trala segunda guerra mundial, en 1945, algunhas emendas \u00e1 Constituci\u00f3n da RSS de Ucra\u00edna foron aceptadas, que lle permitiron actuar como un suxeito separado en canto a lexislaci\u00f3n internacional, sendo parte da URSS \u00f3 mesmo tempo. Concretamente, esas emendas permitiron \u00e1 RSS de Ucra\u00edna converterse nun dos membros fundadores da Organizaci\u00f3n das Naci\u00f3ns Unidas (ONU) xunto \u00e1 URSS e a RSS de Belar\u00fas. En realidade isto s\u00f3 significaba dar \u00e1 Uni\u00f3n Sovi\u00e9tica votos e asentos extra na ONU, xa que a RSS de Ucra\u00edna non ti\u00f1a voz propia nos asuntos internacionais.\nA RSS de Ucra\u00edna foi renomeada \"Ucra\u00edna\" o 24 de agosto de 1991, e deixou a URSS o mesmo d\u00eda, volvendose un estado independente.\nA capital foi inicialmente Kh\u00e1rkiv (entre 1918 e 1934) e despois K\u00ediv (\"Kyiv\"). Crimea foi transferida \u00e1 rep\u00fablica en 1954 dende a RSSF de Rusia.\nA RSS de Ucra\u00edna acadou \u00e1 s\u00faa independencia tralo colapso da Uni\u00f3n Sovi\u00e9tica en 1991.\nOs l\u00edderes do Partido Comunista de Ucra\u00edna (e tam\u00e9n l\u00edderes da rep\u00fablica) foron:"}
{"id": "33220", "revid": "23204", "url": "https://gl.wikipedia.org/wiki?curid=33220", "title": "Rep\u00fablica Sovi\u00e9tica Federativa Socialista de Rusia", "text": "A Rep\u00fablica Sovi\u00e9tica Federativa Socialista de Rusia (\u0420\u043e\u0441\u0441\u0438\u0301\u0439\u0441\u043a\u0430\u044f \u0421\u043e\u0432\u0435\u0301\u0442\u0441\u043a\u0430\u044f \u0424\u0435\u0434\u0435\u0440\u0430\u0442\u0438\u0301\u0432\u043d\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0430\u044f \u0420\u0435\u0441\u043f\u0443\u0301\u0431\u043b\u0438\u043a\u0430, \u0420\u0421\u0424\u0421\u0420) foi a m\u00e1is grande e m\u00e1is poboada das quince Rep\u00fablicas sovi\u00e9ticas, e converteuse na Rusia actual trala ca\u00edda da Uni\u00f3n Sovi\u00e9tica.\nO estado foi establecido o 7 de novembro de 1917. O 10 de xullo de 1918 a Constituci\u00f3n Sovi\u00e9tica de 1918 foi aceptada. Converteuse en parte da Uni\u00f3n Sovi\u00e9tica en 1922, feito formalizado m\u00e1is adiante pola Constituci\u00f3n Sovi\u00e9tica de 1924. Na maior\u00eda dos idiomas, o termo \"Rusia Comunista\" \u00e9 empregado normalmente para o per\u00edodo entre 1917 e 1922. Nos documentos rusos oficiais daquel tempo era chamada Rep\u00fablica Rusa (\u0420\u043e\u0441\u0441\u0438\u0439\u0441\u043a\u0430\u044f \u0440\u0435\u0441\u043f\u0443\u0431\u043b\u0438\u043a\u0430) e Rep\u00fablica Sovi\u00e9tica (\u0421\u043e\u0432\u0435\u0442\u0441\u043a\u0430\u044f \u0440\u0435\u0441\u043f\u0443\u0431\u043b\u0438\u043a\u0430).\nO pa\u00eds estaba dirixido polo Presidente do Soviet Supremo da RSFS de Rusia (t\u00edtulo m\u00e1is recente). A s\u00faa capital era Moscova, tam\u00e9n capital da Uni\u00f3n Sovi\u00e9tica.\nNikita Khrushchev transferiu Crimea da RSFS de Rusia \u00e1 RSS de Ucra\u00edna en 1955.\nA RSFS de Rusia deixou de ser parte da URSS o 21 de decembro de 1991, 14 d\u00edas antes de que a URSS deixase de existir. Tralo colapso da Uni\u00f3n Sovi\u00e9tica en 1991, a RSFS de Rusia rexeitou a posibilidade dun sistema socialista e comezou reformas. Foi renomeada como Federaci\u00f3n Rusa baixo o liderado do Presidente Boris Eltsin. Estivo na Comunidade de Estados Independientes (CEI), fundada trala disoluci\u00f3n da URSS, practicamente formada por t\u00f3dalas Rep\u00fablicas Sovi\u00e9ticas, excepto Letonia, Lituania, Estonia e Xeorxia (at\u00e9 1993)."}
{"id": "33222", "revid": "23204", "url": "https://gl.wikipedia.org/wiki?curid=33222", "title": "Rep\u00fablica Socialista Sovi\u00e9tica de Estonia", "text": "A Rep\u00fablica Socialista Sovi\u00e9tica de Estonia (en estoniano: \"Eesti N\u00f5ukogude Sotsialistlik Vabariik\"; en ruso: \"\u042d\u0441\u0442\u043e\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\", transl. \"Estonskaya Sovetskaya Sotsalisticheskaya Respublika\"), tam\u00e9n co\u00f1ecida como a RSS de Estonia, foi unha das rep\u00fablicas que compo\u00f1\u00edan a antiga Uni\u00f3n Sovi\u00e9tica. Ref\u00edrese a un estado monicreque sovi\u00e9tico de curta vida proclamado o 21 de xullo de 1940 logo da invasi\u00f3n e ocupaci\u00f3n da Rep\u00fablica de Estonia pola URSS, e en consecuencia \u00e1 rep\u00fablica constitu\u00ednte da URSS que a sucedeu logo da s\u00faa anexi\u00f3n entre 1940 e 1941, e entre 1944 e 1991. O territorio de Estonia estivo ocupado polos nazis entre 1941 e 1944 (vexa Ocupaci\u00f3n de Estonia pola Alema\u00f1a Nazi).\nS\u00edmbolos da RSS de Estonia.\n A bandeira da RSS de Estonia foi adoptada o 6 de febreiro de 1953. Era unha bandeira vermella, ao estilo das demais bandeiras sovi\u00e9ticas, co fouce e martelo en ouro, e enriba unha estrela vermella cos contornos en ouro. Na metade inferior da bandeira aparecen unhas ondas de mar en p\u00farpura e coas cristas brancas. \nAntes disto, a bandeira era vermella co fouce e martelo en dourado no curruncho superior esquerdo. Enriba dos s\u00edmbolos comunistas aparec\u00edan en dourado os caracteres latinos \"ENSV\" (\"Eesti N\u00f5ukogude Sotsialistlik Vabariik\").\nO escudo de armas da RSS de Estonia foi adoptado en 1940 polo goberno. Amosa un amencer acentuado por raios de sol, o fouc e martelo pola vitoria do comunismo e a \"comunidade mundial de estados socialistas\", e a estrela vermella para simbolizar a adhesi\u00f3n ao comunismo.\nNa parte baixa do texto sobre a banda p\u00f3dese ler, en lingua estoniana, Eesti NSV (por \"Eesti N\u00f5ukogude Sotsialistlik Vabariik\", \"Rep\u00fablica Socialista Sovi\u00e9tica de Estonia\"). \u00c1 dereita, talos de trigo rodean o centro do escudo de armas, e \u00e1 esquerda unha p\u00f3la de con\u00edfera.\nA banda ten o lema nacional da URSS (\"Proletarios de t\u00f3dolos pa\u00edses, un\u00eddevos!\") tanto en estoniana (\"K\u00f5igi maade proletaarlased, \u00fchinege!\") e rusa (\"\u041f\u0440\u043e\u043b\u0435\u0442\u0430\u0440\u0438\u0438 \u0432\u0441\u0435\u0445 \u0441\u0442\u0440\u0430\u043d, \u0441\u043e\u0435\u0434\u0438\u043d\u044f\u0439\u0442\u0435\u0441\u044c!\").\nHistoria.\nOcupaci\u00f3n sovi\u00e9tica de 1940.\nO destino da Rep\u00fablica de Estonia antes da segunda guerra mundial decidiuse polo Pacto de Non Agresi\u00f3n Xermano-Sovi\u00e9tico e polo Protocolo Segredo Adicional de agosto de 1939.\nO 24 de setembro de 1939 apareceron barcos de guerra sovi\u00e9ticos nos portos estonianos e bombardeiros sovi\u00e9ticos comezaron a patrullar de xeito ameazador sobre Tallinn e os arredores. Moscova esixiu que Estonia permitise \u00e1 URSS establecer bases militares e despregar 25,000 efectivos en chan estoniano mentres durase a guerra en Europa. O goberno de Estonia aceptou o ultimato asinando o correspondente acordo o 28 de setembro de 1939.\nO 12 de xu\u00f1o de 1940, segundo o director do Arquivo de Estado Ruso do Departamento Naval Pavel Petrov (C.Phil.), foi dada a orde \u00e1 Frota B\u00e1ltica Sovi\u00e9tica de que Estonia fose bloqueada militarmente.\nO 14 de xu\u00f1o o bloqueo militar sovi\u00e9tico de Estonia converteuse nun feito mentres a atenci\u00f3n do mundo dirix\u00edase cara a ca\u00edda de Par\u00eds en mans da Alema\u00f1a nazi o d\u00eda anterior. Dous avi\u00f3ns sovi\u00e9ticos derribaron ao avi\u00f3n de pasaxeiros fin\u00e9s \"Kaleva\" que voaba dende Tallinn a Helsinqui levando tres sacas de correos diplom\u00e1ticas das delegaci\u00f3ns dos EEUU en Tallinn, Riga e Helsinqui.\nO 16 de xu\u00f1o, a Uni\u00f3n Sovi\u00e9tica invadiu Estonia. A Uni\u00f3n Sovi\u00e9tica presentou un ultimato, demandando a substituci\u00f3n do goberno estoniano e acceso libre para as tropas sovi\u00e9ticas. O Ex\u00e9rcito Vermello emerxeu das bases militares en Estonia e, axudado por 90,000 efectivos sovi\u00e9ticos adicionais, tomou o pa\u00eds, ocupando os territorios da Rep\u00fablica de Estonia, e organizando e apoiando protestas comunistas en todo o pa\u00eds.\nO 17 de xu\u00f1o, o d\u00eda en que Francia rendiuse a Alema\u00f1a, Estonia aceptou o ultimato. O goberno estoniano decidiu de acordo co Pacto Kellogg-Briand non defenderse; dada a atafegante forza sovi\u00e9tica tanto nas fronteiras como dentro do pa\u00eds, a orde foi de non resistir, para evitar o derramamento de sangue e a guerra aberta.\nA maior\u00eda das Forzas de Defensa Estonias e a Liga de Defensa Estonia rend\u00edronse de acordo coas ores e foron desarmadas polo Ex\u00e9rcito Vermello. Tan s\u00f3 o Batall\u00f3n Independente de Sinais Estoniano estacionado en Tallinn, na r\u00faa Raua, amosou resistencia. Cando o Ex\u00e9rcito Vermello introduciu como apoio seis veh\u00edculos blindados de combate, a batalla durou varias horas at\u00e9 o solpor. Houbo un morto e varios feridos no lado estoniano, e dez mortos e m\u00e1is feridos no loado sovi\u00e9tico. Finalmente p\u00faxose fin \u00e1 resistencia militar con negociaci\u00f3ns e o Batall\u00f3n Independente de Sinais rendiuse e foi desarmado.\nO 21 de xu\u00f1o de 1940, a ocupaci\u00f3n sovi\u00e9tica da Rep\u00fablica de Estonia era completa. A Bandeira de Estonia foi substitu\u00edda por unha bandeira vermella na torre de Pikk Hermann.\nO 21 de xu\u00f1o o Presidente Konstantin P\u00e4ts (deportado a Ufa o 30 de xullo e m\u00e1is tarde arrestado) formou un novo goberno baixo o Primeiro Ministro Johannes Vares.\nEntre o 14 e o 15 de xullo celebr\u00e1ronse unhas elecci\u00f3ns parlamentarias monopartidistas onde t\u00f3dolos candidatos anticomunistas foron prohibidos. A xente foi forzada a votar baixo o medo de persecuci\u00f3n, e aqueles que non o fixeron foron m\u00e1is tarde arrestados acusados de traiz\u00f3n e executados. Foron establecidos tribunais para castigar aos \"traidores ao pobo\", aqueles que non cumpriran co \"deber pol\u00edtico\" de votar para que Estonia entrase na URSS. A comunista \"Uni\u00f3n do Pobo Traballador Estoniano\" acadou unha maior\u00eda absoluta de escanos. O 21 de xullo o parlamento (\"Riigivolikogu\") proclamou a creaci\u00f3n da Rep\u00fablica Socialista Sovi\u00e9tica de Estonia, e, a pesar das promesas dadas antes das elecci\u00f3ns, pediu a uni\u00f3n \u00e1 Uni\u00f3n Sovi\u00e9tica o 22 de xullo. En resposta a RSS de Estonia foi formalmente incorporada \u00e1 Uni\u00f3n Sovi\u00e9tica o 6 de agosto de 1940, e especialmente converteuse na d\u00e9cimo sexta rep\u00fablica constitu\u00ednte da URSS. O 16 de xullo de 1956, a RSS Carelo-Finesa foi degradada \u00e1 Rep\u00fablica Socialista Sovi\u00e9tica Aut\u00f3noma de Carelia; dende ese momento at\u00e9 1991, a RSS de Estonia foi considerada a d\u00e9cimo quinta rep\u00fablica constitu\u00ednte.\nSegundo fontes occidentais e estonianas a Rep\u00fablica de Estonia foi ocupada pola Uni\u00f3n Sovi\u00e9tica en xu\u00f1o de 1940, e incorporada forzosamente \u00e1 URSS como resultado dun golpe de estado comunista apoiado por tropas sovi\u00e9ticas. Os Estados Unidos, Reino Unido e outras potencias occidentais consideraron \u00e1 anexi\u00f3n de Estonia pola URSS ilegal seguindo a Doutrina Stimson \u2014 postura que fixo da doutrina un precedente establecido da legalidade internacional. Malia que os Estados Unidos e o Reino Unido, aliados da URSS contra Alema\u00f1a durante a segunda guerra mundial, reco\u00f1eceron de facto a ocupaci\u00f3n das rep\u00fablicas b\u00e1lticas pola URSS na Conferencia de Ialta en 1945, mantiveron relaci\u00f3ns diplom\u00e1ticas cos representantes exiliados da independente Rep\u00fablica de Estonia, e nunca reco\u00f1eceron xuridicamente a anexi\u00f3n da Rep\u00fablica de Estonia.\nO goberno ruso contin\u00faa a manter, por\u00e9n, que a anexi\u00f3n sovi\u00e9tica de Estonia foi lex\u00edtima\nO terror sovi\u00e9tico.\nAs autoridades sovi\u00e9ticas, tendo ga\u00f1ado o control de Estonia, inmediatamente impuxeron o seu sistema e r\u00e9xime. Foi dada a Orde \u2116 001223 \"Sobre o procedemento para levar a cabo a de Lituania, Letonia e Estonia\".\nDurante o primeiro ano da ocupaci\u00f3n sovi\u00e9tica (1940-1941), m\u00e1is de 8,000 persoas, inclu\u00edndo a maior\u00eda dos l\u00edderes pol\u00edticos do pa\u00eds e dos oficiais militares, foron arrestados. Arredor de 2,200 dos arrestados foron executados en Estonia, mentres moitos dos outros foron levados a campos de concentraci\u00f3n en Rusia, dende onde moi poucos puideron volver vivos m\u00e1is tarde.\nO 19 de xullo de 1940, o Comandante en xefe do Ex\u00e9rcito Estoniano Johan Laidoner foi capturado pola NKVD e deportado xunto coa s\u00faa muller ao pobo de Penza. Laidoner morreu no Campo de Prisioneiros Vladimir, en Rusia, o 13 de marzo de 1953. O Presidente de Estonia, Konstantin P\u00e4ts, foi arrestado e deportado polos sovi\u00e9ticos a Ufa (Rusia) o 30 de xullo, morreu nun hospital psiqui\u00e1trico en Kalinin (actualmente Tver) en Rusia en 1956.\n800 oficiais estonianos, aproximadamente a metade do total, foron executados, arrestados ou mortos de fame nos campos de prisioneiros.\nA ocupaci\u00f3n nazi: 1941-1944.\nLogo de que a Alema\u00f1a Nazi invadise a Uni\u00f3n Sovi\u00e9tica o 22 de xu\u00f1o de 1941, a Wehrmacht ocupou Estonia en xullo de 1941.\nMalia que os alem\u00e1ns foron percibidos ao comezo como liberadores da URSS e da s\u00faa represi\u00f3n por moitos estonianos que esperaban a restauraci\u00f3n da independencia do seu pa\u00eds, veuse pronto que eran outro poder de ocupaci\u00f3n. Os alem\u00e1ns saquearon o pa\u00eds no esforzo da guerra e desencadearon o Holocausto. Estonia foi incorporada \u00e1 provincia alem\u00e1 de Ostland.\nA ocupaci\u00f3n sovi\u00e9tica: 1944-1991.\nAs forzas sovi\u00e9ticas volveron a ocupar Estonia no outono de 1944 logo de feroces batallas no nord\u00e9s do pa\u00eds, no r\u00edo Narva e na li\u00f1a Tannenberg (Sinim\u00e4ed). En 1944, atop\u00e1ndose co pa\u00eds sendo reocupado polo ex\u00e9rcito sovi\u00e9tico, 80,000 persoas fuxiron de Estonia por mar a Finlandia e Suecia. 25,000 estonianos chegaron a Suecia e m\u00e1is de 42,000 a Alema\u00f1a. Durante a guerra arredor de 8,000 sueco-estonianos e os membros das s\u00faas familias emigraron a Suecia . Logo da retirada dos alem\u00e1ns, arredor de 30,000 partisanos permaneceron ocultos nos bosques estonianos, iniciando unha masiva guerra de guerrillas.\nEn 1945 alg\u00fans territorios do leste de Estonia cos pobos de Jaanilinn e Petseri foron transferidos \u00e1 RSFS de Rusia.\nEn 1949 27,650 tropas sovi\u00e9ticas estaban a\u00ednda a loitar contra a guerrilla estoniana dos \"irm\u00e1ns do bosque\". A deportaci\u00f3n masiva de 1949, cando arredor de 21,000 persoas foron levadas de Estonia, creboulle as costas ao movemento partisano. 6,600 partisanos entreg\u00e1ronse en novembro de 1949. M\u00e1is tarde, o fracaso do levantamento h\u00fangaro crebou a moral de 700 homes que a\u00ednda permanec\u00edan nos bosques. Segundo datos sovi\u00e9ticos, at\u00e9 1953 caeron 20,351 partisanos. Destes, 1,510 finaron en batalla. Durante ese per\u00edodo, 1,728 membros do Ex\u00e9rcito Vermello, NKVD e a milicia foron derribados polos \"irm\u00e1ns do bosque\". August Sabbe, o derradeiro supervivente deles en Estonia, foi descuberto e asasinado por axentes da KGB en 1978.\nDurante a primeira d\u00e9cada baixo dominio sovi\u00e9tico logo da guerra, Estonia era gobernada dende Moscova a trav\u00e9s de gobernadores estonianos nados en Rusia. Nados nas familias de estonianos \u00e9tnicos en Rusia, recibiran a s\u00faa educaci\u00f3n na Uni\u00f3n Sovi\u00e9tica durante a administraci\u00f3n estalinista e finais dos anos trinta. Moitos deles pelexaran no Ex\u00e9rcito Vermello, e alg\u00fans deles dominaban a lingua estoniana.\nMalia que os Estados Unidos e o Reino Unido, aliados da URSS contra Alema\u00f1a durante a segunda guerra mundial, reco\u00f1eceron de facto a ocupaci\u00f3n da Rep\u00fablica de Estonia pola URSS na Conferencia de Ialta en 1945, os gobernos do resto dos pa\u00edses democr\u00e1ticos non reco\u00f1eceron xuridicamente a anexi\u00f3n de Estonia pola URSS, nin en 1940 nin en 1944 de jure de acordo coa declaraci\u00f3n de Sumner Welles do 23 de xullo de 1940. Varios pa\u00edses reco\u00f1eceron a diplom\u00e1ticos estonianos que funcionaron en moitos pa\u00edses no nome do seu anterior goberno. Estes c\u00f3nsules persistiron nesta an\u00f3mala situaci\u00f3n at\u00e9 a derradeira restauraci\u00f3n da independencia de Estonia en 1991.\nA primeira composici\u00f3n parlamentaria libremente elixida durante a era sovi\u00e9tica en Estonia aprobou as resoluci\u00f3ns de independencia o 8 de maio de 1990, e renomeou \u00e1 RSS de Estonia a Rep\u00fablica de Estonia. O 20 de agosto de 1991, o parlamento estoniano emitiu a Declaraci\u00f3n de Independencia da Uni\u00f3n Sovi\u00e9tica. O 6 de setembro de 1991, o Concilio Supremo da URSS reco\u00f1eceu a independencia de Estonia, inmediatamente seguida polos reco\u00f1ecementos internacionais da Rep\u00fablica de Estonia.\nEn 1992, Heinrich Mark, o Primeiro Ministro da Rep\u00fablica de Estonia no exilio, presentou as s\u00faas credenciais ao novo Presidente de Estonia electo, Lennart Meri. O 23 de febreiro de 1989 a bandeira da RSS de Estonia foi arriada en Pikk Hermann, e substitu\u00edda pola bandeira de Estonia azul, branca e negra, o 24 de febreiro de 1989.\nAs derradeiras tropas sovi\u00e9ticas marcharon de Estonia en agosto de 1994."}
{"id": "33223", "revid": "23204", "url": "https://gl.wikipedia.org/wiki?curid=33223", "title": "Rep\u00fablica Socialista Sovi\u00e9tica de Xeorxia", "text": "A Rep\u00fablica Socialista Sovi\u00e9tica de Xeorxia (en xeorxiano: \"\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e1\u10d0\u10d1\u10ed\u10dd\u10d7\u10d0 \u10e1\u10dd\u10ea\u10d8\u10d0\u10da\u10d8\u10e1\u10e2\u10e3\u10e0\u10d8 \u10e0\u10d4\u10e1\u10de\u10e3\u10d1\u10da\u10d8\u10d9\u10d0 sakartvelos sabch'ota socialist'uri resp'ublik'a\"; en ruso: \"\u0413\u0440\u0443\u0437\u0438\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430 Gruzinskaya Sovetskaya Sotsialisticheskaya Respublika\") foi unha das rep\u00fablicas que formou a Uni\u00f3n Sovi\u00e9tica."}
{"id": "33224", "revid": "23204", "url": "https://gl.wikipedia.org/wiki?curid=33224", "title": "Rep\u00fablica Socialista Sovi\u00e9tica de Belar\u00fas", "text": "A Rep\u00fablica Socialista Sovi\u00e9tica de Belar\u00fas (en ) foi un dos membros fundadores da Uni\u00f3n de Rep\u00fablicas Socialistas Sovi\u00e9ticas en 1922, xunto \u00e1 RSS de Ucra\u00edna, a RSSF Transcauc\u00e1sica e a RSSF de Rusia. Tam\u00e9n foi co\u00f1ecida co nome de Rusia Branca.\nA capital da Rep\u00fablica era Minsk. A Rep\u00fablica Socialista Sovi\u00e9tica de Belar\u00fas foi creada o 1 de xaneiro de 1919.\nHistoria.\nParte do Imperio Ruso antes da primeira guerra mundial, Belar\u00fas declarou a s\u00faa independencia o 25 de marzo de 1918, formando a Rep\u00fablica Nacional de Belar\u00fas. A rep\u00fablica tivo, de todas formas, unha curta vida, e o r\u00e9xime foi derrocado trala retirada alem\u00e1. En 1919 Belar\u00fas converteuse na Rep\u00fablica Socialista Sovi\u00e9tica de Belar\u00fas, e \"ingresou\" na Rep\u00fablica Socialista Sovi\u00e9tica Lituano-Belarusa. Trala guerra polaco-sovi\u00e9tica rematada en 1921, as terras de Belar\u00fas foron divididas entre Polonia e a RSS de Belar\u00fas, que converteuse nun membro fundador da URSS en 1922. En setembro de 1939, a Uni\u00f3n Sovi\u00e9tica anexionouse a Belar\u00fas polaca como resultado do Pacto de Molotov-Ribbentrop.\nTrala segunda guerra mundial, a RSS de Belar\u00fas obtivo voz na Asemblea Xeral da ONU xunto \u00e1 Uni\u00f3n Sovi\u00e9tica e a RSS de Ucra\u00edna, convert\u00e9ndose nun dos membros fundadores da ONU.\nTralo Golpe de Estado de Agosto, o Soviet Supremo de Belar\u00fas declarou a independencia da URSS o 25 de agosto de 1991. A rep\u00fablica cambiou o nome polo de \"Rep\u00fablica de Belar\u00fas\" o 19 de setembro de 1991. O 8 de decembro de 1991 foi asinante, xunto a Rusia e Ucra\u00edna, dos Acordos de Belavezha, que substitu\u00edron \u00e1 URSS pola Comunidade de Estados Independentes (CEI)."}
{"id": "33228", "revid": "23204", "url": "https://gl.wikipedia.org/wiki?curid=33228", "title": "Rep\u00fablica Socialista Sovi\u00e9tica de Acerbaix\u00e1n", "text": "A Rep\u00fablica Socialista Sovi\u00e9tica de Acerbaix\u00e1n foi o nome dado ao estado resultante da Rep\u00fablica Democr\u00e1tica de Acerbaix\u00e1n cando este territorio formou parte da Uni\u00f3n de Rep\u00fablicas Socialistas Sovi\u00e9ticas (URSS), entre 1936 e 1991, e da Rep\u00fablica Socialista Sovi\u00e9tica Federativa Transcauc\u00e1sica xunto coa RSS de Armenia e a RSS de Xeorxia, de 1922 a 1936. \nAcerbaix\u00e1n declarou a s\u00faa independencia da URSS o 30 de agosto de 1991, e foi renomeado Rep\u00fablica de Acerbaix\u00e1n. Acerbaix\u00e1n obtivo oficialmente a s\u00faa independencia o 25 de decembro de 1991, coa disoluci\u00f3n da URSS, convert\u00e9ndose ent\u00f3n membro da Comunidade de Estados Independentes (CEI)."}
{"id": "33229", "revid": "1131", "url": "https://gl.wikipedia.org/wiki?curid=33229", "title": "Rep\u00fablica Socialista Sovi\u00e9tica de Casaquist\u00e1n", "text": "A Rep\u00fablica Socialista Sovi\u00e9tica de Casaquist\u00e1n (\u049a\u0430\u0437\u0430\u049b \u0421\u043e\u0432\u0435\u0442\u0442\u0456\u043a \u0421\u043e\u0446\u0438\u0430\u043b\u0438\u0441\u0442\u0456\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b), foi a segunda rep\u00fablica en extensi\u00f3n das que formaron a Uni\u00f3n Sovi\u00e9tica, na Asia central, e \u00e9 hoxe en d\u00eda o estado independente de Casaquist\u00e1n. Ti\u00f1a unha superficie de 2,717,300 quil\u00f3metros cadrados (1,063,200 millas cadradas) e a s\u00faa capital era Alma-Ata.\nContexto.\nEstablecida o 26 de agosto de 1920, inicialmente foi unha rep\u00fablica aut\u00f3noma dentro da RSSF de Rusia. O 5 de decembro de 1936 volveuse unha rep\u00fablica independente da URSS, chamada \"RSS de Casaquist\u00e1n\" . Durante os 50 e os 60 os cidad\u00e1ns sovi\u00e9ticos foron urxidos a axudar a poboar as \"Terras virxes\" da RSS de Casaquist\u00e1n. O influxo dos inmigrantes (maioritariamente rusos, pero inclu\u00edndo algunhas minor\u00edas nacionais deportadas) favoreceron a mestura racial e permitiron que o n\u00famero de casacos fose inferior \u00f3 de non casacos. Os outros grupos \u00e9tnicos inclu\u00edan ucra\u00ednos, alem\u00e1ns, belarusos, coreanos, e outros; os alem\u00e1ns no momento da independencia formaban sobre o 8% da poboaci\u00f3n, a m\u00e1is alta concentraci\u00f3n de alem\u00e1ns en toda a Uni\u00f3n Sovi\u00e9tica. A independencia fixo que moitos destes novos habitantes emigrasen. \nO 10 de decembro de 1991 a RSS de Casdaquist\u00e1n foi renomeada \"Rep\u00fablica de Casaquist\u00e1n\" e seis d\u00edas despois acadou a s\u00faa independencia.\nPoboaci\u00f3n.\nA poboaci\u00f3n nativa son os Casaquistanos (4,234,000 en 1970). En 1970, a rep\u00fablica ti\u00f1a un n\u00famero apreciable de rusos (5,522,000) e ucra\u00ednos (933,000). Nas terras des\u00e9rticas do norte de Casaquist\u00e1n, hab\u00eda t\u00e1rtaros (288,000), uzbekos (216,000), e belarusos (198,000)."}
{"id": "33230", "revid": "839", "url": "https://gl.wikipedia.org/wiki?curid=33230", "title": "RSS de Ucra\u00edna", "text": ""}
{"id": "33232", "revid": "43749", "url": "https://gl.wikipedia.org/wiki?curid=33232", "title": "Federaci\u00f3n Rusa", "text": ""}
{"id": "33235", "revid": "75439", "url": "https://gl.wikipedia.org/wiki?curid=33235", "title": "Pacto de Ajuria Enea", "text": "O Acordo para a Normalizaci\u00f3n e Pacificaci\u00f3n de Euskadi, m\u00e1is co\u00f1ecido como Pacto de Ajuria Enea por ter sido firmado no Palacio de Ajuria Enea, sede da Presidencia do Goberno Vasco, en Vitoria, foi subscrito o 12 de xaneiro de 1988 por Alianza Popular (AP), Centro Democr\u00e1tico e Social (CDS), Euskadiko Ezkerra (EE), Euzko Alderdi Jeltzalea - Partido Nacionalista Vasco (EAJ-PNV), Partido Socialista de Euskadi (PSE-PSOE), Eusko Alkartasuna (EA) e o Lehendakari do Goberno Vasco coa intenci\u00f3n de traballar pola erradicaci\u00f3n do terrorismo. Os firmantes compart\u00edan a necesidade e importancia da acci\u00f3n policial que contribu\u00edra \u00e1 erradicaci\u00f3n do terrorismo, \u00e1 protecci\u00f3n dos principios que conforman a convivencia democr\u00e1tica e \u00e1 prevenci\u00f3n de atentados e a persecuci\u00f3n dos seus autores.\nA colaboraci\u00f3n internacional convert\u00edase en algo imprescindible para a erradicaci\u00f3n da violencia e compromet\u00edanse a velar por que a defensa do Estado de Dereito se producira sempre dentro da legalidade.\nIgualmente, manifest\u00e1base o apoio aos procesos de di\u00e1logo entre os poderes competentes do Estado e aqueles que decidan abandonar a violencia, respectando en todo momento o principio democr\u00e1tico irrenunciable de que as cuesti\u00f3ns pol\u00edticas deben resolverse unicamente a trav\u00e9s dos representantes lex\u00edtimos da vontade popular."}
{"id": "33236", "revid": "12452", "url": "https://gl.wikipedia.org/wiki?curid=33236", "title": "Euzko Alderdi Jeltzalea", "text": ""}
{"id": "33237", "revid": "839", "url": "https://gl.wikipedia.org/wiki?curid=33237", "title": "Pacto de Ajuria-Enea", "text": ""}
{"id": "33238", "revid": "98629", "url": "https://gl.wikipedia.org/wiki?curid=33238", "title": "Vuelta a Espa\u00f1a", "text": "A Volta Ciclista a Espa\u00f1a (), comunmente chamada Volta a Espa\u00f1a ou A Volta (), \u00e9 unha competici\u00f3n ciclista anual, que se disputa por etapas \u00f3 longo de 3 semanas, principalmente por estradas espa\u00f1olas. A primeira edici\u00f3n tivo lugar no ano 1935, sendo Roberto Heras o ciclista m\u00e1is laureado, con 4 vitorias na clasificaci\u00f3n xeral por tempos, seguido de Tony Rominger e Alberto Contador, con 3.\nA Volta a Espa\u00f1a xunto co Tour de Francia e o Giro de Italia, son as \u00fanicas carreiras de tres semanas do calendario da UCI, recibindo o sobrenome de \"as tres grandes\". Durante moito tempo a carreira espa\u00f1ola era a primeira das tres en disputarse, pero no ano 1995 cambiou de datas para instalarse entre finais do mes de agosto e comezos de setembro. Este cambio viu acompa\u00f1ado tam\u00e9n dunhas novas propostas no dese\u00f1o das etapas, buscando distancias m\u00e1is curtas e espectaculares. O vixente ga\u00f1ador \u00e9 o esloveno Primo\u017e Rogli\u010d.\nHistoria.\nA Vuelta Ciclista a Espa\u00f1a iniciouse no ano 1935 e tivo unha duraci\u00f3n de 14 etapas e 3.431\u00a0km, grazas a Clemente L\u00f3pez Doriga (en colaboraci\u00f3n con Juan Pujol). Pouco despois, s\u00f3 tras terse disputado d\u00faas Vueltas, houbo de suspenderse pola guerra civil espa\u00f1ola.\nNun principio, os participantes eran fundamentalmente espa\u00f1ois; arredor dos anos 60-80 comezou a adquirir prestixio internacional. Nos \u00faltimos anos, a s\u00faa importancia diminu\u00edu.\nA Vuelta de 2005 viuse afectado polo esc\u00e1ndalo da dopaxe. O seu ga\u00f1ador, Roberto Heras, foi desposu\u00eddo do seu t\u00edtulo en favor de Denis Menchov, xa que deu positivo nun control de EPO.\nOrganizadores.\nA primeira edici\u00f3n foi organizada polo desaparecido xornal Informaciones. A partir de 1945 foi o xornal Ya o que se fixo cargo da organizaci\u00f3n da carreira. O xornal El Correo tomou o relevo en 1955 at\u00e9 finais dos anos 70. A empresa de publicidade Unipublic \u00e9 a organizadora da carreira dende 1979.\nXerseis.\nPara facilitar o reco\u00f1ecemento dos l\u00edderes das diversas clasificaci\u00f3ns da carreira dentro do pelot\u00f3n de ciclistas, estes levan uns xerseis dunhas cores determinadas, do mesmo xeito que nas outras grandes voltas: Tour de Francia (maillot amarelo) e Giro de Italia (maglia rosa).\nNo caso da Vuelta a Espa\u00f1a, estes son os xerseis que dende o ano 2010 distinguen \u00f3s l\u00edderes das distintas clasificaci\u00f3ns:"}
{"id": "33245", "revid": "181", "url": "https://gl.wikipedia.org/wiki?curid=33245", "title": "Orxo", "text": ""}
{"id": "33246", "revid": "181", "url": "https://gl.wikipedia.org/wiki?curid=33246", "title": "Cebu\u00e1n", "text": ""}
{"id": "33247", "revid": "85894", "url": "https://gl.wikipedia.org/wiki?curid=33247", "title": "Celeiro", "text": "Celeiro pode referirse a:\nAmais, como top\u00f3nimo pode referirse a:"}
{"id": "33248", "revid": "15490", "url": "https://gl.wikipedia.org/wiki?curid=33248", "title": "Heliog\u00e1balo", "text": "Sextus Varius Avitus Basianus, Heliog\u00e1balo, nado en Emessa, Siria, no 204 e finado en Roma no 222, foi un emperador romano. Era neto do fundador da dinast\u00eda dos Severos. Fillo de Sexto Vasiano e Xulia Soemias, adoptou o nome de Marcus Aurelius Antoninus para gobernar, xa que se comprometera diante do Senado a manter e seguir o exemplo de Marco Aurelio no seu goberno.\nTraxectoria.\nNomeamento.\nA morte de Caracalla e o nomeamento de Macrino como emperador deixou os Severos f\u00f3ra do poder. A rexente en Roma en ausencia de Caracalla era a s\u00faa nai, Xulia Maesa que, diante do nomeamento de Macrino, dedicouse a procurar a volta dos seus ao poder. Convenceu ao Senado de que Sexto Vario era fillo de Caracalla, a\u00ednda que con iso deixara a s\u00faa propia filla coma unha ad\u00faltera, pero era o herdeiro do Imperio. A\u00ednda que o seu neto s\u00f3 ti\u00f1a 14 anos, foi aceptado como tal e os partidarios de Caracalla, e a pol\u00edtica de Macrino en Oriente, onde se atopaba combatendo contra os partos, fixeron que as lexi\u00f3ns nomearan a Sexto como emperador. Coa batalla de Nisibis, a sorte do imperio quedou en mans de Heliog\u00e1balo.\nMandato.\nO novo emperador era un ardente seguidor da relixi\u00f3n siria, e fora sacerdote do deus sol Heliogab\u00e1lo o El\u00e1gabalus no xeito latino, nome co que se co\u00f1ec\u00eda tam\u00e9n en Roma. Este deus era adorado en Emesa en forma dunha pedra negra, posibelmente un meteorito, e cando foi para Roma, a pedra do seu deus levouna, para depositala no Palatino, e proclamar a Baal de Emessa deus supremo do Imperio e a el como a s\u00faa encarnaci\u00f3n.\nA s\u00faa nai despr\u00e1zase con el a Roma, e dende ent\u00f3n levou unha vida de luxo e dedicada a todo tipo de praceres e xunto coa s\u00faa avoa Xulia Maesa foron os aut\u00e9nticos gobernantes do Imperio.\nHeliog\u00e1balo foi un homosexual declarado e tivo unha longa sucesi\u00f3n de noivos, aos que tentaba dar importantes postos no goberno do Imperio, con grande desgusto das clases altas de Roma e dos senadores. Destacou entre estes noivos un tal Hierocles, un auriga forte e alto, ao que tentou de conseguir que nomeasen como emperador, sendo Heliog\u00e1balo a emperatriz.\nA\u00ednda as\u00ed, tivo tres esposas. A primeira delas foi Xulia Cornelia Paula, coa que casou no 219. Pero a pesar de que formulou a voda como unha uni\u00f3n entre deuses, el seria Baal e Xulia representaba a Tanit, este matrimonio non durou nin un ano, divorci\u00e1ndose dela alegando defectos f\u00edsicos. A s\u00faa segunda esposa foi \"Xulia Aquilia Severa\", que era unha virxe vestal, o que na sociedade romana foi un grande esc\u00e1ndalo, xa que as vestais representaban o fogar e o matriarcado romano, e foi forzada ao matrimonio. Pero para o emperador era unha tentaci\u00f3n moi grande o casar un sacerdote de Baal, el, e unha sacerdotisa virxe, pero para o pobo de Roma foi un autentico sacrilexio. Pero chegou pronto o divorcio e o emperador casa de novo con \"Annia Faustinia\", bisneta de Marco Aurelio, pero este matrimonio a\u00ednda foi mais curto, para volver a casar con Xulia Aquilia.\nMentres tanto o proceso de orientalizaci\u00f3n continuaba impar\u00e1bel, e as perversi\u00f3ns sexuais e as orx\u00edas que se fac\u00edan no pazo imperial eran multitudinarias mentres a xente da s\u00faa confianza chegaba a unhas altas cotas de corrupci\u00f3n.\nFoi neste intre cando a s\u00faa avoa, Xulia Maesa, comprendeu que non era o home axeitado para perpetuar a dinast\u00eda e, coa oposici\u00f3n da s\u00faa nai, Xulia Soemias, conseguiu que Heliog\u00e1balo nomease o seu primo Alexandre Severo como o seu sucesor, xa que no pouco tempo que levaba no poder xa ti\u00f1a na s\u00faa contra ao Senado, ao pobo de Roma e aos pretorianos.\nHeliog\u00e1balo aceptou nun primeiro intre, pero ante a negativa da s\u00faa t\u00eda Xulia Maesa de que el influ\u00edse na educaci\u00f3n do cativo, tenta o asasinato da s\u00faa avoa, da s\u00faa t\u00eda e o seu primo, que te\u00f1en que ser protexidos polos pretorianos, e obrigan a Heliog\u00e1balo a aceptar a situaci\u00f3n. Acepta, pero logo tenta de novo o asasinato.\nOs pretorianos, xa cansos desta situaci\u00f3n, nomean emperador a Alexandre Severo, asaltan o pazo imperial e asasinan nos ba\u00f1os a Heliog\u00e1balo e a s\u00faa nai, Xulia Soemias, que son arrastrados polas r\u00faas da cidade e m\u00e1is tarde botan os seus cad\u00e1veres ao r\u00edo T\u00edber, con grande alborozo do pobo romano, que celebrou con festas o fin do emperador. Era o mes de marzo do 222 e Heliog\u00e1balo s\u00f3 ti\u00f1a 18 anos."}
{"id": "33249", "revid": "98629", "url": "https://gl.wikipedia.org/wiki?curid=33249", "title": "Abdicaci\u00f3n", "text": "Abdicaci\u00f3n \u00e9 o feito de renunciar un cargo ou poder.\nApl\u00edcase fundamentalmente para referirse ao acto segundo o cal unha persoa renuncia e cede por si mesma o seu cargo antes de que expire o tempo para o cal se tomou o mesmo, especialmente ao dun monarca que renuncia \u00e1s s\u00faas funci\u00f3ns.\nNo dereito romano o termo aplic\u00e1base especialmente para desposu\u00edr e algo a un membro dunha familia, como deshredar a un fillo, pero en tempos m\u00e1is recentes a palabra \u00fasase raramente excepto no sentido de renunciar ao poder supremo dun Estado.\nUn termo similar para unha persoa electa, ou un funcionario, \u00e9 o de renuncia (ao cargo) que, con todo, \u00e1s veces \u00fasase como sin\u00f3nimo de abdicaci\u00f3n (por exemplo, no caso dos papas).\nEtimolox\u00eda.\nO termo \"abdicaci\u00f3n\" deriva do lat\u00edn \"abdic\u0101tio, -\u014dnis\", \"renuncia\", \"acci\u00f3n de rexeitar\", e tam\u00e9n \"desherdamento\", que, \u00e1 s\u00faa vez, deriva de \"abdicare\", \"rexeitar\", \"non reco\u00f1ecer\", \"desherdar\", e tam\u00e9n \"renuncia\". O verbo \"abdicare\", pola s\u00faa parte, deriva da preposici\u00f3n insaepar\u00e1bel \"ab\", que indica \"afastamento\", \"privaci\u00f3n\", e o verbo \"dicare\", \"declaraci\u00f3n\" (especialmente nun xu\u00edzo ou unha causa).\nNa antig\u00fcidade cl\u00e1sica occidental.\nEntre as m\u00e1is not\u00e1beis abdicacions da Antig\u00fcidade est\u00e1n as do ditador Sila no ano 79 a.C., a do emperador Diocleciano en 305 e a do emperador R\u00f3mulo Aug\u00fastulo en 476.\nAbdicaci\u00f3ns modernas.\nNalgunhas culturas, a abdicaci\u00f3n do monarca foi vista como un profundo e impactante abandoo do deber real. Como resultado, as abdicaciones modernas xeralmente s\u00f3 se produciron en circunstancias extremas de axitaci\u00f3n pol\u00edtica ou de violencia, ou no caso de enfermidade grave ou incapacidadre do monarca (caso da abdicaci\u00f3n de Filipe V no seu fillo Lu\u00eds I.\nNo Reino Unido e nos reinos da Commonwealth de Naci\u00f3ns a\u00ednda hoxe vese a abdicaci\u00f3n como un feito particularmente grave, debido \u00e1 crise comsecuencia da abdicaci\u00f3n de Eduardo VIII.\nNas \u00faltimas d\u00e9cadas, os monarcas dos Pa\u00edses Baixos, B\u00e9lxica, Luxemburgo, Camboxa e Espa\u00f1a abdicaron como resultado da idade avanzada (entre outros motivos). Nos Pa\u00edses Baixos, os tres \u00faltimos monarcas Guillermina, Xuliana e Beatriz, abdicaron; nos tres casos, para ceder o trono ao herdeiro antes de tempo.\nEn Espa\u00f1a.\nO 2 de xu\u00f1o de 2014 o rei Xo\u00e1n Carlos I de Espa\u00f1a manifestou a s\u00faa disposici\u00f3n a renunciar no seu fillo Filipe. A abdicaci\u00f3n f\u00edxose efectiva o 19 de xu\u00f1o, momento en que se publicou a lei Org\u00e1nica 3/2014, de 18 de xu\u00f1o, que regula a abdicaci\u00f3n no \"Bolet\u00edn Oficial del Estado\", aprobada polas Cortes Xerais conforme ao disposto na Constituci\u00f3n espa\u00f1ola.\nTr\u00e1tase da s\u00e9tima abdicaci\u00f3n dun rei de Espa\u00f1a \u2014cuarta de considerarse monarcas que estaban no trono e o fixeron de forma voluntaria\u2014. A lei Org\u00e1nica aprobada polas Cortes foi sancionada polo rei Xo\u00e1n Carlos I e refrendada polo presidente do Goberno Mariano Rajoy Brey. O acto da sinatura da norma produciuse o 18 de xu\u00f1o \u00e1s 18:00 horas no Sal\u00f3n de Columnas do Palacio Real de Madrid, e a publicaci\u00f3n tivo lugar o d\u00eda 19 \u00e1s 00:00 horas, momento en que se fixo efectiva a abdicaci\u00f3n e o pr\u00edncipe de Asturias pasou a ser o novo rei Filipe VI.\nLista de abdicaci\u00f3ns.\n "}
{"id": "33250", "revid": "736", "url": "https://gl.wikipedia.org/wiki?curid=33250", "title": "Felipe II de Espa\u00f1a", "text": ""}
{"id": "33252", "revid": "995", "url": "https://gl.wikipedia.org/wiki?curid=33252", "title": "Hansa", "text": ""}
{"id": "33253", "revid": "89787", "url": "https://gl.wikipedia.org/wiki?curid=33253", "title": "Batzoki", "text": "Os batzokis son as sedes sociais do Partido Nacionalista Vasco.\nCaracter\u00edsticas.\nA palabra batzoki significa \"lugar de reuni\u00f3n\" en lingua \u00e9uscara\u00e9uscaro. O primeiro batzoki foi creado en Bilbao no 1894, inaugurado por Sabino Arana, creando a sociedade \"Euskeldun Batzokija\" pouco antes da creaci\u00f3n do Partido Nacionalista Vasco.\nHoxe o PNV conta con case douscentos batzokis en todo o hist\u00f3rico Pa\u00eds Vasco e nos continentes de Asia e Suram\u00e9rica."}
{"id": "33254", "revid": "839", "url": "https://gl.wikipedia.org/wiki?curid=33254", "title": "PDE", "text": ""}
{"id": "33256", "revid": "15490", "url": "https://gl.wikipedia.org/wiki?curid=33256", "title": "Sartirana Lomellina", "text": "Sartirana Lomellina \u00e9 unha comuna da provincia de Pavia, Italia. Ten 16\u00a0km\u00b2 e 1.900 habitantes, \u00e9 famoso polo seu castelo constru\u00eddo no s\u00e9culo XIV."}
{"id": "33257", "revid": "89787", "url": "https://gl.wikipedia.org/wiki?curid=33257", "title": "Jack Kirby", "text": "Jack Kirby, nado o 28 de agosto de 1917 en Nova York e morto o 6 de febreiro de 1994 en Thousand Oaks (California), foi un dos m\u00e1is influentes, reco\u00f1ecidos e prol\u00edficos artistas do c\u00f3mic nos Estados Unidos. De nome real Jacob Kurtzberg, fillo de pais xudeus austr\u00edacos afincados en Nova York, foi tam\u00e9n editor e escritor de c\u00f3mics. Debido \u00e1 s\u00faa capacidade creativa, Stan Lee p\u00faxolle o alcume de \"O Rei\"."}
{"id": "33259", "revid": "1131", "url": "https://gl.wikipedia.org/wiki?curid=33259", "title": "Tirich Mir", "text": "Tirich Mir \u00e9 a monta\u00f1a m\u00e1is alta do Hindu Kush, no norte de Paquist\u00e1n, con 7.690 metros, escalado por primeira vez en 1950 por unha expedici\u00f3n norueguesa.\nA monta\u00f1a Tirich Mir est\u00e1 considerada m\u00e1is dif\u00edcil e perigosa de escalar c\u00f3 Monte Everest. \u00c9 frecuente a morte de escaladores que caen por precipicios, sendo moi dif\u00edcil o rescate dos seus corpos."}
{"id": "33260", "revid": "85894", "url": "https://gl.wikipedia.org/wiki?curid=33260", "title": "Stan Lee", "text": "Stanley Martin Lieber, m\u00e1is co\u00f1ecido como Stan Lee, nado en Nova York o 28 de decembro de 1922 e finado o 12 de novembro de 2018, foi un escritor e editor estadounidense.\nXunto con outros artistas co-creadores, especialmente Jack Kirby e Steve Ditko, introduciu complexos e naturais caracteres nos superheroes de c\u00f3mic. O seu \u00e9xito posibilitou o cambio de Marvel Comics dunha pequena editorial a unha multinacional. \u00c9 Presidente de Honor de Marvel Comics. Son froito da s\u00faa invenci\u00f3n personaxes como Spider-Man, os X-Men, Iron Man, Thor, o Doutor Estra\u00f1o, Daredevil, Os Catro Fant\u00e1sticos, o incrible Hulk, Os Vingadores, Pantera Negra, Silver Surfer, e Nick Furia, ademais de crear dentro do mundo do manga a personaxe Heroman e escribir o gui\u00f3n da serie Ultimo."}
{"id": "33261", "revid": "89787", "url": "https://gl.wikipedia.org/wiki?curid=33261", "title": "Illa de Irlanda", "text": "Irlanda (en , e en ) \u00e9 a terceira illa m\u00e1is grande de Europa. Est\u00e1 situada entre o oc\u00e9ano Atl\u00e1ntico e o mar de Irlanda. Politicamente est\u00e1 dividida na Rep\u00fablica de Irlanda (oficialmente chamada Irlanda), un estado que cobre os cinco sextos da illa (sur, leste, oeste e noroeste), e Irlanda do Norte, parte do Reino Unido, no nor-leste da illa. O nome deriva do anglosax\u00f3n, e significa 'Terra de \u00c9riu'.\nA poboaci\u00f3n da illa \u00e9 aproximadamente de 5,8 mill\u00f3ns de persoas (2001); 4 mill\u00f3ns na Rep\u00fablica de Irlanda e 1,7 mill\u00f3ns en Irlanda do Norte.\nPol\u00edtica.\n\"V\u00e9xase artigo principal Pol\u00edtica da Illa de Irlanda.\"\nPoliticamente, Irlanda est\u00e1 dividida en:\nNun n\u00famero de aspectos a illa opera oficialmente como unha \u00fanica entidade, por exemplo, en varios deportes. As confesi\u00f3ns relixiosas maioritarias, a Igrexa cat\u00f3lica, a Igrexa de Irlanda e a Igrexa Presbiteriana, est\u00e1n organizadas a un nivel de toda a illa. O 88% da poboaci\u00f3n da Rep\u00fablica de Irlanda (censo do 2002) e aproximadamente o 44% de Irlanda do Norte son Cat\u00f3licos Romanos. Alg\u00fans sindicatos est\u00e1n tam\u00e9n organizados na totalidade de Irlanda e asociados co Congreso Irland\u00e9s de Sindicatos (ICTU) en Dubl\u00edn, mentres que outros en Irlanda do Norte est\u00e1n afiliados \u00f3 Congreso de Sindicatos (TUC) no Reino Unido \u2014 a\u00ednda que tales uni\u00f3ns poden organizarse en ambas partes da Illa tan ben como en Gran Breta\u00f1a. A illa ten tam\u00e9n unha cultura compartida en moitos outros aspectos. A m\u00fasica tradicional irlandesa, por exemplo, a pesar de mostrar algunhas variaci\u00f3ns nas diferentes \u00e1reas xeogr\u00e1ficas, \u00e9, amplamente falando, a mesma nos dous lados da fronteira. A m\u00fasica tradicional irlandesa e escocesa ten moitas similitudes. The Ireland Funds, unha fundaci\u00f3n internacional, tenta axudar \u00e1 xente en \u00e1mbolos dous lados a atopar a paz e a reconciliaci\u00f3n a trav\u00e9s do desenvolvemento com\u00fan, a educaci\u00f3n, as artes e a cultura.\nA illa \u00e9 normalmente nomeada como parte das Illas Brit\u00e1nicas. Isto \u00e9 rexeitado polos irlandeses, xa que isto suxire que ambas illas pertencen \u00f3 Reino Unido. Por esta raz\u00f3n, \"Illas de Gran Breta\u00f1a e Irlanda\" \u00e9 usada normalmente como unha alternativa m\u00e1is neutral. Outra suxesti\u00f3n, empregada de t\u00f3dolos modos moito menos, \u00e9 a de \"Illas do Atl\u00e1ntico Norte\".\nXeograf\u00eda.\nUn anel de monta\u00f1as costeiras rodea as baixas terras ch\u00e1s centrais. O pico m\u00e1is alto \u00e9 o Corr\u00e1n Tuathail, en ingl\u00e9s \"Carrauntohill\", que mide 1,041 m . A illa est\u00e1 dividida polo r\u00edo Sionainn, de 386\u00a0km, o r\u00edo m\u00e1is longo de Irlanda . A vexetaci\u00f3n exuberante da illa, produto do seu clima apracible e a s\u00faa frecuente pero suave choiva, deulle sobrenome de \"Illa esmeralda\".\nA superficie da illa \u00e9 de 84,412\u00a0km\u00b2.\nIrlanda est\u00e1 dividida en catro provincias: Connacht, Leinster, Munster e Ulster. En irland\u00e9s son referidas como \"c\u00faig\u00ed\" (\"c\u00faige\", \"quinto\"). Previamente hab\u00eda cinco provincias - Connacht, Munster, Ulster, Leinster ed Meath, formando os condados de Meath, Westmeath e Longford. Estes foron m\u00e1is adiante divididos en 32 condados con prop\u00f3sito administrativo. Seis dos condados do Ulster permaneceron baixo soberan\u00eda brit\u00e1nica como Irlanda do Norte trala divisi\u00f3n de Irlanda en 1922 (os outros 26 condados forman hoxe a Rep\u00fablica de Irlanda); dende a reorganizaci\u00f3n do Reino Unido de 1974 esta divisi\u00f3n condal deixou de existir en Irlanda do Norte para usos administrativos, a pesar de que o \"Fermanagh District Council\" \u00e9 practicamente id\u00e9ntico \u00f3 condado. Na Rep\u00fablica, a divisi\u00f3n condal est\u00e1n a\u00ednda observadas para o goberno local, a\u00ednda con Tipperary e Dubl\u00edn subdivididas (algunhas cidades tam\u00e9n te\u00f1en as s\u00faas propias rexi\u00f3ns administrativas). Para os distritos electorais, alg\u00fans condados son mesturados ou divididos, pero constitucionalmente as divisi\u00f3ns te\u00f1en que ser tidas en conta. \u00d3 longo de Irlanda, os 32 condados son empregados a\u00ednda nos deportes e noutros aspectos culturais e rete\u00f1en un forte sentido de identidade local.\nAs terras menos cultivables de Irlanda est\u00e1n nos condados do oeste e o suroeste. Estas \u00e1reas son espectacularmente rochosas e monta\u00f1osas, con preciosas vistas verdes.\nClima.\nPor enriba de todo, Irlanda ten un clima temperado, pero cambiable, todo o ano. A illa non sobresae por temperaturas extremas. A temperatura do aire m\u00e1is alta rexistrada \u00e9 de 33.3\u00a0\u00b0C en Kilkenny Castle, Condado de Kilkenny o 26 de xu\u00f1o de 1887. A temperatura m\u00e1is fr\u00eda foi -19.1\u00a0\u00b0C en Markree Castle, Condado de Sligo o 16 de xaneiro de 1881 . Hai precipitaci\u00f3ns durante todo o ano, pero predominan os d\u00edas despexados, particularmente no leste da illa. O oeste do pa\u00eds, de todas formas, tende a ser h\u00famido e propenso \u00e1 forza das tormentas Atl\u00e1nticas, m\u00e1is especialmente nos meses do final do Outono e os do Inverno, o que ocasionalmente provoca ventos destrutivos e moitas precipitaci\u00f3ns nesas \u00e1reas, as\u00ed como saraiba e neve. As rexi\u00f3ns de Galway Norte e East Mayo presentan os m\u00e1is altos n\u00fameros de tormentas con raios \u00f3 ano (de 5 a 10 d\u00edas por ano. A ca\u00edda prolongada de neve \u00e9 rara, e tende a limitarse \u00e1 metade norte do pa\u00eds.\nFlora e fauna.\nIrlanda ten menos especies animais e vexetais que as outras Illas Brit\u00e1nicas ou a maior\u00eda de Europa porque converteuse nunha illa pouco despois do fin da derradeira Glaciaci\u00f3n, fai aproximadamente 8,000 anos. A pesar disto, \u00e9 fogar de centos de especies vexetais, algunhas delas exclusivas da illa. At\u00f3panse h\u00e1bitats moi variados na illa, inclu\u00edndo terras de labor, bosques abertos, bosques temperados,plantaci\u00f3ns de con\u00edferas, pantanos, e diversos ecosistemas costeiros.\nFauna.\nTan s\u00f3 31 especies de mam\u00edferos son nativos da illa , por que a illa foi illada trala Idade de Xeo. Algunhas especies, como o raposo, o ourizo cacho, e o porco teixo son moi com\u00fans, mentres que outras, como a lebre de monta\u00f1a ou o cervo son menos com\u00fans e xeralmente s\u00f3 vistas nalg\u00fans parques e reservas naturais da illa. Algunhas especies introducidas con posterioridade naturaliz\u00e1ronse con relativa comodidade, como o coello e a rata parda.\nAproximadamente 400 especies de aves te\u00f1en sido observadas na illa, a maior\u00eda son migratorias, ou paxaros \u00e1rticos que ve\u00f1en no inverno, ou paxaros como a andori\u00f1a que ve\u00f1en de \u00c1frica no ver\u00e1n para reproduc\u00edrense. Irlanda ten unha gran riqueza de aves mari\u00f1as, con grandes colonias de paxaros mari\u00f1os na costa como as que hai nas Illas Saltee e Skellig Michael. Tam\u00e9n ten presenza a aguia Imperial, recentemente reintroducidas tras varias d\u00e9cadas desaparecidas da illa.\nNon hai serpes e tan s\u00f3 un r\u00e9ptil nativo de Irlanda, o lagarto com\u00fan. Hai tres anfibios entre os que est\u00e1 a ra com\u00fan. Algunhas especies de tartarugas mari\u00f1as aparecen regularmente na costa suroeste pero non van \u00e1 terra.\nBandeiras de Irlanda.\nA historia da bandeira tricolor irlandesa portante das cores verde pola maior\u00eda cat\u00f3lica, laranxa por Guillerme de Orange o Rei Protestante (e os seus seguidores) e o branco polo desexo de paz entre \u00e1mbolos dous, comezou a mediados do s\u00e9culo XIX. Foi empregada en p\u00fablico por primeira vez polo membre de Young Ireland Thomas Francis Meagher quen, empregando o simbolismo da bandeira, explicou a s\u00faa visi\u00f3n como segue: \"O branco no centro simboliza a derradeira tregua entre o \"Laranxa\" e o \"Verde,\" e eu conf\u00edo en que as mans dos protestantes e cat\u00f3licos irlandeses deber\u00edan unirse nun xeneroso e heroico afecto fraternal\". O seu compa\u00f1eiro nacionalista John Mitchel dixo dela: \"Espero ver alg\u00fan d\u00eda esa bandeira ondeando como o noso s\u00edmbolo nacional.\" Dende o seu uso no Levantamento de 1916 foi aceptada comunmente como a bandeira nacional, sendo empregada oficialmente pola Rep\u00fablica Irlandesa (1919 - 1921) e o Estado Libre de Irlanda (1922 - 1937). En 1937 cando foi aprobada a Constituci\u00f3n de Irlanda a Tricor foi confirmada formalmente como a bandeira nacional: \"A bandeira nacional \u00e9 a tricolor de verde, branco e laranxa.\" Mentres que a tricor hoxe en d\u00eda \u00e9 a bandeira oficial de Irlanda como unha bandeira estatal, non se aplica \u00e1 totalidade da Illa de Irlanda. Dende a divisi\u00f3n non hai unha bandeira universalmente aceptada que represente \u00e1 totalidade da Illa. Como unha soluci\u00f3n provisional para alg\u00fans deportes empr\u00e9gase a Bandeira das Catro Provincias, que goza dunha certa aceptaci\u00f3n xeral e popularidade. Historicamente tense usado outras bandeiras, inclu\u00edndo a Cruz de San Patricio, a bandeira empregada \u00e1s veces polo Reino de Irlanda e que representa a Irlanda na Union Jack trala \"Acta de Uni\u00f3n\"; unha bandeira verde cunha arpa (empregada por moitos nacionalistas no s\u00e9culo XIX e que \u00e9 tam\u00e9n a bandeira de Leinster), unha bandeira azul cunha arpa empregada dende o s\u00e9culo XVIII por moitos nacionalistas (hoxe o s\u00edmbolo do Presidente de Irlanda), e a Tricolor Irlandesa. A bandeira estatal que apl\u00edcase a Irlanda do Norte \u00e9 a bandeira do Reino Unido de Gran Breta\u00f1a e Irlanda do Norte.\nA cruz de San Patricio foi empregada formalmente para representar a illa de Irlanda pola Uni\u00f3n Irlandesa de Rugby (IRFU), antes da adaptaci\u00f3n da Bandeira das Catro Provincias. A Asociaci\u00f3n Ga\u00e9lica de Atletismo (GAA) emprega a tricolor para representar a totalidade da illa.\nHistoria de Irlanda.\nHistoria antes da divisi\u00f3n.\nIrlanda estivo cuberta por xeo e unida a Gran Breta\u00f1a e Europa durante a \u00faltima glaciaci\u00f3n. Estivo deshabitada at\u00e9 aproximadamente 9.000 anos. Os habitantes da Idade de Pedra chegaron algo despois do 8000 a.d.C, e a cultura progresou dende o mesol\u00edtico \u00f3 alto neol\u00edtico no curso de tres ou catro milenios aproximadamente. Coa Idade de Bronce, que comezou \u00f3 redor do 2500 a.C., trouxo a produci\u00f3n de elaboradas ferramentas e ornamentos de bronce e ouro. A Idade de Ferro en Irlanda est\u00e1 asociada \u00f3s celtas. P\u00e9nsase que colonizaron a illa nunha serie de vagas entre os s\u00e9culos VIII e I a.C., e que coa derradeira onda de celtas, foi conquistada a illa e dividida en cinco ou m\u00e1is reinos. Os romanos chamaban a Irlanda Hibernia. Tolomeo no ano 100 fai un estudo da xeograf\u00eda e as tribos de Irlanda.. A relaci\u00f3n exacta entre Roma e as tribos de Hibernia non est\u00e1 hoxe clara, xa que as \u00fanicas referencias atop\u00e1molas nuns poucos escritos romanos.\nOs historiadores mante\u00f1en que no 432, San Patricio chegou \u00e1 illa e, nos anos vindeiros, tratou de converter a Irlanda \u00f3 Cristianismo. As tradici\u00f3ns dru\u00eddas desapareceron ante a forza das novas crenzas. As artes da ilustraci\u00f3n dos manuscritos, o traballo do metal e a escultura floreceron e produciron tesouros como o Libro de Kells, xoier\u00eda, e as traballadas cruces de pedra que cobren a illa. Isto foi interrompido no s\u00e9culo IX por 200 anos de guerra contra os piratas viquingos que saqueaban mosteiros e pobos. Eventualmente consegu\u00edan establecerse en Irlanda, formando pobos como as actuais cidades de Dubl\u00edn, Cork, Limerick e Waterford.\nEn 1172, o rei Henrique II de Inglaterra conseguiu as terras irlandesas co visto e prace do papa ingl\u00e9s Hadri\u00e1n IV, e sobre o s\u00e9culo XIII, a lexislaci\u00f3n inglesa comezou a ser aplicada \u00e1 illa. O dominio ingl\u00e9s estivo durante moito tempo limitado \u00f3 area \u00f3 redor de Dubl\u00edn e Waterford, pero comezou a expandirse no s\u00e9culo XVI co colapso final da superestrutura social e pol\u00edtica ga\u00e9lica; e no s\u00e9culo XVII os Tudor reconquistaron Irlanda e comezou a colonizaci\u00f3n protestante das terras de Irlanda, sendo nesta \u00e9poca cando o dominio ingl\u00e9s est\u00e9ndese por toda a illa. Trala rebeli\u00f3n irlandesa de 1641, \u00f3s cat\u00f3licos irlandeses neg\u00f3uselles o voto e a presenza no Parlamento de Irlanda. O dominio da nova clase inglesa protestante foi co\u00f1ecido como o \"ascendente protestante\".\nEn 1800 o Parlamento de Irlanda aprobou o Acta de Uni\u00f3n que, en 1801, uniu o Reino de Irlanda e o Reino de Gran Breta\u00f1a para crear o Reino Unido de Gran Breta\u00f1a e Irlanda. A totalidade da illa formou parte do Reino Unido, directamente dirixido polo Parlamento do Reino Unido en Londres. O s\u00e9culo XIX veu o Gran Fame dos anos corenta, durante o cal morreron preto dun mill\u00f3n de irlandeses e outro mill\u00f3n emigraron. A emigraci\u00f3n continuou como resultado da fame e a poboaci\u00f3n continuou descendendo at\u00e9 entrado o s\u00e9culo XX. A poboaci\u00f3n anterior aos tempos da fame era de m\u00e1is de oito mill\u00f3ns (recollidos no censo de 1841). A poboaci\u00f3n non volveu a acadar dito nivel dende iso.\nO s\u00e9culo XIX e os inicios do XX viron o auxe do nacionalismo irland\u00e9s, especialmente entre a poboaci\u00f3n cat\u00f3lica m\u00e1is humilde. Daniel O'Connell dirixiu unha exitosa campa\u00f1a non violenta para a emancipaci\u00f3n cat\u00f3lica. A subseguinte campa\u00f1a para revogar o Acta de Uni\u00f3n fallou. M\u00e1is tarde Charles Stewart Parnell e outros nacionalistas fixeron unha campa\u00f1a para acadar unha certa autonom\u00eda dentro da Uni\u00f3n, que foi pouco exitosa. Isto provocou o paso do nacionalismo moderado \u00f3 separatismo armado. En 1921, trala Rebeli\u00f3n de Pascua de 1916, e a subseguinte guerra anglo-irlandesa, foi asinado un tratado entre o Goberno Brit\u00e1nico e os l\u00edderes da Rep\u00fablica Irlandesa. O tratado adoptou a soluci\u00f3n de dous estados separados. De Irlanda do Norte pens\u00e1base que \u00eda formar un estado aut\u00f3nomo dentro do novo estado libre irland\u00e9s a menos que optase polo non. A poboaci\u00f3n protestante de Irlanda do Norte tem\u00eda converterse nunha minor\u00eda dentro dun estado maioritariamente cat\u00f3lico. Como se esperaba, optou por permanecer como parte do Reino Unido. Formouse unha comisi\u00f3n para establecer as fronteiras entre os dous estados irlandeses, pero foi abandonada cando recomendou unha maior flexibilidade. Os desacordos sobre o tratado atrouxeron un rexurdir do nacionalismo e consecuentemente \u00e1 guerra civil, que rematou en 1923 coa derrota das forzas contrarias \u00f3 tratado.\nHistoria dende a Divisi\u00f3n.\nA independencia irlandesa: O Estado Libre Irland\u00e9s, \u00c9ire, Irlanda.\n\"Vexa o artigo principal: Historia da Rep\u00fablica de Irlanda\"\nO Tratado Anglo-Irland\u00e9s foi aprobado pola D\u00e1il \u00c9ireann en decembro de 1921 pero foi rexeitado por unha gran minor\u00eda, o que levou \u00e1 guerra civil irlandesa que durou at\u00e9 1923. En 1922, no medio desta guerra civil, o Estado Libre Irland\u00e9s comezou a existir. Nos seus primeiros anos o novo estado foi gobernado polos vencedores da guerra civil. De t\u00f3dolos xeitos, nos anos 30 o Fianna F\u00e1il, o partido dos opo\u00f1entes \u00f3 tratado, foi elixido para formar goberno. O partido introduciu unha nova constituci\u00f3n en 1937 que renomeou o estado como \"\u00c9ire ou, en ingl\u00e9s, Ireland\" \"(prefacio \u00e1 Constituci\u00f3n)\".\nO estado permaneceu neutral durante a segunda guerra mundial, pero ofreceu alg\u00fan apoio \u00f3s aliados, especialmente en Irlanda do Norte. De t\u00f3dolos xeitos, est\u00edmase que arredor de 50,000 voluntarios da rep\u00fablica loitaron nas Forzas Armadas Brit\u00e1nicas durante a segunda guerra mundial. En 1949, o estado irland\u00e9s declarouse dende aquel momento unha rep\u00fablica e que deber\u00eda ser chamado Rep\u00fablica de Irlanda. A Rep\u00fablica veuse afectada pola pobreza e a emigraci\u00f3n at\u00e9 mediados dos 70. Os anos 90 viron o comezo dun \u00e9xito econ\u00f3mico sen precedentes, nun fen\u00f3meno co\u00f1ecido como o \"Tigre c\u00e9ltico\". Para comezos do s\u00e9culo XXI t\u00ed\u00f1ase convertido nun dos pa\u00edses m\u00e1is ricos (en termos de renda per c\u00e1pita) na Uni\u00f3n Europea. En outubro de 2006, houbo conversaci\u00f3ns entre Irlanda e os Estados Unidos para negociar unha nova pol\u00edtica de inmigraci\u00f3n entre os dous pa\u00edses, en resposta \u00f3 crecemento da econom\u00eda irlandesa e o desexo de moitos cidad\u00e1ns americanos que quer\u00edan moverse a Irlanda en busca de traballo.\nIrlanda do Norte.\n\"Vexa o arigo principal: Historia de Irlanda do Norte\"\nDende a s\u00faa creaci\u00f3n en 1921 at\u00e9 1972, Irlanda do Norte gozou dun limitado autogoberno dentro do Reino Unido, co seu propio parlamento e primeiro ministro. A\u00ednda as\u00ed, as comunidades protestante e cat\u00f3lica votaban case totalmente de forma sectaria axudadas por unha pol\u00edtica de elecci\u00f3ns ama\u00f1adas, o que significaba que o goberno norteirland\u00e9s estaba sempre controlado polo Partido Unionista do Ulster. Consecuentemente, os cat\u00f3licos non pod\u00edan participar no goberno, que aplicaba unha pol\u00edtica fortemente discriminatoria en temas de acceso \u00e1 vivenda e \u00f3 emprego.\nIrlanda do Norte librouse en gran parte das consecuencias da guerra civil no sur guNorthern pero houbo moitos episodios de violencia entre protestantes e cat\u00f3licos (os primeiros amparados en grande medida polo goberno brit\u00e1nico) durante as d\u00e9cadas que seguiron \u00e1 partici\u00f3n. A pesar de que Irlanda foi oficialmente neutral na guerra mundial, Irlanda do Norte, como parte do Reino Unido, non o era e Belfast sufriu bombardeos da Luftwaffe en 1941.\nAs queixas nacionalistas fronte \u00e1 discriminaci\u00f3n unionista e estatal levaron a grandes protestas polos dereitos civ\u00eds nos anos 60, que o goberno reprimiu con man moi dura, sendo especialmente notable no \"domingo sanguento\". Foi durante estes anos cando unha facci\u00f3n do IRA, que levaba tempo sen actuar, escindiuse e formou o IRA Provisional, que comezou a actuar trala queima de barrios enteiros de cat\u00f3licos por milicias unionistas fronte as cales o goberno e a polic\u00eda norteirlandesa permaneceron impasibles. Outros grupos, legais e ilegais no lado unionista, ilegais no bando nacionalista, comezaron a participar na violencia e comezou o per\u00edodo co\u00f1ecido como \"The Troubles\". Debido \u00e1 situaci\u00f3n de violencia civil o goberno brit\u00e1nico suspendeu o autogoberno en 1972 e a provincia pasou a estar gobernada directamente desde Londres.\nEn 1998, tralo alto o fogo do IRA Provisional e despois dun di\u00e1logo multipartito, foron conclu\u00eddos os Acordos do Venres Santo e ratificados por referendo tanto en Irlanda do Norte como na Rep\u00fablica. Este acordo tentaba restablecer o autogoberno en Irlanda do Norte baseado na compartici\u00f3n do poder polas d\u00faas comunidades. A violencia diminu\u00edu en grande medida trala sinatura do acordo. A asemblea de poder compartido ten s\u00f3 operado durante pequenos per\u00edodos e est\u00e1 actualmente suspendida.\nEn 2001 a forza de polic\u00eda norteirlandesa, a Royal Ulster Constabulary, foi substitu\u00eddapolo Servizo Policial de Irlanda do Norte.\nO 28 de xullo de 2005, o IRA Provisional anunciou o fin da s\u00faa campa\u00f1a armada e o 25 de setembro de 2005 unha comisi\u00f3n internacional independente para o desarme supervisou o desarme completo do IRA Provisional.\nDeporte.\nO f\u00fatbol ga\u00e9lico e o hurling son os deportes m\u00e1is populares en Irlanda. Estes dous, xunto co Camogie, o f\u00fatbol ga\u00e9lico feminino, o pelota-man e o cuairtean, conforman os deportes nacionais de Irlanda, co\u00f1ecidos colectivamente como xogos ga\u00e9licos. T\u00f3dolos xogos ga\u00e9licos est\u00e1n dirixidos pola Gaelic Athletic Association (GAA), coa excepci\u00f3n do f\u00fatbol ga\u00e9lico feminino, que est\u00e1 rexido por outra organizaci\u00f3n. A GAA organ\u00edzase en base a toda Irlanda con t\u00f3dolos 32 condados podendo competir; tradicionalmente, os condados primeiro compiten na s\u00faa provincia, nos campionatos provinciais, e ent\u00f3n os ga\u00f1adores compiten nun campionato de hurling ou de f\u00fatbol a nivel de toda a illa. As oficinas da GAA est\u00e1n localizadas no estadio con capacidade para 82,500 espectadores en Croke Park no norte de Dubl\u00edn. Os principais xogos da GAA disp\u00fatanse al\u00ed, inclu\u00edndo as semifinais e finais dos campionatos de toda a illa. Durante o desenvolvemento do estadio de Lansdowne Road, a competici\u00f3n internacional de rugby foi xogada al\u00ed, cun grande \u00e9xito. T\u00f3dolos xogadores da GAA, incluso os dos niveis m\u00e1is altos, son afeccionados e non reciben pagas.\nLugares de interese.\nAlg\u00fans lugares interesantes de Irlanda son os seguintes:\nCultura.\n\"Vexa o artigo principal: Cultura de Irlanda\"\nAs artes.\nPara ser unha illa de relativamente pouca poboaci\u00f3n, Irlanda ten feita unha desproporcionada contribuci\u00f3n \u00e1 literatura mundial en t\u00f3dalas s\u00faas polas, principalmente en ingl\u00e9s. A poes\u00eda en irland\u00e9s representa a m\u00e1is vella poes\u00eda en lingua vern\u00e1cula en Europa cos m\u00e1is temper\u00e1ns exemplos datados do s\u00e9culo VI; Jonathan Swift, a\u00ednda chamado a mi\u00fado o mellor s\u00e1tiro en lingua inglesa, foi amplamente popular no seu d\u00eda(\"Os viaxes de Gulliver\", \"A Modest Proposal\" etc.) e permanece hoxe en d\u00eda entre nenos e adultos. En tempos m\u00e1is recentes, Irlanda ten producido catro ga\u00f1adores do Premio Nobel de Literatura: George Bernard Shaw, William Butler Yeats, Samuel Beckett e Seamus Heaney. A pesar de non ter ga\u00f1ado ning\u00fan, James Joyce e amplamente considerado un dos m\u00e1is, se non o m\u00e1is, significantes escritores do s\u00e9culo XX. A s\u00faa novela de 1922 \"Ul\u00edses\" \u00e9 citada como a mellor novela en ingl\u00e9s do s\u00e9culo XX.\nA m\u00e1is temper\u00e1 historia da arte visual irlandesa consid\u00e9rase que comeza con taias como as atopadas en sitios como Newgrange e contin\u00faa con artefactos da Idade de Bronce, especialmente obxectos ornamentais de ouro, e as miniaturas relixiosas e manuscritos do per\u00edodo medieval. Durante os s\u00e9culos XIX e XX, emerxiu unha forte tradici\u00f3n de pintura, inclu\u00edndo figuras como John Butler Yeats, William Orpen, Jack Yeats e Louis le Brocquy.\nM\u00fasica e danza.\n\"Vexa o artigo principal M\u00fasica de Irlanda\"\nA tradici\u00f3n irlandesa da m\u00fasica folk e a danza e amplamente co\u00f1ecida. A mediados do s\u00e9culo XX, cando a sociedade irlandesa trataba de modernizarse, a m\u00fasica tradicional perdeu moito do favor que ti\u00f1a, especialmente nas cidades. Durante os 60, e inspirado polo movemento americano de m\u00fasica folk, houbo un renacemento do interese na tradici\u00f3n irlandesa. Este renacemento foi liderado por grupos como The Dubliners, The Chieftains, os Clancy Brothers, Sweeney's Men, e solistas como Se\u00e1n \u00d3 Riada e Danny O'Flaherty. A m\u00fasica tradicional escocesa e irlandesa son similares.\nDende fai moito, grupos e m\u00fasicos como Horslips, Van Morrison, e incluso Thin Lizzy foron incorporando elementos de m\u00fasica tradicional nun c\u00f3digo rock para formar un novo son \u00fanico. Durante os 70 e 80, as diferenzas entre m\u00fasicos tradicionais e cantantes de rock volveuse moi turbia, con moitos deles tocando nun e outro estilo e facendo mesturas de ambos. Isto pode verse m\u00e1is recentemente no traballo de artistas como Dropkick Murphys, The Saw Doctors, Enya, Moya Brennan, U2, Damien Rice, The Corrs, Sin\u00e9ad O'Connor, Clannad, The Cranberries, Van Morrison, Rory Gallagher, Boyzone, Westlife, Gilbert O'Sullivan Black 47, Wolfe Tones, The Elders, Flogging Molly e The Pogues.\nTam\u00e9n hai un nacente x\u00e9nero de m\u00fasica celta fusionada con Heavy Metal chamada Celtic Metal, Celtic Battle Metal e tam\u00e9n \u00e1s veces chamada Folk Metal. Geasa, Primordial, Waylander, Cruachan e Mael Mordha son exemplos destas bandas.\nA cantante feminina que m\u00e1is ten vendido \u00e9 Enya; ela \u00e9 tam\u00e9n a segunda que m\u00e1is vende entre grupos e solistas masculinos e femininos, superada tan s\u00f3 por U2. Enya saltou \u00e1 fama internacional coa canci\u00f3n \"Orinoco Flow\" e dende ent\u00f3n chegou a vender m\u00e1is de 70 mill\u00f3ns de \u00e1lbums arredor do mundo. Enya vive nun castelo do s\u00e9culo XIX en Killiney, Dublin.\nA m\u00fasica irlandesa ten amosado un grande incremento de popularidade con moitas tentativas de volver \u00e1s s\u00faas ra\u00edces. Alg\u00fans grupos contempor\u00e1neos de m\u00fasica mantense moi preto dun son tradicional, inclu\u00edndo Altan, Gaelic Storm, L\u00fanasa, e Solas. Outros incorporan m\u00faltiples culturas fusionando estilos, tales como Afro Celt Sound System e a canadense Loreena McKennitt.\nA Rep\u00fablica faino bastante ben no Concurso de Eurovisi\u00f3n, sendo o pa\u00eds m\u00e1is exitoso na competici\u00f3n, con sete vitorias.\nDemograf\u00eda.\nIrlanda ten sido habitada dende hai uns 9.000 anos, a pesar de que s\u00e1bese moi pouco sobor os habitantes do paleol\u00edtico ou do neol\u00edtico. As m\u00e1is antigas cr\u00f3nicas hist\u00f3ricas e xeneal\u00f3xicas datan a existencia de diferentes pobos (Cruithne, Attacotti, Conmaicne, E\u00f3ganachta, \u00c9rainn, Soghain, por nomear alg\u00fans).\nA pesar de que durante moitos anos se pensaba que os irlandesas eran de ascendencia celta, os recentes estudos sobor o ADN te\u00f1en conclu\u00eddo outra cousa. O haplogrupo R1b domina en Irlanda, contradicindo a idea de que a cultura celta foi establecida en Irlanda pola emigraci\u00f3n masiva de celtas do centro de Europa. Un estudo levado polo Trinity College Dublin, conclu\u00edu que os irlandesas descenden principalmente de xente do norte de Iberia que emigrou de al\u00ed trala idade de xeo que rematou fai unha ducia de milenios. Estes xenetistas produciron un mapa de Europa con contornos nos que correspond\u00eda a ascendencia xen\u00e9tica. Un deles rodea Gales, Escocia, Irlanda e incl\u00fae Galicia e o Pa\u00eds Vasco.\nDurante os derradeiros 1.000 anos, foron influ\u00eddos polos viquingos, que fundaron numerosos portos, inclu\u00edndo Dubl\u00edn, e os normandos. De t\u00f3dolos xeitos, a maior parte (80%) da poboaci\u00f3n descende dos primeiros habitantes da illa que chegaron trala idade de xeo. Moitos no norte de Irlanda poden reclamarse descendentes de colonizadores brit\u00e1nicos maioritariamente escoceses; os Ulster-escoceses.\nO grupo relixioso m\u00e1is grande de Irlanda son os cat\u00f3licos (arredor dun 70% en toda a illa, e m\u00e1is dun 90% na Rep\u00fablica), e moitos dos restantes adh\u00edrense a confesi\u00f3ns protestantes. A m\u00e1is seguida \u00e9 a anglicana Igrexa de Irlanda. A comunidade musulm\u00e1 irlandesa est\u00e1 a medrar, principalmente pola inmigraci\u00f3n. A illa ten tam\u00e9n unha pequena comunidade xud\u00eda, que descendeu nos derradeiros anos. Dende a entrada na Uni\u00f3n Europea en 2004, os polacos ten sido a fonte m\u00e1is grande de inmigrantes (uns 180.000) de Europa Central, seguidos dos lituanos, checos e let\u00f3ns.\nDespois de Dubl\u00edn (1\u00a0661\u00a0185 hab.), as cidades m\u00e1is grandes de Irlanda son Belfast (579.276 hab.), Cork (~380.000 hab.), Derry (94.329 hab.), Limerick (93.321 hab.), Galway (71.983), Lisburn (71.465), Waterford (45.775), Newry (27.433), Kilkenny (23.967) e Armagh (14.590).\nInfraestruturas.\nTransporte.\nA\u00e9reo.\nOs tres aeroportos internacionais m\u00e1is importantes da Rep\u00fablica son o Aeroporto de Dubl\u00edn, o Aeroporto Internacional de Cork e o Aeroporto de Shannon. Todos proporcionan extensos servizos \u00f3 Reino Unido e a Europa continental, mentres que Dubl\u00edn e Shannon tam\u00e9n ofrecen unha gama de servizos transatl\u00e1nticos. A aeroli\u00f1a nacional irlandesa Aer Lingus e o seu operador de baixo custo Ryanair te\u00f1en a s\u00faa base en Dubl\u00edn. Shannon foi unha vez unha importante escala na ruta transatl\u00e1ntica para operaci\u00f3ns de repostaxe e, con Dubl\u00edn, \u00e9 a\u00ednda un dos dous aeroportos irlandeses desi\u00f1ados para traves\u00edas transatl\u00e1nticas. Hai varios aeroportos rexionais m\u00e1is pequenos na Rep\u00fablica: o Aeroporto de Galway, o Aeroporto de Kerry (Farranfore), o Aeroporto do Oeste de Irlanda de Knock, o Aeroporto de Sligo, o Aeroporto de Waterford, e o Aeroporto de Donegal (Carrickfinn). Os servizos programados dende eses aeroportos rexionais est\u00e1n limitados na s\u00faa maior\u00eda a Irlanda e o Reino Unido.\nEn Irlanda do Norte hai tres principais instalaci\u00f3ns de aviaci\u00f3n. O Aeroporto Internacional de Belfast (Aldergrove) ofrece servizos \u00e1 Gran Breta\u00f1a e Europa Occidental, e dende 2005, un servizo transatl\u00e1ntico diario a Newark (en Nova Jersey). Os volos dende o Aeroporto da Cidade de Belfast (Recentemente renomeado Aeroporto George Best da Cidade de Belfast trala morte do xogador de f\u00fatbol) e o Aeroporto da Cidade de Derry principalmente te\u00f1en destinos \u00e1 Rep\u00fablica e a Gran Breta\u00f1a.\nEstradas.\nOs motoristas deben conducir pola esquerda en Irlanda, como en Gran Breta\u00f1a, Australia, India, Hong Kong e o Xap\u00f3n. Desafortunadamente, os turistas que conducen polo lado equivocado da estrada causan serios incidentes t\u00f3dolos anos. A Illa de Irlanda ten unha extensa rede de estradas. Nos anos recentes ten medrado, especialmente na costa leste e arredor de Dubl\u00edn. Historicamente, os propietarios de terras desenvolveron moitas estradas e en 1800 Irlanda ti\u00f1a unha rede de estradas de 16.100\u00a0km.\nO ano 1815 marcou a inauguraci\u00f3n do primeiro servizo de coche de cabalos dende Clonmel a Thurles e Limerick. Hoxe, as principais compa\u00f1\u00edas de bus son Bus \u00c9ireann na Rep\u00fablica e Ulsterbus, unha divisi\u00f3n de Translink, no norte, ambas delas ofrecen amplos servizos en t\u00f3dalas partes da illa. Dublin Bus serve especificamente en Dubl\u00edn e arredores, e outra divisi\u00f3n de Translink chamada Metro, ofrece servizos na \u00e1rea de Belfast.\nFerrocarril.\nA rede de ferrocarril en Irlanda foi desenvolvida por varias compa\u00f1\u00edas privadas, algunha das cales recibiu financiamento do goberno brit\u00e1nico a finais do s\u00e9culo XIX. A rede acadou a s\u00faa m\u00e1is grande extensi\u00f3n en 1920.\nOs trens de pasazeiros na Rep\u00fablica est\u00e1n levados por Iarnr\u00f3d \u00c9ireann (\"ferrocarr\u00eds irlandeses\") e conecta moitos dos pobos e cidades importantes en todo o pa\u00eds. En Dubl\u00edn, d\u00faas redes locais prov\u00e9n de transporte a cidade e os seus arredores m\u00e1is inmediatos. O Dublin Area Rapid Transit une o centro da cidade cos suburbios de arredor. Ademais un novo ferrocarril lixeiro chamado Luas, aberto no 2004, transporta pasaxeiros dentro dos l\u00edmites da cidade.\nBaixo o plan do goberno \"Transport 21\", a volta a abrir do enlace por ferrocarril de Navan-Clonsilla, o enlace Cork Midleton e o Ferrocarril Occidental son alg\u00fans dos plans para os ferrocarr\u00eds de Irlanda.\nEn Irlanda do Norte, t\u00f3dolos servizos de ferrocarril est\u00e1n levados por Northern Ireland Railways, parte de Translink.\nEnerx\u00eda.\nDurante moito tempo as redes el\u00e9ctricas na Rep\u00fablica de Irlanda e en Irlanda do Norte estiveron completamente separadas. Ambas redes foron dese\u00f1adas e constru\u00eddas independentemente, pero est\u00e1n hoxe en d\u00eda conectadas entre elas e tam\u00e9n conectadas por Northern Ireland Electricity (NIE) a trav\u00e9s de Gran Breta\u00f1a \u00f3 continente europeo. A Electricity Supply Board (ESB) na Rep\u00fablica conduciu un programa de electrificaci\u00f3n rural dende os anos 40 \u00f3s anos 70.\nA rede de gas natural tam\u00e9n \u00e9 hoxe unha en toda a illa, cunha conexi\u00f3n dende Antrim a Escocia. Moito do gas irland\u00e9s prov\u00e9n do campo de Kinsale.\nEn Irlanda, o norte e o sur te\u00f1en amosado dificultades para prover de enerx\u00eda continua. A situaci\u00f3n en Irlanda do Norte \u00e9 complicada polo feito de que as compa\u00f1\u00edas privadas non poden suplir \u00e1 NIE, mentres que na Rep\u00fablica, a ESB ten faiado en modernizar as s\u00faas centrais el\u00e9ctricas. Neste \u00faltimo caso, a dispo\u00f1ibilidade das centrais el\u00e9ctricas ten unha media recente dun 66%, unha das peores da Europa Occidental.\nTe\u00f1en habido numerosos esforzos recentemente en Irlanda de empregar enerx\u00eda renovable como a enerx\u00eda e\u00f3lica con grandes campos e\u00f3licos constru\u00eddos en condados costeiros como Donegal, Mayo ou Antrim. Recentemente o que vai ser o campo e\u00f3lico m\u00e1is grande do mundo esta a ser constru\u00eddo en Arklow Bank na costa de Wicklow. Est\u00edmase que cubrir\u00e1 o 10% das necesidades enerx\u00e9ticas de Irlanda. Estas construci\u00f3ns nalg\u00fans casos son atrasadas pola oposici\u00f3n dos habitantes da zona, m\u00e1is recentemente na Illa de Achill, alg\u00fans dos cales consideraban a turbina e\u00f3lica terriblemente fea. Outro feito da Rep\u00fablica \u00e9 o fracaso da envellecida rede para arregl\u00e1rselas coa variante dispo\u00f1ibilidade de enerx\u00eda dende tales instalaci\u00f3ns. Turlough Hill \u00e9 o \u00fanico mecanismo de almaceamento de enerx\u00eda de Irlanda."}
{"id": "33262", "revid": "43749", "url": "https://gl.wikipedia.org/wiki?curid=33262", "title": "Rep\u00fablica de Irlanda", "text": ""}
{"id": "33263", "revid": "43749", "url": "https://gl.wikipedia.org/wiki?curid=33263", "title": "Irlanda do Norde", "text": ""}
{"id": "33318", "revid": "98629", "url": "https://gl.wikipedia.org/wiki?curid=33318", "title": "Ulster", "text": "O Ulster ou \u00dalster (en irland\u00e9s: C\u00faige Uladh) \u00e9 unha das catro provincias tradicionais de Irlanda, e recolle os seis condados que est\u00e1n en posesi\u00f3n do Reino Unido (Irlanda do Norte) e tres dos que est\u00e1n en posesi\u00f3n da Rep\u00fablica de Irlanda, constitu\u00edda como Estado Libre Irland\u00e9s. A cidade m\u00e1is importante \u00e9 Belfast.\nLing\u00fc\u00edstica.\n\u00dalster \u00e9 tam\u00e9n o nome do dialecto do idioma irland\u00e9s orixinario desta parte da illa. Tradicionalmente era un n\u00facleo de falantes de ga\u00e9lico, xunto a Escocia e a Illa de Mann. Hoxe a gran maior\u00eda da poboaci\u00f3n da provincia fala ingl\u00e9s; o irland\u00e9s \u00e9 o segundo idioma m\u00e1is falado. Segundo o Censo de Irlanda do Norte de 2011, aproximadamente o 10 % dos habitantes desta rexi\u00f3n ten un co\u00f1ecemento xeral do idioma irland\u00e9s e o 4,7 % da poboaci\u00f3n pode falar, escribir, ler e entender o idioma."}
{"id": "33320", "revid": "56817", "url": "https://gl.wikipedia.org/wiki?curid=33320", "title": "7.65 x 17 mm Browning", "text": "O calibre 7.65 x 17\u00a0mm Browning \u00e9 unha munici\u00f3n adaptada \u00e1s pistolas pequenas e medianas, amplamente usado nos Estados Unidos de Am\u00e9rica e \"Europa\", inicialmente fabricado por FN Herstal en 1899 e desenvolvido por John Browning. O primeiro modelo en usalo foi a Browning M1900."}
{"id": "33321", "revid": "5863", "url": "https://gl.wikipedia.org/wiki?curid=33321", "title": "Beretta 92", "text": "A Beretta 92 \u00e9 unha pistola semiautom\u00e1tica que emprega o calibre 9 mm Parabellum dese\u00f1ada e fabricada pola empresa italiana Beretta entre 1983 e 1987 a\u00ednda que o dese\u00f1o data de 1976. Outros tipos como o Beretta 92FS/FS Inox, Beretta 92G e Beretta 96/Inox a\u00ednda est\u00e1n en fabricaci\u00f3n e son usados polas forzas armadas e policiais en Italia, Francia e os Estados Unidos."}
{"id": "33322", "revid": "98629", "url": "https://gl.wikipedia.org/wiki?curid=33322", "title": "O rebelde desco\u00f1ecido", "text": "O rebelde desco\u00f1ecido (en ingl\u00e9s \"The Unknown Rebel\"), tam\u00e9n co\u00f1ecido como O home do tanque (en ingl\u00e9s \"Tank Man\") \u00e9 o alcume que se atribu\u00edu a un home an\u00f3nimo que se volveu internacionalmente popular \u00f3 ser filmado e fotografado en p\u00e9 fronte a unha li\u00f1a de varios tanques durante as protestas da Praza Tian'anmen de 1989 na Rep\u00fablica Popular Chinesa. A foto (v\u00e9xase na Wikipedia inglesa), foi tomada por Jeff Widener, un membro de Associated Press, dende o sexto piso do Hotel Beijing, a unha distancia de 800 metros a trav\u00e9s dunha lente de 400\u00a0mm.\nA filmaci\u00f3n e fotografado do home en p\u00e9, s\u00f3 diante da li\u00f1a de tanques, transmitiuse esa mesma noite. Foi titular en centos de xornais e revistas, e un dos principais titulares en moitos noticiarios \u00f3 redor do mundo. En abril de 1998, a revista estadounidense Time, inclu\u00edu \u00f3 \"Rebelde Desco\u00f1ecido\" na s\u00faa listaxe das cen persoas m\u00e1is influentes do s\u00e9culo XX.\nDetr\u00e1s da imaxe.\nO incidente tivo lugar na \"Ch\u00e1ng An D\u00e0 Jie\", ou \"Grande Avenida da Eterna Paz\", a un minuto de distancia da Praza Tian'anmen, que conduce \u00e1 Cidade Prohibida, en Pequ\u00edn, o 5 de xu\u00f1o de 1989, un d\u00eda despois de que o goberno chin\u00e9s empezase a reprimir violentamente as protestas democr\u00e1ticas.\nO home mant\u00edvose s\u00f3 e en p\u00e9, namentres os tanques aproxim\u00e1banse sosti\u00f1a d\u00faas bolsas semellantes, unha en cada man. Mentres os tanques diminu\u00edan a marcha, el fac\u00eda xestos para que se foran. En resposta, o tanque situado en cabeza da columna tentou sortealo; pero o home interp\u00faxose repetidamente no seu cami\u00f1o, demostrando unha tenacidade e resistencia enormes. Tras isto os tanques detiv\u00e9ronse e o individuo subiu por riba do primeiro tanque, e sostivo unha conversaci\u00f3n co condutor. Hai especulaci\u00f3ns sobre o que dixo, adxudic\u00e1ronlle frases como \"Por que est\u00e1n aqu\u00ed? A mi\u00f1a cidade \u00e9 un caos pola s\u00faa culpa\"; \"Retrocedan, dean a volta e deixen de matar \u00e1 mi\u00f1a xente\"; o \"\u00cddevos\". despois, a gravaci\u00f3n mostra como varios civ\u00eds empurraron \u00f3 home entre a multitude, mentres os tanques segu\u00edan o seu cami\u00f1o. Moitos sospeitan que eran, en realidade, forzas da lei sen uniforme.\nSignificados da imaxe.\nEn Occidente, as imaxes do \"Rebelde Desco\u00f1ecido\" present\u00e1ronse como un s\u00edmbolo do movemento democr\u00e1tico chin\u00e9s. Un rapaz arriscando a s\u00faa vida para opo\u00f1erse a un escuadr\u00f3n militar parec\u00eda encaixar coa representaci\u00f3n dos estudantes protestando valente e espontaneamente contra o Partido Comunista Chin\u00e9s. Un exemplo desta an\u00e1lise continua da imaxe p\u00f3dese ver na novela \"Hong Kong\", de Stephen Coonts, onde o \"Home do Tanque\" \u00e9 levado \u00e1 ficci\u00f3n como un home que dirixe a un grupo de insurxentes pol\u00edticos contra o goberno comunista. A imaxe alcanzou resonancia entre as democracias como un s\u00edmbolo do poder individual para deter \u00f3 goberno e forzar un troco na direcci\u00f3n pol\u00edtica do pa\u00eds.\nDentro da China, a imaxe empregouse polo goberno como s\u00edmbolo do coidado dos soldados do Ex\u00e9rcito Popular de Liberaci\u00f3n para protexer \u00f3 pobo chin\u00e9s: a pesar das ordes de avanzar, o condutor do tanque rexeitou facelo se iso implicaba danar a un s\u00f3 cidad\u00e1n. O \"Home do Tanque\" presentouse como un delincuente social, un s\u00edmbolo dos irresponsables e oportunistas alborotadores que apareceron durante as protestas de Tian'anmen e como un posible axente provocador dos gobernos occidentais. Como con moitos asuntos relacionados coas protestas de 1989, este converteuse nun tab\u00fa pol\u00edtico na China que a\u00ednda permanece, onde calquera discusi\u00f3n sobre el consid\u00e9rase inadecuada.\nBiograf\u00eda.\nPouco se sabe da identidade do home. O tabloide brit\u00e1nico The Sunday Express afirmou que o seu nome \u00e9 Wang Weilin, un estudante de 19 anos. Non obstante, a veracidade desta informaci\u00f3n \u00e9 dubidosa.\nHai moitas historias contraditorias sobre o que lle puido pasar despois destes feitos. Nunha conferencia \u00f3 President's Club en 1999, Bruce Herschensohn \u2014antigo axudante especial do presidente dos Estados Unidos Richard Nixon \u2014 indicou que foi executado d\u00faas semanas m\u00e1is tarde. Outras fontes din que foi fusilado uns poucos meses despois das protestas de Tiananmen. En \"Red China Blues: My Long March from Mao to Now\", Jan Wong afirma que o home est\u00e1 a\u00ednda vivo e escond\u00e9ndose na China continental.\nUnha nota de prensa publicada en outubro de 2005 por unha testemu\u00f1a ocular do evento, Charlie Cole, unha fot\u00f3grafa contratada pola revista Newsweek nesas datas, afirma que o home foi arrestado al\u00ed mesmo pola Oficina de Seguridade P\u00fablica.\nO goberno da Rep\u00fablica Popular Chinesa fixo poucas afirmaci\u00f3ns sobre o incidente ou a persoa implicada. En 1992, nunha entrevista con Barbara Walters, \u00f3 ent\u00f3n Secretario Xeral do Partido Comunista Jiang Zemin pregunt\u00e1ronlle que foi do home. Jiang contestou \"Creo que nunca o matamos\"."}
{"id": "33323", "revid": "736", "url": "https://gl.wikipedia.org/wiki?curid=33323", "title": "O home do tanque", "text": ""}
{"id": "33324", "revid": "89787", "url": "https://gl.wikipedia.org/wiki?curid=33324", "title": "Incubus", "text": "Incubus \u00e9 unha banda estadounidense de rock alternativo formada en Calabasas (California) no ano 1990. Foi fundada por Brandon Boyd (voz e percusi\u00f3n) e Jos\u00e9 Pasillas (bater\u00eda), que se co\u00f1ec\u00edan da escola. Pouco m\u00e1is tarde Jose co\u00f1eceu a Mike Einziger (guitarra) e a Alex Katunich (baixo) e por \u00faltimo entrou Dj Lyfe.\nHistoria.\nNo seu primeiro disco, \"Fungus Amongus\", resaltan influencias de Primus, Mr. Bungle e Red Hot Chili Peppers. Este material ten un son jazz-funk combinado con hardcore metal que ao pouco o evolucionaron ata chegar a un estilo propio, m\u00e1is hard rock e caracterizado polos sons da guitarra de Mike e pola voz inconfudible de Boyd.\nLogo de lanzar o disco que lles deu o empux\u00f3n, \"S.C.I.E.N.C.E.\", un\u00eduselles DJ Kilmore xa que Dj Lyfe non se presentou \u00e1s \u00faltimas gravaci\u00f3ns do disco e tiveron que substitu\u00edlo. Neste material levaron un son m\u00e1is caracter\u00edstico, canci\u00f3ns fren\u00e9ticas pero cunha gran gama de riffs e combinaci\u00f3ns en todos os instrumentos.\nNo seguinte CD, \"Make Yourself\", xa te\u00f1en unha calidade de son \u00fanico como pode apreciarse en canci\u00f3ns como \"Drive\" ou \"Stellar\", que son m\u00e1is alternativas que o que fixeran antes. Boyd toma o seu lugar como vocalista e compositor, recorrendo a unha gran profundidade nas s\u00faas letras.\nDespois do auspicioso \"Make Yourself\", Incubus regresa aos estudos para producir o seu pr\u00f3ximo disco. Curiosamente, para a produci\u00f3n do \u00e1lbum afast\u00e1ronse nunha c\u00f3moda mansi\u00f3n situada nunha r\u00faa chamada \"Morning View\", que resultou finalmente ser o nome do CD. \"Morning View\" destacou con sinxelos como \"Wish you were here\", \"Nice to know you\", \"Are you in\" e \"Warning\".\nIncubus sufriu a separaci\u00f3n da s\u00faa baixista Alex Katunich (Dirk Lance), por supostas \"diferenzas musicais\". Esta perda representa o afastamento do jazz e funk que puido conseguir noutros discos. No seu lugar, foi convocado o baixista Ben Kenney, ex guitarrista de The Roots, e baixista do proxecto paralelo de Mike Einziger e Jos\u00e9 Pasillas, denominado \"Estafe Lapse Consortium\".\nA banda formou unha fundaci\u00f3n sen fins de lucro, \"The Make Yourself Foundation\", que xunta fondos para varias causas e caridades nos Estados Unidos e o resto do mundo, axudando as\u00ed aos m\u00e1is necesitados. A banda financia a fundaci\u00f3n doando unha porci\u00f3n dos ingresos xerados polos tours, dos royaltys, de poxas \"en li\u00f1a\", e doutros eventos ou actividades.\nA mediados do 2004, a banda lanza ao mercado o seu disco titulado \"A Crow Left of the Murder...\", co que intentan retomar de certa forma o son que lograran nos seus traballos anteriores ao espectacular \"S.C.I.E.N.C.E.\", sen deixar de lado as baladas que lles deron tanto \u00e9xito nos seus \u00e1lbums m\u00e1is recentes. O primeiro sinxelo deste \u00e1lbum foi \"Megalomaniac\", un tema algo pol\u00e9mico pola rudeza das s\u00faas l\u00edricas e polas imaxes tan cargadas de contido pol\u00edtico e social que se mostran no seu respectivo v\u00eddeo, realizando analog\u00edas coa imaxe de Adolf Hitler e os gobernos actuais de occidente. A este sinxelo seguir\u00edanlle temas como \"Talk Shows on Mute\", \"Beware! Criminal\", \"Sick Sad Little World\", \"Here in my Room\" e \"Leech\", como os m\u00e1is representativos. Este \u00e1lbum foi producido e mesturado polo co\u00f1ecido Brendan O'Brien.\nO \u00faltimo disco da banda sa\u00edu \u00e1 venda o 28 de novembro de 2006 baixo o nome de \"Light Grenades\". O seu primeiro single foi \"Anna-Molly\", que paradoxicamente Brandon interpreta na canci\u00f3n como \"anomally\" (\"anomal\u00eda\" en ingl\u00e9s). O presente \u00e1lbum asem\u00e9llase en certo grao ao \"A Crow Left of the Murder\", tanto na imaxe que a banda desexa reflectir cara ao p\u00fablico como na parte musical propiamente dita. Temas como \"Dig\", \"Light Grenades\", \"Love Hurts\" e \"Paper Shoes\" demostran a gran variedade interpretativa , e ademais a excelente proxecci\u00f3n que te\u00f1en para un futuro.\nEn xu\u00f1o do 2008 Brandon Boyd dixo a Billboard.com que o grupo se tomar\u00eda un descanso. Durante ese tempo os membros da banda adic\u00e1ronse \u00e1 familia, a estudos e a outros proxectos.\nO 16 de xu\u00f1o do 2009, a banda editou o recompilatorio \"Monuments and Melodies\". Tr\u00e1tase dun \u00e1lbum dobre cun disco de grandes \u00e9xitos e outro de versi\u00f3ns alternativas e temas in\u00e9ditos. No traballo incluense tam\u00e9n dous temas novos producidos por Brendan O\u00b4Brien, \"Black Heart Inertia\" e \"Midnight Swim\", o primeiro dos cales editouse como sinxelo.\nEn 2011 Incubus atop\u00e1base traballando no seu novo \u00e1lbum de estudio, segundo informou o grupo na s\u00faa p\u00e1xina oficial o d\u00eda 4 de abril do 2011. Este novo traballo levou por t\u00edtulo \"If Not Now, When?\", e foi lanzado o 12 de xullo."}
{"id": "33325", "revid": "98629", "url": "https://gl.wikipedia.org/wiki?curid=33325", "title": "Muse", "text": "Muse \u00e9 unha banda brit\u00e1nica de rock alternativo inglesa formada en Teignmouth, Devon, en 1994 por Matthew Bellamy (voz, guitarra, piano), Christopher Wolstenholme (baixo) e Dominic Howard (bater\u00eda). Muse \u00e9 co\u00f1ecida polas s\u00faas enerx\u00e9ticas e extravagantes actuaci\u00f3ns, e pola s\u00faa fusi\u00f3n de varios x\u00e9neros musicais, como rock progresivo, rock alternativo, space rock, pop, heavy metal, m\u00fasica cl\u00e1sica e m\u00fasica electr\u00f3nica.\nMuse leva editados sete \u00e1lbums de estudio: \"Showbiz\" (1999), \"Origin of Symmetry\" (2001), \"Absolution\" (2003), \"Black Holes and Revelations\" (2006), \"The Resistance\" (2009), \"The 2nd Law\" (2012) e \"Drones\" (2015). A banda ademais publicou tres \u00e1lbums ao vivo, \"Hullabaloo Soundtrack\" (2002), que \u00e9 tam\u00e9n un recompilatorio de caras-b, \"Absolution Tour\" (2005), \"HAARP\" (2008) e \"Live at Rome Olympic Stadium\" (2013).\nBiograf\u00eda.\nFormaci\u00f3n e primeiros anos.\nOs membros de Muse estiveron en bandas separadas no Teignmouth Community College a principios dos anos 90. A formaci\u00f3n de Muse comezou despois de que o mozo de 14 anos Matthew Bellamy pasase satisfactoriamente unha audici\u00f3n como guitarrista da banda de Dominic Howard. Eles atop\u00e1ronse nun dilema cando o seu baixista decidiu deixar a banda, e ent\u00f3n ped\u00edronlle ao seu amigo Chris Wolstenholme que aprendese a tocar o baixo. A banda cambiou de nome varias veces, pasando por Gothic Plague, Carnage Mayhem, Fixed Penalty e Rocket Baby Dolls, antes de adoptar o nome de Muse.\nEn 1994, baixo o nome de Rocket Baby Dolls e cunha est\u00e9tica glam-g\u00f3tica, o grupo ga\u00f1ou unha batalla de bandas local, destrozando o seu equipo na actuaci\u00f3n. Pouco despois desta vitoria a banda decidiu renunciar \u00e1 univesidade e converterse en m\u00fasicos profesionais. Cambiaron o nome a Muse e comezaron a facer concertos en locais como o famoso \"The Cavern\" en Exeter.\nPrimeiros EPs e \"Showbiz\".\nDespois duns poucos anos constru\u00edndo unha base de fans en Londres, eles fixeron as s\u00faas primeiras grandes actuaci\u00f3ns en Londres e Manchester. A banda tivo un significante encontro con Dennis Smith, o dono de Sawmills, un estudo de gravaci\u00f3n constru\u00eddo nun mu\u00ed\u00f1o de auga en Cornualla.\nEste encontro deulles a posibilidade de realizar as s\u00faas primeiras gravaci\u00f3ns e de editar un EP autotitulado a trav\u00e9s do selo Sawmill's in-house Dangerous. O seu segundo EP, \"Muscle Museum EP\", chamou a atenci\u00f3n do influente xornalista musical brit\u00e1nico Steve Lamacq e da publicaci\u00f3n semanal \"NME\". Dennis Smith cofundou ent\u00f3n a produtora musical Taste Media especialmente para Muse (a banda estivo con Taste Media nos seus tres primeiros \u00e1lbums). Isto permit\u00edulle \u00e1 banda preservar a peculiaridade do seu son durante as primeiras etapas da s\u00faa carreira.\nA pesar do considerable \u00e9xito do segundo EP, as discogr\u00e1ficas brit\u00e1nicas eran remisas a apoiar \u00e1 banda, e moitos sectores da industria musical afirmaban que, ao igual que moitos dos seus contempor\u00e1neos, o seu son era demasiado semellante ao de Radiohead. Por\u00e9n, selos estadounidenses estaban dispostos a contratalos, levando a Muse aos Estados Unidos para realizar concertos. Despois dunha viaxe ao festival CMJ de Nova York, Muse asinou un contrato coa Maverick Records o 24 de decembro de 1998. \u00c1 s\u00faa volta, Taste Media preparou contratos para Muse con varios selos de Europa e Australia, permit\u00edndolles manter o control sobre a s\u00faa carreira en determinados pa\u00edses.\nJohn Leckie, que producira o \u00e1lbum \"The Bends\" para Radiohead, e traballara con The Stone Roses e The Verve, foi contratado para producir o primeiro \u00e1lbum da banda, \"Showbiz\".\nA edici\u00f3n do \u00e1lbum foi seguida por unha xira con alg\u00fans concertos actuando xunto a Red Hot Chili Peppers e Foo Fighters nos Estados Unidos. Nos anos 1999 e 2000 Muse estivo tocando en grandes festivais europeos e facendo concertos en Australia, fac\u00e9ndose cunha considerable base de fans no oeste de Europa, particularmente en Francia.\n\"Origin of Symmetry\" e \"Hullabaloo\".\nDurante a realizaci\u00f3n do seu segundo \u00e1lbum, \"Origin of Symmetry\", a banda experimentou con instrumentaci\u00f3n pouco com\u00fan, coma un \u00f3rgano de igrexa, un melotr\u00f3nou ou un kit de bater\u00eda m\u00e1is grande. Apreciase tam\u00e9n no \u00e1lbum unhas li\u00f1as vocais m\u00e1is agudas de Bellamy, m\u00e1is partes de piano e guitarras arpexiadas. O \u00e1lbum recibiu boas cr\u00edticas en xeral.\nA banda ameazou no ano 2002 a Celine Dion con emprender acci\u00f3ns legais contra ela se usaba o nome \"Muse\" para un espect\u00e1culo en Las Vegas. Celine Dion ofreceulles 50.000 d\u00f3lares polos dereitos do nome (que posu\u00eda a banda), pero Muse rexeitou a oferta. Bellamy alegou que: \"non queremos chegar al\u00ed pensando que Celine Dion respalda ao grupo\". Dion finalmente tivo que botarse atr\u00e1s.\n\"Origin of Symmetry\" foi moi ben recibido pola cr\u00edtica. Maverick dubidaba do estilo vocal de Bellamy neste \u00e1lbum (considerando que non era axeitado para a radio), e pediulle \u00e1 banda cambiar alg\u00fans temas antes da edici\u00f3n nos Estados Unidos. A banda rexeitouno e deixou Maverick, resultando na decisi\u00f3n de Maverick de non editar \"Origin of Symmetry\" nese pa\u00eds. O \u00e1lbum foi finalmente lanzado nos Estados Unidos o 20 de setembro do 2005, despois de que Muse asinase coa Warner.\nMuse editou un DVD en directo, \"Hullabaloo\", con imaxes en vivo gravadas durante os dous concertos de Muse en Le Zenith en Par\u00eds no ano 2001, e cun documantal da banda en xira. Un \u00e1lbum dobre, \"Hullabaloo Soundtrack\", editouse ao mesmo tempo, contendo un recompilatorio de caras-B e un disco cos temas das actuaci\u00f3ns en Le Zenith. Un dobre sinxelo foi tam\u00e9n editado cos novos temas \"In Your World\" e \"Dead Star\".\n\"Absolution\".\n\"Absolution\" (producido por Rich Costey) editouse no ano 2003 e estreouse no n\u00famero un en Reino Unido. O \u00e1lbum deu o seu primeiro \"top ten\" con \"Time Is Running Out\" e posteriormente conseguir\u00eda outros tres \"top 20\": \"Hysteria\", \"Sing For Absolution\" e \"Butterflies and Hurricanes\". Muse comezar\u00eda a s\u00faa primeira grande xira por estadios. Esta durou un ano, levando \u00e1 banda a Australia, Nova Zelandia, Estados Unidos, Canad\u00e1 e Francia. Mentres tanto, a banda lanzou cinco sinxelos (\"Time Is Running Out\", \"Hysteria\", \"Sing for Absolution\", \"Stockholm Syndrome\" e \"Butterflies and Hurricanes\").\nA banda tocou no Festival de Glastonbury en xu\u00f1o do 2004. Bellamy finalizou o concerto describ\u00edndoo como \"o mellor das s\u00faas vidas\", pero pouco despois do mesmo o pai do bater\u00eda Dominic Howard, quen asist\u00eda ao festival, morreu dun ataque card\u00edaco. A pesar diso, Howard demostrou a s\u00faa profesionalidade ao seguir o calendario estipulado para a xira. A banda ga\u00f1ou dous premios MTV Europe, inclu\u00eddo o mellor artista alternativo, o premio Q ao mellor artista en directo e o BRIT tam\u00e9n a mellor artista ao vivo. Por\u00e9n, Muse perdeu a mans de The Libertines o premio da \"NME\" \u00e1 mellor banda brit\u00e1nica, nos anos 2004 e 2005. No mes de xullo do 2005 a banda participou no concerto Live 8 en Par\u00eds.\nNo mes de abril do 2005 apareceu unha biograf\u00eda en DVD non oficial e non autorizada que non conti\u00f1a m\u00fasica da banda chamada \"Manic Depression\"; Muse non estivo involucrada non proxecto e non aprobou a s\u00faa edici\u00f3n. Outro DVD, desta vez oficial, foi publicado o 12 de decembro dese ano, titulado \"Absolution Tour\". O DVD cont\u00e9n material re-editado e re-masterizado do Glastonbury Festival 2004 e imaxes non vistas antes das actuaci\u00f3n no London Earls Court, no Wembley Arena e no Wiltern Theatre en Los Angeles. Dous temas, \"Endlessly\" e \"Thoughts Of A Dying Atheist\", son temas ocultos do DVD tomadas do concerto no Wembley Arena. A \u00fanica canci\u00f3n do \"Absolution\" que non aparece \u00e9 \"Falling Away With You\", a cal nunca foi interpretada ao vivo ata a data.\n\"Black Holes and Revelations\" e \"HAARP\".\nNo ano 2006 Muse lanzou o seu cuarto \u00e1lbum, \"Black Holes and Revelations\", co-producido pola banda e Rich Costey. O t\u00edtulo do disco \u00e9 o resultado da fascinaci\u00f3n do grupo pola cienccia-ficci\u00f3n e a indignaci\u00f3n pol\u00edtica. O \u00e1lbum chegou ao n\u00famero 1 das listas do Reino Unido, gran parte de Europa e Australia. Tam\u00e9n foi un \u00e9xito nos Estados Unidos, chegando ao posto 9 da lista \"Billboard 200\". Antes da edici\u00f3n do novo \u00e1lbum, a banda comezou a facer actuaci\u00f3ns, despois de parar durante a gravaci\u00f3n, facendo varias aparici\u00f3ns promocionais na televisi\u00f3n. A xira \"Black Holes and Revelations Tour\" comezou xusto antes da publicaci\u00f3n do \u00e1lbum e inicialmente consistiu principalmente en actuaci\u00f3ns en festivais, destacando a aparici\u00f3n como cabeza de cartel no de Reading e Leeds no mes de agosto do 2006. A xira comezou en Norteam\u00e9rica, onde a banda tocou dende finais de xullo ata principios de agosto, e despois dos \u00faltimos festivais de ver\u00e1n tocoulle a vez a Europa. \"Black Holes and Revelations\" foi nomeado ao Mercury Music Prize do 2006, pero perdeu ante Arctic Monkeys. O \u00e1lbum conseguiu, por\u00e9n, o Platinum Europe Award despois de vender un mill\u00f3n de copias no continente europeo. No mes de agosto a banda tam\u00e9n gravou unha sesi\u00f3n ao vivo nos famosos Abbey Road Studios para o \"Live from Abbey Road\".\nO primeiro sinxelo do \u00e1lbum, \"Supermassive Black Hole\", apareceu como descarga en maio do 2006. O segundo, \"Starlight\", lanzouse no mes de setembro, e \"Knights of Cydonia\" foi editado nos Estados Unidos s\u00f3 para a radio no mes de xu\u00f1o e no Reino Unido en novembro. \"Knights of Cydonia\" foi votada como canci\u00f3n n\u00famero 1 na meirande enquisa de m\u00fasica do mundo, Triple J Hottest 100 da radio australiana Triple J, no ano 2007. O cuarto sinxelo do \u00e1lbum, \"Invincible\", lanzouse en abril do 2007. Outro sinxelo, \"Map of the Problematique\", so estivo dispo\u00f1ible como descarga dixital en xu\u00f1o dese ano, despois da actuaci\u00f3n da banda no Wembley Stadium.\nA banda pasou o mes de novembro e gran parte de decembro do 2006 tocando por Europa coa banda brit\u00e1nica Noisettes como abreconcertos. A xira continuou por Australia, Nova Zelandia e o sueste asi\u00e1tico a principios do 2007, ata o seu regreso a Inglaterra no ver\u00e1n. Al\u00ed realizaron os seus probablemente maiores dous concertos, no recentemente reconstru\u00eddo Wembley Stadium os d\u00eda 16 e 17 de xu\u00f1o do 2007. Estas actuaci\u00f3ns foron gravadas para un DVD/CD titulado \"HAARP\", que foi editado o 17 de marzo do 2008 no Reino Unido e o 1 de abril nos Estados Unidos. A xira continuou por Europa no mes de xullo, antes de regresar aos Estados Unidos en agosto, onde fixeron un concerto cunha capacidade completa no Madison Square Garden de Nova York. A banda ga\u00f1ou un posto como cabeza de cartel no Austin City Limits Music Festival o 15 de setembro despois de que The White Stripes cancelase a s\u00faa actuaci\u00f3n. Pouco despois tocaron no October 2007 Vegoose en Las Vegas, ao lado de grupos como Rage Against the Machine, Daft Punk e Queens of the Stone Age. Muse continuou tocando polo leste de Europa, Rusia e Escandinavia antes de marchar a Australia e Nova Zelandia. A banda realizou o seu \u00faltimo concerto da xira de \"Black Holes and Revelations\" como cabeza de cartel do KROQ Almost Acoustic Christmas.\nNo ano 2008 a banda realizou unfeixe de aparici\u00f3ns individuais. No mes de marzo realizaron concertos en Dubai, Johannesburg e Cidade do Cabo. O 12 de abril tocaron no Royal Albert Hall para axudar \u00e1 fundaci\u00f3n Teenage Cancer Trust. Muse tam\u00e9n estivo no Rock in Rio de Lisboa o 6 de xu\u00f1o, xunto con bandas como Kaiser Chiefs, The Offspring e Linkin Park. O 13 de agosto tocou no Marlay Park de Dubl\u00edn e o d\u00eda seguinte ti\u00f1an previsto un concerto en Belfast que finalmente foi cancelado. No seu concerto en Irlanda a banda estivo acompa\u00f1ada por Kasabian e Glasvegas. Poucos d\u00edas despois foi cabeza de cartel no V Festival 2008.\nO 25 de setembro do 2008, Bellamy, Howard e Wolste foron nomeados doutores honoris causa en artes pola universidade de Plymouth pola s\u00faa contribuci\u00f3n \u00e1 m\u00fasica.\n\"The Resistance\".\nO quinto \u00e1lbum da banda, \"The Resistance\", foi editado en setembro do 2009, sendo o seu primeiro traballo producido polo grupo. Despois do seu lanzamento o \u00e1lbum encabezou as listas de 19 pa\u00edses, convert\u00e9ndose no terceiro \u00e1lbum da banda en ser n\u00famero 1 no Reino Unido, e acadando o n\u00famero 3 na \"Billboard 200\" estadounidense. As cr\u00edticas foron maioritariamente positivas, con gran parte dos eloxios dirixidos \u00e1 s\u00faa ambici\u00f3n, \u00e1s influencias da m\u00fasica cl\u00e1sica e ao tema de tres partes \"Exogenesis: Symphony\", de 13 minutos de duraci\u00f3n. Tam\u00e9n bateu ao seu predecesor en vendas na s\u00faa semana de estrea no Reino Unido, cunhas 148.000 copias vendidas. O seu primeiro sinxelo, \"Uprising\", foi editado sete d\u00edas antes que o disco.\n\"The Resistance Tour\" comezou en Teignmouth, Devon en setembro e inclu\u00eda unha actuaci\u00f3n como cabeza de cartel no festival de Coachella en abril do 2010. Tam\u00e9n inclu\u00eda dous concertos no Wembley Stadium en setembro e actuaci\u00f3ns como abreconcertos da xira de U2 \"360\u00b0 Tour\".\nEn xaneiro do 2010 Muse encabezou o festival Big Day Out nos seus distintos lugares de celebraci\u00f3n en Australia e Nova Zelandia, comezando en Auckland e rematando en Perth. En Coachella tocou o 17 de abril e tam\u00e9n foi cabeza de cartel no Glastonbury Festival 2010 xunto con Gorillaz e Stevie Wonder, e no festival Oxegen con Arcade Fire e Eminem. Ese ano tam\u00e9n tocar\u00eda no Hovefestivalen, no T in the Park 2010 e no Austin City Limits Music Festival. O d\u00eda 20 de abril o grupo anunciou 14 datas para unha xira norteamericana, que ser\u00eda entre setembro e novembro, \u00e1s que posteriormente se lle unir\u00edan 4 datas m\u00e1is. O 7 de maio anunciouse que Muse \u00eda contribu\u00edr cun tema na banda sonora da pel\u00edcula \"Eclipse\", a terceira parte da saga \"The Twilight Saga\". O tema, \"Neutron Star Collision (Love Is Forever)\", seria o principal sinxelo do \u00e1lbum da banda sonora e foi editado o 17 de maio.\nMuse tocou no festival de Glastonbury en xu\u00f1o e The Edge de U2 uniuse a eles para tocar \"Where The Streets Have No Name\", despois de que a s\u00faa banda caise do cartel por unha ferida nas costas de Bono, o seu vocalista.\nDurante a xira a banda tocar\u00eda no Monte do Gozo de Santiago de Compostela o d\u00eda 27 de agosto, no festival Xacobeo 10, xunto con Pet Shop Boys, J\u00f3nsi e The Right Ons.\nO 12 de xullo o baixista Chris Wolstenholme dixo \u00e1 revista \"NME\" que a banda tomar\u00edase un descanso despois da finalizaci\u00f3n da xira de promoci\u00f3n de \"The Resistance\". Tam\u00e9n engadiu que comezar\u00edan a gravar material para o novo disco no ano 2011. Noutra entrevista da revista a Matthew Bellamy o 8 de setembro afirmou que a m\u00fasica para o seguinte disco ser\u00eda m\u00e1is persoal e m\u00e1is axeitada para tocar en recintos pequenos.\nO 12 de setembro Muse ga\u00f1ou o MTV Video Music Award na categor\u00eda de mellores efectos especiais, pola promo de \"Uprising\". Na 53 cerimonia dos premiso Grammy celebrada o 13 de febreiro do 2011, Muse ga\u00f1ou o galard\u00f3n ao mellor \u00e1lbum de rock por \"The Resistance\"."}
{"id": "33327", "revid": "56817", "url": "https://gl.wikipedia.org/wiki?curid=33327", "title": "935", "text": "Mortes.\nHistoria ano a ano"}
{"id": "33328", "revid": "624", "url": "https://gl.wikipedia.org/wiki?curid=33328", "title": "936", "text": "Mortes.\nHistoria ano a ano"}
{"id": "33329", "revid": "624", "url": "https://gl.wikipedia.org/wiki?curid=33329", "title": "937", "text": "Mortes.\nHistoria ano a ano"}
{"id": "33330", "revid": "56817", "url": "https://gl.wikipedia.org/wiki?curid=33330", "title": "938", "text": "Mortes.\nHistoria ano a ano"}
{"id": "33331", "revid": "1987", "url": "https://gl.wikipedia.org/wiki?curid=33331", "title": "939", "text": "V\u00e9xase tam\u00e9n.\nHistoria ano a ano"}
{"id": "33332", "revid": "624", "url": "https://gl.wikipedia.org/wiki?curid=33332", "title": "940", "text": "Mortes.\nHistoria ano a ano"}
{"id": "33334", "revid": "2074", "url": "https://gl.wikipedia.org/wiki?curid=33334", "title": "Orelleira", "text": "O termo orelleira p\u00f3dese referir:"}
{"id": "33335", "revid": "4817", "url": "https://gl.wikipedia.org/wiki?curid=33335", "title": "Cedro", "text": "O cedro (Cedrus sp) \u00e9, estritamente, un x\u00e9nero de con\u00edferas (pin\u00e1ceas) orixinario de Oriente Pr\u00f3ximo e do Himalaia. T\u00f3dalas especies de cedro son grandes \u00e1rbores, de madeira olorosa e de copa c\u00f3nica ou vertical.\nCaracter\u00edsticas.\nOs cedros son grandes \u00e1rbores, de vinte e cinco a cincuenta metros de alto, coas follas (agullas) perennes e curtas, de dous a catro cent\u00edmetros, un pouco puntiagudas; pero m\u00e1is longas, de tres a seis cent\u00edmetros e m\u00e1is flexibles no caso do cedro do Himalaia, reunidas en rami\u00f1os sobre as p\u00f3las m\u00e1is curtas. A s\u00faa copa, afiada durante a s\u00faa xuventude, toma unha forma tabular caracter\u00edstica a partir dos trinta anos. As s\u00faas p\u00f3las son moi horizontais.\nAs pi\u00f1as femia son ovoides oblongas, de seis a once cent\u00edmetros de longo e catro a seis de di\u00e1metro, da que medran pi\u00f1\u00f3ns delgados, separ\u00e1ndose antes da s\u00faa ca\u00edda da \u00e1rbore. As sementes triangulares te\u00f1en \u00e1s.\nCalc\u00falase que os cedros poden vivir m\u00e1is de dous mil anos, a\u00ednda que os m\u00e1is antigos da actualidade te\u00f1en unha idade estimada de arredor de mil anos.\nClasificaci\u00f3n.\nA especie co\u00f1ecida vulgarmente coma Cedro de California non \u00e9 unha especie do x\u00e9nero \"Cedrus\" sen\u00f3n \"Calocedrus\" (\"Calocedrus decurrens\").\nUsos.\n\u00c1rbores ornamentais.\nOs cedros foron introducidos en Europa, onde son amplamente utilizados coma \u00e1rbores ornamentais en parques p\u00fablicos e xard\u00edns.\nEspecie de repoblaci\u00f3n.\nO cedro do Atlas foi moi empregado durante o s\u00e9culo XIX para repoboar as ladeiras espidas dos Pireneos e outros montes. Logra constitu\u00edr poboaci\u00f3ns notables entre os oitocentos e os mil metros de altitude, rexener\u00e1ndose abundantemente.\nMadeira.\nHai que cita-lo uso da madeira do cedro do L\u00edbano para a construci\u00f3n do primeiro Templo de Xerusal\u00e9n cara o 976 antes de Cristo. A s\u00faa madeira ten a calidade, \u00e1 parte do seu olor particular, de repeler os insectos e vermes. O cedro, \"erez\" en hebreo, \u00e9 a \u00e1rbore m\u00e1is citada da Biblia.\nA\u00ednda as\u00ed, \u00e9 unha madeira bastante fr\u00e1xil, o cal limita o seu emprego en carpinter\u00eda. A s\u00faa resistencia \u00e1 putrefacci\u00f3n fano tam\u00e9n ideal para ser usado na construci\u00f3n naval e para a fabricaci\u00f3n de sarc\u00f3fagos desde a antig\u00fcidade, de feito, o rei Salom\u00f3n posu\u00eda unha grande frota mercantil de barcos de madeira desta \u00e1rbore.\nA madeira preciosa do cedro do L\u00edbano serve \u00f3s artes\u00e1ns para a confecci\u00f3n de xoieiros, cofres e outros produtos deste tipo.\nHoxe util\u00edzase para a construci\u00f3n, sobre todo no recubrimento de muros exteriores ou tellas, ou para a construci\u00f3n de vivendas de madeira.\nEsencia e resina.\nO aceite natural arom\u00e1tico do cedro do Atlas ten propiedades antis\u00e9pticas (non confundir este aceite co \"aceite de cedro\" utilizado para a observaci\u00f3n microsc\u00f3pica, extra\u00eddo do xenebreiro de Virxinia, por iso chamado cedro de Virginia).\nNs antigo Exipto, a esencia do cedro utiliz\u00e1base na preparaci\u00f3n do embalsamento de momias."}
{"id": "33336", "revid": "1131", "url": "https://gl.wikipedia.org/wiki?curid=33336", "title": "Cedro do L\u00edbano", "text": "O cedro do L\u00edbano (\"Cedrus libani\", A.Rich) \u00e9 unha especie do cedro orixinaria de Oriente Pr\u00f3ximo, sendo existente nos Estados do L\u00edbano, de Siria e de Turqu\u00eda. \u00c9 o emblema do L\u00edbano. Por\u00e9n, non existe m\u00e1is que coma reliquia neste pa\u00eds no monte L\u00edbano. A maior poboaci\u00f3n at\u00f3pase en Turqu\u00eda, na cordilleira do Taurus.\nDesde antigo a s\u00faa madeira foi moi apreciada para o seu uso na construci\u00f3n. A civilizaci\u00f3n exipcia dependeu principalmente dela e procurouna mediante intercambios comerciais.\nEn Pontevedra p\u00f3dese observar un grande exemplar no parque das Palmeiras."}
{"id": "33337", "revid": "5452012", "url": "https://gl.wikipedia.org/wiki?curid=33337", "title": "Cedro do Atlas", "text": "O cedro do Atlas ou pi\u00f1eiro de Marrocos (Cedrus libani var. atlantica, antes \"Cedrus atlantica\") \u00e9 unha variante do cedro orixinaria do norte de \u00c1frica, existente sobre todo en Alxeria e Marrocos. Os lugares onde m\u00e1is abunda son en Aures, a Kabylia, o Rif e, evidentemente, a cordilleira do Atlas.\nEn Galicia \u00e9 empregada como \u00e1rbore ornamental.\n\u00c9 unha \u00e1rbore de grande tama\u00f1o e moi lonxeva. Pode chegar aos 40 m de altura e vivir 1.000 anos. Presenta porte piramidal, con p\u00f3las ascendentes e cortiza gris clara, pouco fendida. As ac\u00edculas son de corte cuadrangular, verdes ou azuladas, de 0,8 a 3\u00a0cm de lonxitude e co \u00e1pice agudo. Inflorescencias masculinas de cor amarela verdosa e femininas de tonalidade verde esbrancuxada, florecen entre outubro e novembro. Pi\u00f1as erectas, cil\u00edndricas, co v\u00e9rtice aplanado, de 5 a 10\u00a0cm de lonxitude e de cor verdosa, que chegan a ser casta\u00f1as na madureza.\n\u00c9 o m\u00e1is resistente de todos os cedros e proporciona unha boa madeira, moi resistente \u00e1 putrefacci\u00f3n, moi arom\u00e1tica, e cun cheiro que afasta os insectos. O aceite natural arom\u00e1tico ten propiedades antis\u00e9pticas e era empregado polos antigos exipcios no proceso de embalsamamento."}
{"id": "33338", "revid": "27155", "url": "https://gl.wikipedia.org/wiki?curid=33338", "title": "Cedro de Chipre", "text": "O cedro de Chipre \u00e9 unha variante do cedro.\nConsiderado en ocasionalmente unha subespecie do cedro do L\u00edbano, \u00e9 unha especie end\u00e9mica existente nos montes Troodos, na illa de Chipre."}
{"id": "33339", "revid": "98629", "url": "https://gl.wikipedia.org/wiki?curid=33339", "title": "Cedro do Himalaia", "text": "O cedro do Himalaia (Cedrus deodara) constit\u00fae a\u00ednda inmensos bosques nas pendentes do Himalaia entre os mil trescentos e os dous mil cincocentos metros de altitude na India, Paquist\u00e1n, Caxemira, as\u00ed como no Nepal e Afganist\u00e1n. A s\u00faa introduci\u00f3n en Europa d\u00e9bese a Leslie Melville, quen enviou sementes a Escocia.\nA palabra \"deodara\" prov\u00e9n do hindi \"deodar\", tomado do s\u00e1nscrito \"devad\u00e2ru\", a \"madeira dos deuses\", \u00e1rbore sagrada dos hind\u00fas.\nUn paxaro, o \"Tragopan occidental\", vive exclusivamente nos bosques de cedros do Himalaia de Caxemira e de Himachal Pradesh."}
{"id": "33340", "revid": "75439", "url": "https://gl.wikipedia.org/wiki?curid=33340", "title": "Mar\u00eda Lopo", "text": "Mar\u00eda Gonz\u00e1lez Lopo, co\u00f1ecida como Mar\u00eda Lopo, nada en Vigo en 1967, \u00e9 unha ensa\u00edsta, investigadora e tradutora galega.\nTraxectoria.\nLicenciada en filolox\u00eda francesa pola Universidade de Santiago de Compostela e graduada e doutorada en literatura francesa pola Universidade da Alta Breta\u00f1a en Rennes, onde deu clase nos anos noventa. Foi profesora de Literatura Francesa da Universidade de Santiago de Compostela e \u00e9 profesora numeraria de Franc\u00e9s de IES.\nEn Francia publicou un estudo sobre o teatro radiof\u00f3nico de Samuel Beckett (2000), e os libros \"Guillevic et sa Bretagne\" (2004) e \"Univers Guillevic (2017)\", centrados no poeta bret\u00f3n Guillevic, no que \u00e9 especialista.\nComo investigadora, interesouse sobre todo pola poes\u00eda francesa contempor\u00e1nea e polo celtismo, inclu\u00eddas as relaci\u00f3ns de Galicia co mundo celta, temas sobre os que publicou numerosos escritos en revistas especializadas e na prensa. Coordinou o monogr\u00e1fico \"Labirintos celtas\" de \"Uni\u00f3n Libre\" (1997) e editou en 2019 d\u00faas antolox\u00edas po\u00e9ticas galaico-bretoas complementarias: \"Barzhaz Bihan Galiza. Mostra de poes\u00eda galega\", en edici\u00f3n biling\u00fce galego-bret\u00f3n, e \"Canto e contracanto. Antolox\u00eda de poetas de Breta\u00f1a\", en edici\u00f3n multiling\u00fce galego, bret\u00f3n, franc\u00e9s e ingl\u00e9s.\nPublicou un ensaio xeral sobre o tema identitario, titulado \"O lugar\", no volume \"Ind\u00edxenas\" dos mesmos cadernos (2002). Reuniu numerosos escritos en galego, bret\u00f3n, franc\u00e9s e espa\u00f1ol na obra \"Ensaios en espiral \"(2014).\nEn Galicia ocupouse do estudo e co\u00f1ecemento das culturas celtas, mentres que en Francia propagou o estudo e co\u00f1ecemento de Galicia, pois a ela se deben numerosos artigos sobre a mesma en revistas francesas como \"Celtics\", \"Bretagne\" ou \"Cahiers Galiciens-Cadernos Galegos-Kaiero\u00f9 Galizek\", e tres libros profusamente ilustrados: \"Fisterra\" (1999), \"La Galice\" (2002) e \"Galice &amp; Compostelle, l'autre Finist\u00e8re\" (2009).\nTraduciu desde o franc\u00e9s ao galego \u00e1 poeta bretoa Anjela Duval, a \"Alquimia do verbo\" de Rimbaud, ao cantautor L\u00e9o Ferr\u00e9, \u00e1 poeta surrealista Joyce Mansour e ao poeta Guillevic, as\u00ed como a numerosos poetas galegos \u00f3 franc\u00e9s. \u00c9 autora da antolox\u00eda biling\u00fce galego-bretoa \"Moito m\u00e1is que mil anos / Muioc\u2019h kalz eget mil bloaz\" (2000) de Claudio Rodr\u00edguez Fer e, con Annick Boil\u00e8ve-Guerlet, das traduci\u00f3ns \"Viaxes a ti / Voyages \u00e0 toi\" (2008) e \"Os amores profundos / Les amours profonds\" (2016), mentres que con Marianne Equy traduciu \"Di\u00e1logos imposibles / Dialogues impossibles\" (2018), todas obras de Claudio Rodr\u00edguez Fer.\nForma parte do comit\u00e9 fundacional de \"Uni\u00f3n Libre. Cadernos de vida e culturas\" e colaborou en numerosos xornais e revistas, como, ademais das xa citadas, \"La Voz de Galicia\", \"Galicia Internacional\", \"\u00cdnsula\", \"Moenia\", \"Serta\", \"Bolet\u00edn Galego de Literatura\" ou \"Clave Ori\u00f3n\".\nEspecialista na actriz exiliada galega Mar\u00eda Casares, publicou en 2008 \"Cartas no exilio. Correspondencia entre Santiago Casares Quiroga e Mar\u00eda Casares (1946-1949)\" e en 2016 \"O tempo das mareas. Mar\u00eda Casares e Galicia\". Ademais, a s\u00faa obra teatral \"O meu nome \u00e9 Mar\u00eda Casares\" (Uni\u00f3n Libre, n\u00fam. 13, Sada, Edici\u00f3s do Castro 2007) foi adaptada en 2008 polo grupo Sarabela Teatro co t\u00edtulo de \"Mar\u00eda Casares. A vida triunfante\", con direcci\u00f3n e dramaturxia de \u00c1nxeles Cu\u00f1a B\u00f3veda, represent\u00e1ndose en diversas cidades de Galicia e en Par\u00eds."}
{"id": "33341", "revid": "89787", "url": "https://gl.wikipedia.org/wiki?curid=33341", "title": "Jeff Widener", "text": "Jeff Widener, nado o 11 de agosto de 1956 en Long Beach (Estados Unidos), \u00e9 o fot\u00f3grafo da Associated Press que tomou a imaxe mundialmente co\u00f1ecida como \"O rebelde desco\u00f1ecido\" en 1989 durante as protestas da Praza Tian'anmen. A fotograf\u00eda mostra a un home protestando desarmado e solitario ante unha columna de tanques que avanzaban por unha avenida de Pequ\u00edn.\nWidener tomou a foto dende o sexto piso do Hotel Beijing, dende preto de 800 metros de distancia, cunha lente de 400mm. Foi nomeado para o Premio Pulitzer por \"Spot News Photography\" en 1990 por isto.\nNo ano 2006, el traballa como fot\u00f3grafo da \"Honolulu Advertiser\".\nWidener ga\u00f1ou numerosos premios da Society of Professional Journalists e quedou en segundo lugar en imaxe no 2004 nos premios da National Press Photographers Association. "}
{"id": "33342", "revid": "1505", "url": "https://gl.wikipedia.org/wiki?curid=33342", "title": "Xenebreiro", "text": "O xenebreiro ou cimbro (\"Juniperus communis\" L.) \u00e9 unha \u00e1rbore ou arbusto dioico da familia das cupres\u00e1ceas.\nCaracter\u00edsticas.\nDependendo da subespecie ten un porte moi variable, desde un arbusto mediano at\u00e9 superar os 10 metros.\nTen un tronco con moitas p\u00f3las e copa espesa. As follas son lineais, verdes, r\u00edxidas, punzantes, cunha \u00fanica banda de estomas branca na cara exterior (polo env\u00e9s e polas marxes \u00e9 verde) e ins\u00edrense verticiladas de tres en tres. As flores femininas disp\u00f3\u00f1ense en conos axilares, en forma de escama, de cor parda vermella. As flores masculinas, de cor amarela, te\u00f1en entre 2 e 3\u00a0mm de longo e caen pouco despois de esparexer o pole entre marzo e abril.\nPor froitos ten g\u00e1lbulos con forma de bagas elipsoidais ou esf\u00e9ricas de cinco a sete mil\u00edmetros de di\u00e1metro, de cor negra purp\u00farea cando est\u00e1n maduras e cunha lene cor azulada como consecuencia dunha substancia cerosa, con tres sementes case ovaladas, pero angulosas nos seus extremos. A madeira, que tam\u00e9n se co\u00f1ece simplemente polo nome da planta, xenebreiro, \u00e9 avermellada, forte e recendente.\nUsos.\nO xenebreiro \u00e9 frecuentemente utilizado na horticultura como planta ornamental, xa que \u00e9 demasiado pequeno para ser aproveitado como madeireiro. Por\u00e9n, en Escandinavia a s\u00faa madeira empr\u00e9gase na fabricaci\u00f3n de caixas para produtos l\u00e1cteos, como a manteiga, o queixo e tam\u00e9n para facer cabos de coitelos.\nAs s\u00faas bagas te\u00f1en propiedades adstrinxentes mais son demasiado agres para consumilas cr\u00faas, polo que se venden secas para preparar mollos e recheos cos que adubar carnes. Ad\u00f3itanse cascar antes de utilizalas para as\u00ed liberar o aroma.\nTam\u00e9n \u00e9 frecuente usalas para aromatizar a xenebra. De feito, a denominaci\u00f3n da propia \u00e1rbore en franc\u00e9s, \"gen\u00e9vrier\", foi a que deu lugar \u00f3 nome m\u00e1is co\u00f1ecido internacionalmente da bebida, \"gin\", a trav\u00e9s dun ap\u00f3cope da palabra francesa pero pronunciada \u00e1 inglesa (o nome ingl\u00e9s da planta \u00e9 \"juniper\", que en ning\u00fan modo soar\u00eda \"gin\")."}
{"id": "33347", "revid": "8899", "url": "https://gl.wikipedia.org/wiki?curid=33347", "title": "Traumatolox\u00eda", "text": " \nA traumatolox\u00eda \u00e9 a especialidade m\u00e9dica que se ocupa do estudo, tratamento e efectos dos traumatismos \u00f3seos e dos tend\u00f3ns dos membros superiores, inferiores, cadeiras e columna vertebral causados por accidentes ou pola violencia contra unha persoa. Nalg\u00fans pa\u00edses est\u00e1 considerada unha especialidade da cirurx\u00eda ortop\u00e9dica."}
{"id": "33348", "revid": "5863", "url": "https://gl.wikipedia.org/wiki?curid=33348", "title": "Boris Podolsky", "text": "Boris Podolsky, nado como Boris Iakovlevich Podolskii (en ) en 1896 en Taganrog e finado en 1966 nos Estados Unidos de Am\u00e9rica, foi un f\u00edsico ruso-americano que traballou con Albert Einstein e Nathan Rosen, e con eles concibiu o Paradoxo Einstein-Podolsky-Rosen que estimulou o debate sobre a interpretaci\u00f3n da mec\u00e1nica cu\u00e1ntica."}
{"id": "33350", "revid": "25871", "url": "https://gl.wikipedia.org/wiki?curid=33350", "title": "Connacht", "text": "Connacht (en ingl\u00e9s) ou Connachta (en irland\u00e9s), \"(terra dos) descendentes de Conn\", \u00e9 a provincia occidental de Irlanda, que comprende os condados de Galway, Leitrim, Mayo, Roscommon e Sligo. En irland\u00e9s \u00e1 provincia ch\u00e1maselle a mi\u00fado C\u00faige Chonnacht. Os seus centros urbanos principais son Galway no sur, e Sligo no norte. Ten unha poboaci\u00f3n de 503.083 habitantes, a m\u00e1is pequena das catro provincias irlandesas.\nO irland\u00e9s f\u00e1lase nas \u00e1reas \"Gaeltacht\" do oeste de Mhaigh Eo e o oeste de Gaillimhe, sendo a m\u00e1is grande Connemara.\nO pico m\u00e1is alto \u00e9 o Mweelrea (814 metros), en Mhaigh Eo. A s\u00faa illa m\u00e1is grande \u00e9 Achill, a m\u00e1is grande de Irlanda. O lago m\u00e1is grande \u00e9 Lough Corrib.\nA Rep\u00fablica de Connaught tivo unha breve existencia en 1798 co apoio militar de Francia.\nA cidade m\u00e1is grande de Connacht \u00e9 Galway, cunha poboaci\u00f3n de 71.983 habitantes (2006)."}
{"id": "33353", "revid": "75439", "url": "https://gl.wikipedia.org/wiki?curid=33353", "title": "Enerx\u00eda de ionizaci\u00f3n", "text": "A enerx\u00eda de ionizaci\u00f3n, tam\u00e9n chamada, impropiamente, potencial de ionizaci\u00f3n \u00e9 a enerx\u00eda que hai que subministrar a un \u00e1tomo neutro, gasoso e en estado fundamental, para arrincarlle o electr\u00f3n m\u00e1is debilmente retido.\nPodemos expresalo as\u00ed:\n\"\u00c1tomo neutro gasoso + Enerx\u00eda -----&gt; I\u00f3n positivo gasoso + e -\"\nSendo esta enerx\u00eda a correspondente \u00e1 primeira ionizaci\u00f3n.\nA segunda enerx\u00eda de ionizaci\u00f3n representa a enerx\u00eda que se precisa para arrincar o segundo electr\u00f3n; esta segundo enerx\u00eda de ionizaci\u00f3n \u00e9 sempre maior que a primeira, pois o volume dun i\u00f3n positivo \u00e9 menor que o do \u00e1tomo e a forza electrost\u00e1tica sobre o electr\u00f3n que queremos arrincar \u00e9 maior no i\u00f3n positivo que no \u00e1tomo, xa que se conserva a mesma carga nuclear.\nA enerx\u00eda de ionizaci\u00f3n expresase en electr\u00f3n-volt ou en jouls (ou kilojouls) por cada mol de \u00e1tomos (kJ/mol).\n\"1 eV = 1,6 . 10 -19 coulombs . 1 volt = 1,6 . 10-19jouls\"\nSe a enerx\u00eda dun \u00e1tomo fose de 1 eV, para ionizar un mol deses \u00e1tomos (6.22x1023 \u00e1tomos) ser\u00edan necesarios 96,5 kJ.\nComo norma xeral, na t\u00e1boa peri\u00f3dica, nos elementos dunha mesma familia ou grupo, a enerx\u00eda de ionizaci\u00f3n dimin\u00fae a medida que aumenta o n\u00famero at\u00f3mico, \u00e9 dicir, de arriba a abaixo, tal como se representan habitualmente as t\u00e1boas peri\u00f3dicas.\nNos metais alcalinos , por exemplo, o elemento de maior enerx\u00eda de ionizaci\u00f3n \u00e9 o litio e o de menor o cesio. Isto \u00e9 f\u00e1cil de explicar, pois o \u00faltimo electr\u00f3n sit\u00faase en orbitais situados cada vez m\u00e1is lonxe do n\u00facleo e, a s\u00faa vez, os electr\u00f3ns das capas interiores exercen un efecto de pantalla sobre a atracci\u00f3n nuclear sobre os electr\u00f3ns perif\u00e9ricos. Esta norma deixa de cumprirse para o francio.\n\" Nos elementos dun mesmo per\u00edodo da t\u00e1boa peri\u00f3dica, a enerx\u00eda de ionizaci\u00f3n aumenta a medida que aumenta o n\u00famero at\u00f3mico, \u00e9 dicir, de esquerda a dereita.\"\nIsto debese a que o electr\u00f3n diferenciador (o \u00faltimo en enerx\u00eda) dos elementos dun per\u00edodo est\u00e1 situado no mesmo nivel enerx\u00e9tico, mentres que a carga do n\u00facleo aumenta, polo que ser\u00e1 maior a forza de atracci\u00f3n, e, a s\u00faa vez, o n\u00famero de capas interiores non var\u00eda e o efecto pantalla non aumenta.\nIsto \u00faltimo non \u00e9 unha regra, sen\u00f3n unha orientaci\u00f3n, xa que o aumento non \u00e9 continuo, pois no caso do berilio e do nitr\u00f3xeno, por exemplo, t\u00e9\u00f1ense valores m\u00e1is altos do que nun principio ser\u00eda de esperar por comparaci\u00f3n cos outros elementos do mesmo per\u00edodo. Este aumento debese a estabilidade que presentan as configuraci\u00f3ns s2 e s2 p3 , respectivamente.\nA enerx\u00eda de ionizaci\u00f3n m\u00e1is elevada corresp\u00f3ndelle \u00f3s gases nobres, xa que a s\u00faa configuraci\u00f3n electr\u00f3nica \u00e9 a m\u00e1is estable, e polo tanto haber\u00e1 que proporcionar m\u00e1is enerx\u00eda para arrincarlles electr\u00f3ns.\nT\u00e1boa peri\u00f3dica de enerx\u00edas de ionizaci\u00f3n, en kJ/mol"}
{"id": "33354", "revid": "81969", "url": "https://gl.wikipedia.org/wiki?curid=33354", "title": "Fenerbah\u00e7e", "text": "O Fenerbah\u00e7e (Fenerbah\u00e7e Spor Kul\u00fcb\u00fc) \u00e9 un club de f\u00fatbol de Turqu\u00eda."}
{"id": "33355", "revid": "85894", "url": "https://gl.wikipedia.org/wiki?curid=33355", "title": "Josh Homme", "text": "Joshua Michael Homme, nado en Joshua Tree (California) o 17 de maio de 1973 , \u00e9 un m\u00fasico e produtor estadounidense.\nFoi un dos membros fundadores da banda de stoner rock Kyuss, e tam\u00e9n de Queens of the Stone Age, onde canta e toca a guitarra. Por\u00e9n Homme \u00e9 un multi-instrumentista e tam\u00e9n toca o baixo, a bater\u00eda e os teclados. Co-fundou e ocasionalmente toca con Eagles of Death Metal como bater\u00eda, e contin\u00faa producindo e editando series de improvisaci\u00f3n musical con outros m\u00fasicos, a maior\u00eda da escena de Palm Desert, co\u00f1ecidas como \"The Desert Sessions\". No ano 2009 apareceu nun novo proxecto chamado Them Crooked Vultures, ao car\u00f3n de Dave Grohl e John Paul Jones.\nTraxectoria.\nHomme naceu en Joshua Tree e medrou en Palm Desert. Comezou a tocar a guitarra cando ti\u00f1a nove anos. Aos 15 anos foi un dos fundadores da banda de desert rock Kyuss xunto cos seus compa\u00f1eiros de escola John Garcia e Brant Bjork, onde era guitarrista e principal compositor, e que se separou no ano 1997. \u00c9 fundador e \u00fanico membro permanente da banda de rock Queens of the Stone Age. Tam\u00e9n \u00e9 cofundador e toca a bater\u00eda en Eagles of Death Metal e contin\u00faa producindo e editando material nun proxecto musical con outros m\u00fasicos baixo o nome de The Desert Sessions (no seu propio estudio en Palm Desert).\nHomme tam\u00e9n tocou a guitarra con Screaming Trees e Mark Lanegan (que posteriormente se uniu a Queens of the Stone Age). Outras bandas ou proxectos nos que colaborou son: Mondo Generator, Foo Fighters, PJ Harvey, Fatso Jetson, Like Hell, Mark Lanegan Band, Masters of Reality, The Aquitted Felons, Millionaire, Wellwater Conspiracy, U.N.K.L.E., Melissa Auf der Maur, Paz Lenchantin, A Perfect Circle, Death from Above 1979, Martina-Topley Bird, Earthlings?, Mastodon, Peaches, ou Local H."}
{"id": "33358", "revid": "89787", "url": "https://gl.wikipedia.org/wiki?curid=33358", "title": "Historia de Londres", "text": "A Historia urbana de Londres \u00e9 unha historia vella de m\u00e1is de 2000 anos. Durante este per\u00edodo, a cidade co\u00f1ece varias epidemias de peste, ten incendios, soporta guerras civ\u00eds, experimenta bombardeos a\u00e9reos e ataques terroristas. A pesar diso, continuou desenvolv\u00e9ndose para devir nunha das capitais financeiras e culturais m\u00e1is importantes do mundo.\nLondinium romana.\nAta o ano 43 da nosa era, ano en que os romanos invaden a Gran Breta\u00f1a, os asentamentos dos bret\u00f3ns no curso inferior do r\u00edo T\u00e1mese eran pouco m\u00e1is ca aldeas ou granxas. No seu avance cara ao norte, os romanos at\u00f3panse co primeiro obst\u00e1culo no r\u00edo. Elixen o sitio para vadealo antes do seu ancheamento cara a desembocadura.\nNo ano 50 constr\u00faen unha primeira ponte provisional de madeira xusto uns metros ao leste do actual London Bridge . Nas d\u00faas marxes vaise asentando un poboamento, sendo o da beira norte o m\u00e1is relevante (15 Ha) por ser o campamento romano, e recibindo o nome de Londinium . Para o ano 62, cando a revolta bretoa ao mando da ra\u00ed\u00f1a Boudicca quen a destr\u00fae, era xa unha poboaci\u00f3n de certa entidade e, trala s\u00faa reconstruci\u00f3n, converterase na capital da Britania romana.\nDende o ano 80 existe unha ponte permanente sobre o r\u00edo e dende o 100 foro e bas\u00edlica.\nDespois constr\u00faense o anfiteatro, termas e templos cunha cidadela defensiva ao noroeste.\nNo s\u00e9culo dous os tempos dif\u00edciles para o imperio comezan a achegarse e as rexi\u00f3ns perif\u00e9ricas son as primeiras en notar a recesi\u00f3n. Constr\u00faese a muralla entre o 190 e o 220 que vai delimitar a City ata os nosos d\u00edas, e un segundo foro encol do primitivo. De todas as maneiras, a cidade inda contin\u00faa a ser un florecente porto comercial a beira do r\u00edo Tamisa .\nNas d\u00faas seguintes centurias a decadencia e recesi\u00f3n da cidade acompa\u00f1ar\u00e1n a do Imperio ata que no ano 410 os romanos abandonan Britania a s\u00faa sorte. Londinium \u00e9 unha sombra do que foi encollida e despoboada, e mesmo as\u00ed, resistir\u00e1 loitando contra os invasores anglos e sax\u00f3ns, pobos rurais que non aprecian a vida urbana, ata que cara ao 571 \u00e9 absolutamente abandonada en ru\u00edna e as\u00ed restar\u00e1 por unha xeraci\u00f3n.\nNesta cidade estivo instalada a ceca de Londinium, onde se cu\u00f1ou moeda imperial romana en cobre, prata e ouro.\nLundenwic saxoa.\nA reurbanizaci\u00f3n vir\u00e1 coa cristianizaci\u00f3n dos sax\u00f3ns. As\u00ed, no 604 constr\u00faese a primeira Catedral de San Paulo, pouco m\u00e1is ca unha capela en madeira. O lugar elixido \u00e9 o da \u00e1rea dos antigos templos pag\u00e1ns.\nPero vai ser f\u00f3ra do recinto romano, cara ao oeste, en torno ao que hoxe \u00e9 o Strand, onde a partir de 640 se vai a ir constitu\u00edndo un asentamento comercial que xa en 670 recibe o nome de Lundenwic e que florece a trav\u00e9s do comercio portuario co continente.\nWestminster e Lundenburh.\nPouco despois parece ser a data da posible fundaci\u00f3n polos reis de Mercia, dos que depend\u00eda ent\u00f3n a \u00e1rea de Londres, dun primeiro mosteiro en Westminster. Ser\u00e1n os mesmos que ao longo do s\u00e9culo VIII construir\u00e1n nas ru\u00ednas da cidadela e anfiteatro romanos un pazo real con capela, dando as\u00ed comezo ao renacemento urbano dentro das antigas murallas e que chamar\u00e1n Lundenburh.\nOs s\u00e9culos nove e dez estar\u00e1n marcados polos ataques viquingos e significar\u00e1n a fin de Lundenwic; a poboaci\u00f3n buscar\u00e1 o refuxio da Lundenburh amurallada . Son tempos de destruci\u00f3ns e reconstruci\u00f3ns sucesivas. As\u00ed a ponte e a catedral.\nXusto antes da conquista normanda en 1066, remata a construci\u00f3n da primitiva Abad\u00eda de Westminster e un pazo adxacente polo \u00faltimo dos reis daneses, Eduardo o Confesor, quen afirma a Londres coma capital de Inglaterra e inaugura o Pazo de Westminster como residencia real en adiante.\nOs normandos: a Torre de Londres.\nCos normandos chega a s\u00faa magn\u00edfica canter\u00eda exemplificada no reforzo das fortificaci\u00f3ns da cidade cuxa obra senlleira vai ser a Torre Branca(1078-97) dentro do complexo da Torre de Londres no extremo leste da muralla romana,\u00e1 par do r\u00edo. Pouco despois in\u00edciase a cuarta reconstruci\u00f3n da catedral de San Paulo (1087-1240 e 1260-1314), ambiciosa obra comezada en rom\u00e1nico normando e que rematar\u00e1 nun espl\u00e9ndido coro g\u00f3tico m\u00e1is de dous s\u00e9culos despois. Outra grande obra ser\u00e1 a da primeira Ponte de Londres en pedra (1176-1209).\nA consolidaci\u00f3n da \u00e1rea de Westminster vir\u00e1 da man da erecci\u00f3n da Abad\u00eda g\u00f3tica (1245-1390), esplendor dese estilo en Inglaterra, e do Westminster Hall (1394-1402), en substituci\u00f3n tam\u00e9n do primitivo normando e xermolo do complexo do palacio actual\nFaise evidente ent\u00f3n o car\u00e1cter de cidade dual de Londres: por un lado a City of London dentro de murallas, o vello centro portuario, comercial e financeiro, con ampla autonom\u00eda municipal, precedente do sistema parlamentario; e polo outro, Westminster, sede da corte e o goberno do reino.\nA baixa idade media.\nA tarefa urbana do baixo medievo vai ser a uni\u00f3n (Temple, Inns of Court) dos dous polos pivotando en Charing Cross, de tal maneira que cara a 1600 o intermedio estar\u00e1 completamente urbanizado .\nPara o mesmo vai contribu\u00edr decisivamente a \"Disoluci\u00f3n dos Mosteiros\" de 1535 a 1538, unha especie de desamortizaci\u00f3n que Henrique VIII leva a cabo trala s\u00faa separaci\u00f3n da Igrexa romana. Nada menos que un terzo da poboaci\u00f3n e m\u00e1is da metade da \u00e1rea da cidade de ent\u00f3n pertenc\u00eda a relixiosos.\nEses terreos pasan \u00e1 nobreza e \u00f3 mesmo rei, para constru\u00edren neles. As\u00ed, Henrique VIII converte o hospital de leprosos de St. James no pazo hom\u00f3nimo cos campos adxacentes dos que xurdir\u00e1n os famosos parques de St. James , Hyde Park e Kensington Gardens. Igualmente, nos xard\u00edns dun convento, o arquitecto I\u00f1igo Jones dese\u00f1a por encargo do Duque de Bedford a primeira praza de Londres, a Covent Garden Piazza . Este \u00e9 o Londres en que viviu e creou as s\u00faas obras William Shakespeare, e mesmo as interpretou no teatro Globe, sito na beira sur do r\u00edo (Southwark).\nO Great Fire de 1666.\nO mesmo Londres que vai a arder no Great Fire de 1666 que arrasa case a totalidade da vella cidade medieval intramuros . Era unha excelente oportunidade de reconstru\u00edla segundo novos patr\u00f3ns e fix\u00e9ronse proxectos de r\u00faas ortogonais e avenidas con grandes prazas, pero a monarqu\u00eda carec\u00eda de recursos e os propietarios dos terreos esix\u00edan os seus dereitos. Soamente ampli\u00e1ronse algunhas r\u00faas e o arquitecto Christopher Wren levantou m\u00e1is de vinte igrexas que punt\u00faan cos seus campanarios o perfil da cidade ata hoxe, ademais da nova catedral de San Paulo coa s\u00faa impresionante c\u00fapula.\nSer\u00e1 no oeste (West End) onde a cidade creza dun modo m\u00e1is axeitado con barrios de casas de ladrillo planificadas ao redor de prazas axardinadas (squares). As\u00ed St.James's Square, Lincoln's Inn Fields e Bloomsbury, Leicester, Golden, Gray's Inn e Soho Squares ata 1700 ; Hanover e Cavendish, Grosvenor, Berkeley, Portman, Bedford e Manchester Squares, n\u00facleos dos barrios de Mayfair e Marylebone con Oxford Street polo medio e lindando con Hyde Park, no s\u00e9culo XVIII; establecendo un patr\u00f3n (o desenvolvemento urban\u00edstico de promoci\u00f3n privada, en xeral en terreos pertencentes \u00e1 nobreza) que continuar\u00e1 nos s\u00e9culos vindeiros facendo a Londres cl\u00e1sica e reco\u00f1ecible (tan diferente da Par\u00eds dos grandes eixos da realeza).\nCapital do Imperio.\nPois no s\u00e9culo XVIII, sobre todo na segunda metade, Londres conv\u00e9rtese na capital da emerxente primeira potencia comercial do mundo e da incipiente revoluci\u00f3n industrial. A cidade experimenta un crecemento dram\u00e1tico ata o mill\u00f3n de habitantes. Derr\u00fabase a vella muralla e a maiores dos barrios pudentes antes citados, urban\u00edzase o sur entrambas beiras do r\u00edo, historicamente soamente restrinxido a Southwark. A isto contribuir\u00e1n, despois de dezasete s\u00e9culos, a construci\u00f3n de novas pontes sobre o Tamisa: Westminster Bridge(1738) e Blackfriars Bridge(1760-9) .\nNada comparable, por\u00e9n, ao desenvolvemento do s\u00e9culo XIX, onde Londres ser\u00e1 a capital dun imperio mundial. En primeiro lugar, constr\u00faese unha zona portuaria acorde con esa posici\u00f3n comercial dominante, augas abaixo do r\u00edo ata Greenwich; e con ela, a expansi\u00f3n cara o leste de barrios proletarios (East End) . No West End, pros\u00e9guese coas promoci\u00f3ns especulativas aristocr\u00e1ticas, paradigmaticamente Regent Street (1812), o eixo nobre que une Westminster a trav\u00e9s de Piccadilly Circus cun novo parque ao norte, Regent's Park (1828-38) , en torno aos que xorden novos barrios para as clases altas, entre os que destacan os \"terrace\" do arquitecto John Nash, outra imaxe caracter\u00edstica do urbanismo londiniense .\nEntre os numerosos fitos arquitect\u00f3nicos anteriores a metade do s\u00e9culo cabe salientar o derrubo da vella ponte medieval e a s\u00faa substituci\u00f3n por un novo London Bridge uns metros ao oeste; museos coma o British Museum, en torno ao que se estrutura o barrio de Bloomsbury, e a National Gallery con Trafalgar Square de diante engrandecendo o vello Charing Cross coma foco central da cidade; outro barrio exclusivo, Belgravia, tras Buckingham Palace no West End; e sobor de todo, a chegada do ferrocarril (1836, London-Greenwich) e seis estaci\u00f3ns xa nos primeiros anos . Finalmente, a postal caracter\u00edstica do neog\u00f3tico nas \"Houses of Parliament\" co Big Ben en Westminster.\nEn 1850, Londres \u00e9 xa a maior metr\u00f3pole do mundo e un ano despois organiza a que ser\u00e1 a primeira Exposici\u00f3n Universal. En terreos do sur de Hyde Park vaise levantar un edificio\nque ata hoxe mant\u00e9n o prestixio de seren o comezo dunha nova \u00e9poca: o \"Crystal Palace\" , lamentablemente destru\u00eddo polo lume, en ferro e cristal, coma un xigantesco invernadoiro, inaugura a arquitectura moderna. Neses terreos da exposici\u00f3n, construirase m\u00e1is tarde un conxunto cultural no que cabe salientar o Royal Albert Hall e o Museo Victoria e Alberto o redor do cal v\u00e1ise configurar o barrio de Kensington.\nSuburbializaci\u00f3n: o Londres de Dickens.\nO seren a primeira megal\u00f3pole da historia fixo enfrontaren a Londres con novos problemas: un sistema de transporte suburbano baseado no ferrocarril e a construci\u00f3n dun novo, subterr\u00e1neo e nunca antes visto, o metro (1863); por outra banda f\u00edxose insoportable a presi\u00f3n da inmigraci\u00f3n masiva de poboaci\u00f3n cara a cidade coa aparici\u00f3n do fen\u00f3meno dos slums, barrios de infravivenda hoxe tan habituais das grandes urbes, especialmente concentrados no East End .\nComa contraste, nesa zona constr\u00faese o pintoresco vitoriano Tower Bridge (1886-94), postal para turistas ata hoxe. Na zona nobre da cidade, a oeste, co cambio de s\u00e9culo compl\u00e9tase o monumental eixo do Mall unindo Trafalgar Square con Buckingham Palace mediante o Arco do Almirantado(1901-13) .\nFronte aos problemas anteditos da suburbializaci\u00f3n e a suburbanizaci\u00f3n (sprawl) aparecen propostas, ao comezo ut\u00f3picas, pero que van marcar o futuro do urbanismo ata hoxe: \nas\u00ed a cidade-xard\u00edn de Ebenezer Howard en 1899 , e xa no s\u00e9culo vinte, aproveitando os destrozos dos bombardeos da segunda guerra mundial, unha reconstruci\u00f3n que prop\u00f3n un cinto verde arredor da urbe consolidada e unha coroa de novas cidades (new towns) de baixa densidade, ben comunicadas e con bos servizos."}
{"id": "33359", "revid": "1197", "url": "https://gl.wikipedia.org/wiki?curid=33359", "title": "Aurora boreal", "text": ""}
{"id": "33360", "revid": "98629", "url": "https://gl.wikipedia.org/wiki?curid=33360", "title": "Alexandre Severo", "text": "Alexandre Severo, nado en Arca Cesarae, Fenicia, o 1 de outubro do 208 e finado en \"Moguntiacum\" (Maguncia), Xermania, o 18 de marzo do ano 235, foi un emperador romano.\nTraxectoria.\nEra fillo de Gessius Marcianus e Xulia Mamae e neto ent\u00f3n do fundador da dinast\u00eda severa, Septimio Severo, sobri\u00f1o de Caracalla e primo e posteriormente fillo adoptivo de Heliog\u00e1balo. Foi o emperador m\u00e1is xove da historia de Roma, xa que s\u00f3 ti\u00f1a 13 anos cando foi nomeado emperador.\nNomeamento.\nTrala morte de Macrino, el e a s\u00faa nai foron nomeados \"hostes publici\" e comezou a s\u00faa vida p\u00fablica. A s\u00faa avoa, verdadeira gobernante na sombra e promotora do nomeamento de Heliog\u00e1balo como emperador, comprendeu que os excesos deste emperador estaban a levar \u00f3s Severos por mal cami\u00f1o, xa que a s\u00faa perda de popularidade entre o pobo romano, as lexi\u00f3ns e senadores era xa patente; conseguiu que no 221 se lle concedese a \"virilis toga\" e que fose nomeado por Heliog\u00e1balo como c\u00e9sar e sucesor. S\u00f3 dous d\u00edas despois da morte do emperador foi reco\u00f1ecido como emperador, d\u00e1ndoselle o t\u00edtulo de \"pater patriae\" e \"augustus\", e s\u00f3 uns d\u00edas despois nomeou \"augusta\" \u00e1 s\u00faa nai Xulia Mamae.\nPouco despois de comezar a gobernar, a s\u00faa avoa Xulia Maesa faleceu, xa anci\u00e1, no 223, e reco\u00f1\u00e9censelle honores imperiais e foi deificada. Foi a verdadeira gobernante do imperio dende a morte do seu esposo Septimio Severo.\nA primeira preocupaci\u00f3n da s\u00faa nai foi a de diferenciar claramente o seu fillo do xeito de gobernar de Heliog\u00e1balo e Caracalla, e trocou o nome de emperador por Severus Alexandrus, para identificalo mellor co fundador da dinast\u00eda. A s\u00faa educaci\u00f3n foi esmerada e moi coidada, xa que recibiu clases de gram\u00e1tica, ret\u00f3rica, arte e leis polos mellores mestres e xuristas da s\u00faa \u00e9poca.\nO seu Reinado.\nDende a s\u00faa chegada \u00f3 poder, unha das preocupacions de Xulia Mamae e Alexandre Severo foi a de eliminar e retirar da vida publica, tanto no Senado coma no Pazo Imperial a todos aqueles que ocupaban postos oficiais nomeados caprichosamente por Heliog\u00e1balo. Despediu a orde ecuestre dos seus cargos e os supernumerarios do pazo, eliminando de paso unha forte carga o Estado, finanzas que estaban moi danadas despois de dous emperadores que non se preocuparan das mesmas. Unha das medidas m\u00e1is impopulares que tomou nesta li\u00f1a, foi o baixar a soldada dos lexionarios.\nTivo bo coidado de evitar a ostentaci\u00f3n e fixo retirar todo o ouro e xoias da s\u00faa vestimenta e incluso chegou a regular o uso das mesmas as mulleres de Roma. Tratou de eliminar a prostituci\u00f3n das r\u00faas, expulsando da cidade a quen a exerc\u00eda. As mulleres de mala sona non pod\u00edan acudir \u00e1s recepci\u00f3ns do pazo nin estar na presenza da s\u00faa nai e esposa. Os eunucos, chamados por el como o terceiro sexo, foron expulsados do pazo, o seu labor estaba limitado \u00f3s ba\u00f1os das mulleres, e totalmente prohibido para os homes. Nos ba\u00f1os p\u00fablicos tam\u00e9n se separaron homes e mulleres, cousa permitida por Heliog\u00e1balo.\nNo 225, casou con Salustia Barbia Orbiana, que ti\u00f1a 16 anos e era filla do senador L.Salustio Vario, pero o matrimonio durou pouco, xa que dous anos despois foi desterrada \u00f3 L\u00edbano, \u00f3 parecer polas malas relaci\u00f3ns coa s\u00faa sogra Xulia Mamae, que levaba moi mal o de ter outra emperatriz na corte. O pai de Orbiana foi condenado a morte no 227, xa que non soportaba as humillaci\u00f3ns cara \u00e1 s\u00faa filla, a pesar de ter sido nomeado C\u00e9sar por Alexandre.\n\u00d3 parecer Xulia Mamae tivo declarada simpat\u00eda polos cristi\u00e1ns, crenzas que lle pasou \u00f3 seu fillo, xa que non quixo ser adorado, non daba prebendas e doaz\u00f3ns \u00f3s templos, devolveu a pedra do Sol a Siria, os templos trocados por Heliog\u00e1balo foron devoltos a s\u00faa orixe primaria, permitiu os cimeterios cristi\u00e1ns, foi tolerante con t\u00f3dalas relixi\u00f3ns e mantivo os privilexios dos xudeus. Fixo de seu o lema dos cristi\u00e1ns de \"non fagas \u00f3 teu pr\u00f3ximo o que non desexas para ti\" e f\u00edxoo gravar no pazo imperial e nalg\u00fans edificios p\u00fablicos. \u00d3 parecer tivo a idea de facer alg\u00fan templo para os seguidores de Cristo e tentou de converter a este nun dos deuses do Pante\u00f3n Romano, pero non foi capaz de conseguilo como lle pasara a Hadriano.\nAs construci\u00f3ns encargadas no seu tempo foron as Termas Alexandrinas, a rente das de Caracalla, que embeleceu con grandes estatuas dos emperadores divinizados. Tam\u00e9n o Acueduto Alexandrina, que levaba a auga \u00e1s termas foi unha obra salientable. Outro edificio singular foi o Nynphaeum.\nO Final.\nOs conflitos b\u00e9licos m\u00e1is importantes foron contra dos Sas\u00e1nidas,que trocaran os partos como pobo dominador no oriente. As s\u00faas conquistas os levaron a cruzar o r\u00edo \u00c9ufrates e entrar en conflito cos dominios e intereses territoriais dos romanos. No ano 231, o emperador e a s\u00faa nai traslad\u00e1ronse a Oriente para dar maior pulo \u00e1 loita, a\u00ednda que as operaci\u00f3ns b\u00e9licas as deixou en mans dos xenerais. As perdas polas d\u00faas partes foron moi grandes e os sas\u00e1nidas deixaron as novas conquistas para se asentar na zona m\u00e1is oriental, retir\u00e1ndose. Isto foi interpretado por Alexandre como unha vitoria e volveu a Roma onde fixo unha entrada triunfal no 233. Pronto a s\u00faa presenza foi de novo necesaria no oeste, ao longo do r\u00edo Rin, onde as tribos xermanas se soliviantaran despois da retirada das tropas levadas a loitar contra dos sas\u00e1nidas.\nO emperador e s\u00faa nai despraz\u00e1ronse deica \"Moguntiacum\" (Maguncia), onde os xenerais fixeran unha ponte de barcas e ti\u00f1an todo preparado para unha grande ofensiva e rematar co problema xermano dunha vez, pero Alexandre Severo tomou a decisi\u00f3n de negociar cos b\u00e1rbaros. O ex\u00e9rcito considerou isto como unha grande humillaci\u00f3n, prod\u00facese unha rebeli\u00f3n e Alexandre Severo e a s\u00faa nai Xulia Mamae son asasinados. Alexandre Severo ti\u00f1a 26 anos e a metade da s\u00faa vida fora emperador,\nO Senado deificouno e concedeulle unha tumba grandiosa en Roma, d\u00e1ndolle un d\u00eda festivo co seu nome e outro en honor da s\u00faa nai. Conseguira, guiado pola s\u00faa nai, devolver a dignidade \u00e1 casa imperial e \u00f3 estado. Con el remata tam\u00e9n a Dinast\u00eda Severa."}
{"id": "33361", "revid": "736", "url": "https://gl.wikipedia.org/wiki?curid=33361", "title": "Filipe II", "text": ""}
{"id": "33363", "revid": "132", "url": "https://gl.wikipedia.org/wiki?curid=33363", "title": "Felipe III", "text": ""}
{"id": "33365", "revid": "89787", "url": "https://gl.wikipedia.org/wiki?curid=33365", "title": "Cidade Prohibida", "text": "A Cidade Prohibida (\u7d2b\u7981\u57ce, pinyin: Z\u01d0j\u00ecn Ch\u00e9ng : \"Cidade P\u00farpura Prohibida\"), est\u00e1 localizada no centro exacto da antiga Pequ\u00edn, foi o palacio imperial durante as dinast\u00edas Ming e Qing, as\u00ed como sede do goberno chin\u00e9s at\u00e9 1911.\nO seu nome orixinal Cidade P\u00farpura Prohibida, procede do seu paralelismo coa Constelaci\u00f3n Luminosa P\u00farpura na que a Estrela Polar, \u00f3 igual c\u00f3 emperador na terra, at\u00f3pase no centro. A s\u00faa construci\u00f3n d\u00e9bese \u00f3 traslado de capitalidade de Nanjing a Pequ\u00edn que decidiu o emperador Yongle cando obtivo o trono imperial en 1404.\nActualmente se co\u00f1ece como o Museo Palacio (\u6545\u5bab\u535a\u7269\u9662, pinyin: G\u00f9g\u014dng B\u00f3w\u00f9y\u00f9an), ocupa 0,72\u00a0km\u00b2, 800 edificios e m\u00e1is de 9.000 habitaci\u00f3ns. \u00c9 a maior colecci\u00f3n de estruturas de madeira antigas que se conservan no mundo, e foi declarada pola UNESCO Patrimonio da Humanidade en 1987. O Palacio Imperial est\u00e1 situado \u00f3 norte da Praza Tian'anmen e p\u00f3dese acceder a el a trav\u00e9s da Porta de Tian'anmen. Est\u00e1 rodeado dun barrio denominado \"Cidade Imperial\".\nA pesar de que xa non est\u00e1 ocupada pola realeza, \u00e9 un s\u00edmbolo da soberan\u00eda chinesa e de Pequ\u00edn, e aparece nos selos da Rep\u00fablica Popular Chinesa. O Palacio \u00e9 unha das meirandes atracci\u00f3ns tur\u00edsticas do mundo.\nO filme \"O derradeiro emperador\" foi o primeiro en recibir autorizaci\u00f3n do goberno chin\u00e9s para filmar na Cidade Prohibida e retrata, entre outras cousas, a cerimonia de nomeamento do Emperador e a vida na Cidade Prohibida.\nNome.\nO nome com\u00fan en galego: \"a Cidade Prohibida\", \u00e9 a traduci\u00f3n do nome chin\u00e9s \"Zijin Cheng\" (\u7d2b\u7981\u57ce), literalmente \"Cidade Prohibida P\u00farpura\". Outro nome galego de orixe semellante \u00e9 \"Palacio Proibido. Na lingua manch\u00fa \u00e9 chamado \"Dabk\u016bri dorgi hoton\", que significa literalmente \"Cidade Interior en Estratos\".\nNa actualidade, o lugar \u00e9 m\u00e1is co\u00f1ecido como \"Gugong\" (en chin\u00e9s: \u6545\u5bab), o que significa \"Antigo Palacio\". O museo que se atopa nestes edificios \u00e9 co\u00f1ecido como \"Palacio Museo\" (en chin\u00e9s: \u6545\u5bab\u535a\u7269\u9662; en pinyin: G\u00f9g\u014dng B\u00f3w\u00f9y\u00f9an)."}
{"id": "33366", "revid": "1505", "url": "https://gl.wikipedia.org/wiki?curid=33366", "title": "Miguel VI Estrati\u00f3tico", "text": "Miguel VI Stratioticos foi un emperador bizantino (1056 - 1057).\nO seu nome era Miguel Bringas e era descendente colateral de Xos\u00e9 Bringas, ministro de Romano II. O seu sobrenome procede do cargo que desempe\u00f1aba na burocracia bizantina, pois estaba encargado da administraci\u00f3n militar. Foi nomeado herdeiro pola emperatriz Teodora pouco antes da s\u00faa morte. No momento da s\u00faa ascensi\u00f3n ao trono, Miguel era xa un anci\u00e1n.\nDurante o seu breve mandato, favoreceu a burocracia en detrimento da aristocracia militar. Tras desairar aos principais xefes militares do Imperio na primavera de 1057, produciuse unha conspiraci\u00f3n para derrocalo, e o 8 de xu\u00f1o de 1057 foi proclamado emperador o comandante en xefe do ex\u00e9rcito bizantino, Isaac Comneno. O ex\u00e9rcito rebelde derrotou aos partidarios de Miguel VI o 20 de agosto dese mesmo ano, entre as cidades de Nicea e Nicomedia. O emperador enviou unha embaixada a Isaac Comneno, encabezada polo historiador Miguel Psellos, propo\u00f1\u00e9ndolle a coroaci\u00f3n como c\u00e9sar e futuro sucesor. A\u00ednda que Isaac aceptou, o patriarca de Constantinopla Miguel Cerulario argallou un golpe de estado que depuxo a Miguel VI. O 1 de setembro, Isaac Comneno entrou triunfalmente en Constantinopla. A diferenza do que adoitaba ocorrer cos emperadores bizantinos depostos, Miguel non foi asasinado nin cegado, nin tivo que exiliarse. Continuou vivindo como cidad\u00e1n particular, e morreu pouco despois."}
{"id": "33368", "revid": "89787", "url": "https://gl.wikipedia.org/wiki?curid=33368", "title": "Lingua manx", "text": "A lingua manx (tam\u00e9n co\u00f1ecida como ga\u00e9lico manx, \"Yn Ghaelg\" en manx) \u00e9 unha lingua celta que se fala na illa de Man, unha pequena illa do Mar de Irlanda que constit\u00fae unha dependencia autogobernada da coroa brit\u00e1nica e que non pertence ao Reino Unido.\nNo s\u00e9culo V, os goid\u00e9licos ou ga\u00e9licos, procedentes de Irlanda invaden a illa, traendo a s\u00faa lingua c\u00e9ltica, que, cos s\u00e9culos, evolucionar\u00eda ata se converter na actual lingua manx, a cal tam\u00e9n ten pr\u00e9stamos n\u00f3rdicos, froito das sucesivas invasi\u00f3ns viquingas: primeiro no s\u00e9culo IX e logo unha segunda invasi\u00f3n viquinga procedente de Irlanda no s\u00e9culo XI. A illa mant\u00edvose baixo dominaci\u00f3n norueguesa ata a segunda metade do s\u00e9culo XIII.\nO illamento da illa e a s\u00faa dependencia da coroa inglesa (logo brit\u00e1nica) a partir do s\u00e9culo XIV fixeron que o manx adoptase unha graf\u00eda baseada no ingl\u00e9s e non noutros idiomas celtas.\nA poboaci\u00f3n conservou o seu idioma ata o s\u00e9culo XVII, comezando a declinar no s\u00e9culo XVIII cando comezou a s\u00faa decadencia. En 1831 fal\u00e1bao regularmente o 30% da poboaci\u00f3n; en 1901 s\u00f3 o falaban 970 persoas e o \u00faltimo falante nativo de manx, Ned Maddrell, morreu o 27 de decembro de 1974 \u00e1 idade de 97 anos.\nHoxe en d\u00eda, o manx sobrevive grazas a un pequeno n\u00famero de persoas que o aprenderon como segunda lingua e que intentan potencialo fronte ao ingl\u00e9s, a s\u00faa lingua materna. En 2001 un 2.2% da poboaci\u00f3n da Illa de Man, 1.689 de 76.315 habitantes, aseguraba poder desenvolverse en man\u00e9s, a\u00ednda que en graos diversos. Non foi at\u00e9 2003 cando o goberno pasou a introducilo oficialmente na escola. Actualmente, o man\u00e9s \u00e9 segunda lingua nas escolas primarias e secundarias, na universidade da Illa e no centro de estudos de man\u00e9s. Al\u00e9n diso, unha escola privada, o Bunscoill Ghaelgagh, ten o man\u00e9s como lingua principal. Ademais, xa hai d\u00faas ducias de rapazas e rapaces que te\u00f1en o man\u00e9s como lingua materna.\nHistoria.\nA lingua manx \u00e9 unha lingua goid\u00e9lica, estreitamente relacionada coa lingua irlandesa e a lingua ga\u00e9lico escocesa. En xeral non son m\u00fatuamente intelixibles entre elas, a\u00ednda que os falantes das tres linguas encontran doado acadar competencia pasiva nas respectivas linguas e mesmo a falalas.\nAo igual que o ga\u00e9lico escoc\u00e9s e o irland\u00e9s moderno, a lingua manx deriva de formas antigas do irland\u00e9s. A lingua m\u00e1is antiga co\u00f1ecida na Illa de Man foi unha forma da lingua brit\u00e1nica.\nGram\u00e1tica.\nFonolox\u00eda.\nConsoantes.\nA lingua manx ten os seguintes fonemas conson\u00e1nticos:\nVogais.\nA lingua manx ten os seguintes fonemas voc\u00e1licos:\nMostra textual.\n\"Evanxeo de Xo\u00e1n\", V 1 - 8 ."}
{"id": "33369", "revid": "43749", "url": "https://gl.wikipedia.org/wiki?curid=33369", "title": "Illa de Mann", "text": ""}
{"id": "33371", "revid": "132", "url": "https://gl.wikipedia.org/wiki?curid=33371", "title": "Un ollo de vidro", "text": ""}
{"id": "33372", "revid": "56817", "url": "https://gl.wikipedia.org/wiki?curid=33372", "title": "Concilio de Nicea", "text": "Concilio de Nicea \u00e9 a denominaci\u00f3n que adoitan recibir dous concilios ecum\u00e9nicos que tiveron lugar na cidade de Asia Menor que recib\u00eda o nome de \"Nicaea\" en lat\u00edn (actualmente \u0130znik, en Turqu\u00eda):"}
{"id": "33373", "revid": "1060", "url": "https://gl.wikipedia.org/wiki?curid=33373", "title": "Asia Menor", "text": ""}
{"id": "33375", "revid": "23204", "url": "https://gl.wikipedia.org/wiki?curid=33375", "title": "Monte Snaefell", "text": "Snaefell \u00e9 a monta\u00f1a m\u00e1is alta (621 m) e a \u00fanica superior a 2000 p\u00e9s da Illa de Man. Dise que nun d\u00eda despexado p\u00f3dense ver seis reinos dende o seu cumio: Inglaterra, Irlanda, Escocia, Gales, a Illa de Man e o Ceo.\nO ferrocarril de monta\u00f1a de Snaefell percorre as catro millas dende Laxey \u00f3 cumio. O cume est\u00e1 coroado por unha cafeter\u00eda e varias antenas de comunicaci\u00f3ns.\nA estrada de monta\u00f1a A18 pasa polas pendentes do Snaefell, e \u00e9 a secci\u00f3n m\u00e1is alta da Pista de Monta\u00f1a de Snaefell sobre a cal cel\u00e9brase a Isle of Man TT Races (carreira de motociclismo).\nHai monta\u00f1as en Islandia chamadas Sn\u00e6fell (n\u00f3tese a suave diferenza de pronunciaci\u00f3n), inclu\u00edndo a monta\u00f1a baixo o famoso glaciar Sn\u00e6fellsj\u00f6kull. A voz \"Snaefell\" semella significar \"Cume nevada\""}
{"id": "33376", "revid": "27155", "url": "https://gl.wikipedia.org/wiki?curid=33376", "title": "Cron (xeolox\u00eda)", "text": "O Cron \u00e9 unha unidade de tempo equivalente a un mill\u00f3n de anos que se utiliza na xeolox\u00eda.\n\"1 cron = 1\u00a0000\u00a0000 anos\""}
{"id": "33377", "revid": "56817", "url": "https://gl.wikipedia.org/wiki?curid=33377", "title": "325", "text": ""}
{"id": "33378", "revid": "98629", "url": "https://gl.wikipedia.org/wiki?curid=33378", "title": "Primeiro Concilio de Nicea", "text": "O Primeiro Concilio de Nicea foi un concilio ecum\u00e9nico, aceptado por case toda a cristiandade (ag\u00e1s grupos coma os morm\u00f3ns), que se celebrou no ano 325. \nNel condenouse o arianismo, que afirmaba que Xesucristo era inferior a Deus Pai, e estableceuse o co\u00f1ecido como Credo de Nicea.\nO convocante deste concilio foi o emperador Constantino, algo que tivo unha grande carga simb\u00f3lica, dado que ata hab\u00eda poucos anos (antes do Edicto de Mil\u00e1n de 313) os cristi\u00e1ns eran sometidos a persecuci\u00f3ns dentro do Imperio Romano.\nEste concilio foi un dos dous que tiveron lugar na cidade de Asia Menor de Nicea, xunto co Segundo Concilio de Nicea (787).\nIntroduci\u00f3n.\nO Primeiro Concilio de Nicea foi o primeiro concilio ecum\u00e9nico da Igrexa. De xeito moi significativo, resultou unha primeira declaraci\u00f3n de doutrina uniforme, o Credo niceno. A redacci\u00f3n do Credo constitu\u00edu un precedente para os seguintes concilios e s\u00ednodos locais e rexionais, nos que se estabeleceron declaraci\u00f3n de fe e lexislaci\u00f3n can\u00f3nica coa intenci\u00f3n de definir unha unidade de crenzas para toda a cristiandade.\nO concilio tam\u00e9n asentou, en certa medida, o debate nas primeiras comunidades cristi\u00e1s sobre a divindade de Cristo. A idea da divindade de Cristo, xunto coa idea del como mensaxeiro de Deus Pai, xa existira en moitas partes do Imperio Romano, e fora confesada polos cristi\u00e1ns na Roma pag\u00e1. O concilio afirmou e definiu as ensinanzas dos ap\u00f3stolos sobre a natureza de Cristo: que Cristo \u00e9 o \u00fanico Deus, co Pai.\nAsistencia.\nConstantino invitou a os arredor de 1800 bispos da Igrexa, mais asistiu un n\u00famero menor e desco\u00f1ecido. Eusebio de Cesarea contou 250, Atanasio de Alexandr\u00eda contou 318, e Eustacio de Antioqu\u00eda estimou arredor de 270 (os tres estiveron presentes no concilio). M\u00e1is tarde, S\u00f3crates Escol\u00e1stico contou mais de 300, e Evagrio, Hilario de Poitiers, Xerome de Estrid\u00f3n Dionisio o Exiguo, e Rufinus contaron 318.\nAsistiron delegados de todas as rexi\u00f3ns do Imperio, ag\u00e1s da Britania. Os bispos participantes tiveron permiso para viaxar libremente dende as s\u00faas s\u00e9s ao concilio. Os bispos non viaxaron s\u00f3s; cada un ti\u00f1a permiso para levar con el dous sacerdotes e tres di\u00e1conos, polo que o n\u00famero total de asistentes poder\u00eda ter sido de m\u00e1is de 1800.\nA maior\u00eda dos asistentes foron bispos orientais. O papa, Silvestre I, alegou a s\u00faa vellez para non acudir. Por tanto, o primeiro rango estaba formado por tres patriarcas: Alexandre de Alexandr\u00eda, Eustacio de Antioqu\u00eda e Macario de Xerusal\u00e9n. Moitos dos pais conciliares reunidos (por exemplo, Pafnucio de Tebas, Potamon de Heraclea e Paulo de Neocesarea) destacaran como confesores da fe e acudiron ao concilio coas marcas da persecuci\u00f3n. Esta posici\u00f3n \u00e9 a que mant\u00e9n o acad\u00e9mico patr\u00edstico Timothy Barnes no seu libro \"Constantine and Eusebius\". Historicamente se ten considerado a influencia destes confesores como substancial, mais hai estudos recentes que po\u00f1en en d\u00fabida este aspecto.\nOutros asistentes destacados foron Eusebio de Nicomedia, Eusebio de Cesarea, Nicolao de Myra, Aristakes de Armenia, Leoncio de Cesarea, Xacobe de Nisibis, Hipatio de Gangra, Prot\u00f3xenes de Sardica, Melitio de Sebastopolis, Aquileo de Larisa e Spyridion de Trimythous. Doutros lugares asistiu Xo\u00e1n, bispo de Persia e a India; Te\u00f3filo, un bispo godo; e Stratophilus, de Xeorxia.\nDos latinos chegaron canto menos cinco representantes: Marcos de Calabria, Ceciliano de Cartago, Osio de C\u00f3rdoba, Nicasio de Die e Domnus de Estrid\u00f3n.\nConstantino I estivo presente como supervisor e presidente, mais non emitiu voto ning\u00fan. Dado que Osio de C\u00f3rdoba aparece sempre o primeiro nas listaxes de asistentes, p\u00e9nsase que foi quen presidiu as deliberaci\u00f3ns conciliares, sendo un dos legados papais. Con todo, hai quen asigna esa funci\u00f3n a un secretario imperial, Mariano. \nAxenda e procedementos.\nA axenda do concilio inclu\u00eda os seguintes temas a tratar:\nO concilio foi aberto formalmente o 20 de maio, no palacio imperial de Nicea, con debates preliminares sobre a cuesti\u00f3n ariana. Nestes primeiros debates Ario foi unha figura dominante, xunto a varios dos seus adherentes. Alg\u00fans dos bispos mostr\u00e1ronse inicialmente a favor de Ario.\nEusebio de Cesarea propuxo o credo bautismal da s\u00faa propia diocese como unha forma de reconciliaci\u00f3n. A maior\u00eda dos bispos accederon. Durante alg\u00fan tempo, os acad\u00e9micos pensaban que o credo orixinal base\u00e1base naquel de Eusebio, mais hoxe se cre que ten orixe no credo de Xerusal\u00e9n, como ten suxerido Hans Lietzmann.\nOs bispos m\u00e1is ortodoxos conseguiron a aprobaci\u00f3n de todas as s\u00faas propostas en relaci\u00f3n ao credo. Logo dun mes, o concilio promulgou o 19 de xu\u00f1o do credo niceno orixinal. Este foi adoptado por todos os bispos, con d\u00faas excepci\u00f3ns de bispos libios, asociados a Ario dende os comezos.\nA controversia ariana.\nA controversia ariana xurdiu en Alexandr\u00eda cando o presb\u00edtero Ario comezou a propagar posturas doutrinais cristol\u00f3xicas contrarias \u00e1s do seu bispo, Alexandre. Os puntos conflitivos centr\u00e1banse nas naturezas e na relaci\u00f3n de Deus Pai e o Fillo de Deus (Xes\u00fas). As discrepancias xurdiron a partir de diferentes ideas sobre a divindade de Deus e sobre o que significaba para Xes\u00fas ser o seu Fillo. Alexandre afirmaba que o Fillo era divino exactamente no mesmo sentido en que o Pai \u00e9, coeterno co Pai, ou non poder\u00eda ser o seu verdadeiro Fillo. Ario salientaba a supremac\u00eda e unicidade de Deus, que a divindade do Pai deb\u00eda ser maior que a do Fillo, que o Fillo tivera un comezo, que non compart\u00eda nin a eternidade nin a verdadeira divindade do Pai, sen\u00f3n que era a primeira e m\u00e1is perfecta das criaturas de Deus.\nOs debates sobre o arianismo no concilio estend\u00e9ronse dende o 20 de maio do 325 at\u00e9 o 19 de xu\u00f1o. Segundo moitas cr\u00f3nicas, o debate tornouse tan apaixonado que, nun momento, Ario foi golpeado no rostro por Nicolao de Myra, m\u00e1is tarde canonizado.\nGran parte do debate depend\u00eda da diferenza entre ser \"nado\" ou \"creado\" e ser \"xerado\". Os arianos consideraban que eran esencialmente o mesmo, os partidarios de Alexandre non. O significado exacto de moitos dos termos empregados nos debates de Nicea non estaban totalmente claros para os falantes doutras linguas. Termos gregos como \"esencia\" (\"ousia\"), \"substancia\" (\"hypostasis\"), \"natureza\" (\"physis\") e \"persoa\" (\"prosopon\") ti\u00f1an unha variedade de significados extra\u00eddos dos fil\u00f3sofos precristi\u00e1ns, que levaban a moitos malentendidos. A verba \"homoousia\", en particular, foi inicialmente rexeitada por moitos bispos ao asociala coas herex\u00edas gn\u00f3sticas, que foran condenadas nos S\u00ednodos de Antioqu\u00eda.\nPosici\u00f3n de Ario (arianismo).\nSegundo as cr\u00f3nicas, Ario defend\u00eda que o Fillo de Deus era unha criatura feita do nada, xerada directamente do Deus Eterno, e que era a primeira creaci\u00f3n de Deus, antes de todos os s\u00e9culos; e que todo fora creado a trav\u00e9s do Fillo. Xa que logo, segundo os arianos, tan s\u00f3 o Fillo fora creado directamente creado e xerado por Deus, e por tanto houbera un tempo no que El non exist\u00eda. Ario pensaba que o Fillo de Deus ti\u00f1a capaz de actuar a vontade, ben ou mal. Tam\u00e9n pensaba que, ao ser verdadeiramente un fillo, deb\u00eda proceder posteriormente ao Pai, e xa que logo deb\u00eda de existir o tempo cando El non exist\u00eda, polo que deb\u00eda ser un ser finito. En consecuencia, Ario pensaba que a divindade do Pai era maior que a do Fillo. Os arianos citaban as Escrituras, con vers\u00edculos como \"o Pai e mais ca min\" (Xo\u00e1n 14:28) e \"de toda criatura el \u00e9 o primeiro nacido\" (Colosenses 1:15)\nPosici\u00f3n do concilio.\nAlexandre e os pais conciliares rebateron as teses arianas, argumentando que a paternidade do Pai, como o resto dos seus atributos, \u00e9 eterna. En consecuencia, o Pai fora sempre pai, e o Fillo, por tanto, sempre existira xunto a El, en igualdade e consubstancialidade. Os pais conciliares pensaban que seguir o razoamento ariano destru\u00eda a unidade de Deus, e convert\u00eda ao Fillo en desigual ao Pai. Insist\u00edan que este punto de vista era contrario a pasaxes das Escrituras como \"Eu e o Pai somos un\" (Xo\u00e1n 10:30) e \"a Palabra era Deus\" (Xo\u00e1n 1:1). Xunto a Atanasio, declararon que o Fillo non ti\u00f1a un comezo, sen\u00f3n unha \"procedencia eterna\" do Pai, e polo tanto era coeterno con El, e igualmente Deus en todos os aspectos.\nResultado dos debates.\nO concilio declarou que o Fillo \u00e9 verdadeiro Deus, coeterno co Pai e xerado da S\u00faa mesma substancia, argumentando que dita doutrina era a que mellor codificaba a presentaci\u00f3n que fan as Escrituras do Fillo as\u00ed como as crenzas tradicionais cristi\u00e1s sobre El transmitidas polos ap\u00f3stolos. Baixo a influencia de Constantino, esta crenza foi sintetizada polos bispos na declaraci\u00f3n nicena, base do credo niceno.\nCisma meleciano.\nA supresi\u00f3n do cisma meleciano, unha seita separatista, foi outro aspecto importante que se debateu no concilio. Decidiuse que Melecio deb\u00eda permanecer na s\u00faa vila de Lic\u00f3polis, en Exipto, mais sen exercer autoridade nin poder ordenar novos cregos; prohib\u00eduselle entrar na vila ou entrar noutra diocese co prop\u00f3sito de ordenar aos seus s\u00fabditos. Melecio mantivo o seu t\u00edtulo episcopal, mais os eclesi\u00e1sticos ordenados por el deb\u00edan ser ordenados novamente, polo que as ordenaci\u00f3ns de Melecio consider\u00e1ronse inv\u00e1lidas. Os cregos ordenados por Melecio estaban obrigados a deixar precedencia aos ordenados por Alexandre, e non pod\u00edan facer nada sen o consentimento dos bispo Alexandre. En caso da morte dalg\u00fan bispo ou eclesi\u00e1stico non meleciano, a s\u00e9 episcopal vacante poder\u00eda ser dada a un meleciano, de se probar o seu valor e se a elecci\u00f3n popular era ratificada por Alexandre. En canto a Melecio, foi privado dos dereitos e prerrogativas episcopais.\nEstas medidas, por\u00e9n, non tiveron \u00e9xito; os melecianos un\u00edronse aos arianos e causaron mais disensi\u00f3n que nunca, convert\u00e9ndose nuns dos maiores inimigos de Atanasio. Os melecianos desaparecer\u00edan arredor da metade do s\u00e9culo V.\nPromulgaci\u00f3n de dereito can\u00f3nico.\nO concilio promulgou vinte novas leis eclesi\u00e1sticas, chamadas \"canons\". As vinte listadas polos pais nicenos foron as seguintes:\nImplicaci\u00f3ns pol\u00edticas.\nO Concilio foi convocado polo emperador Constantino I. O emperador derrotara o ano anterior ao seu colega Licinio, que gobernara en solitario a parte oriental do imperio desde o ano 313. Constantino buscaba desta maneira reafirmar a s\u00faa autoridade sobre esta metade do imperio. Precisamente, parece que Licinio se vira superado polos enfrontamentos da Igrexa oriental: a s\u00faa incapacidade para po\u00f1er paz entre os distintas posturas debeu provocar un gran desgaste da s\u00faa autoridade. \nA\u00ednda que non existe seguridade plena, p\u00e9nsase que Constantino pronunciou o discurso inaugural. O contido deste discurso, tal e como o reproduce Eusebio de Ces\u00e1rea, insist\u00eda na necesidade da concordia no seo da Igrexa. P\u00e9nsase tam\u00e9n que Constantino presidiu o Concilio; a\u00ednda que non fose as\u00ed \u00e9 seguro que os participantes buscaron o seu pai e que as conclusi\u00f3ns do Concilio contaron coa s\u00faa aprobaci\u00f3n. Isto demostra a crecente interrelaci\u00f3n entre o estado romano e a Igrexa. Se ben neste punto hist\u00f3rico a Igrexa deb\u00eda estar absolutamente supeditada ao poder pol\u00edtico, o estado romano preocup\u00e1base polas desordes p\u00fablicas e a divisi\u00f3n social que puidese provocar unha Igrexa desunida. "}
{"id": "33379", "revid": "159519", "url": "https://gl.wikipedia.org/wiki?curid=33379", "title": "Fenerbahce", "text": ""}
{"id": "33382", "revid": "119", "url": "https://gl.wikipedia.org/wiki?curid=33382", "title": "Concilio de Nicea I", "text": ""}
{"id": "33383", "revid": "98629", "url": "https://gl.wikipedia.org/wiki?curid=33383", "title": "Alien Ant Farm", "text": "Alien Ant Farm \u00e9 unha banda de rock alternativo estadounidense formada en Riverside (California) en 1996. Est\u00e1 composta por Dryden Mitchell (voz e guitarra), Terry Corso (guitarra e coros), Tye Zamora (baixo, piano, calimba e coros) e Mike Cosgrove (bater\u00eda e percusi\u00f3n). A banda leva vendidas ao redor dun mill\u00f3n de copias de discos en todo o mundo dos seus 4 \u00e1lbums editados.\nHistoria.\nA finais dos 90, a banda editou o seu \u00e1lbum de debut, \"Greatest Hits\". O \u00e1lbum chegou a ga\u00f1ar o premio a mellor \u00e1lbum independente nos L.A. Music Awards.\nNo 2000, despois de trabar amizade coa banda de post-hardcore Papa Roach, Alien Ant Farm asinou un contrato coa DreamWorks SKG para o seu primeiro \u00e1lbum de estudio \"ANThology\".\nA banda comezou unha xira no 2001. Nese ano, a s\u00faa versi\u00f3n da canci\u00f3n de Michael Jackson \"Smooth Criminal\" foi o sinxelo n\u00famero 1 en Australia e Nova Celanda, n\u00famero 3 no Reino Unido e n\u00famero 1 na lista estadounidense de Modern Rock. O v\u00eddeo musical incl\u00fae numerosas homenaxes a Michael Jackson e os seus v\u00eddeos. O seu seguinte sinxelo, \"Movies\", foi \"Top 5\" no Reino Unido e \"Top 20\" en Nova Celanda. A banda comezar\u00eda ent\u00f3n unha xira promocional do \u00e1lbum.\nNa primavera do ano 2002, a banda contribu\u00edu co tema \"Bug Bytes\" \u00e1 primeira pel\u00edcula de Spiderman, e en maio dese ano tiveron un accidente de autob\u00fas mentres estaban de xira por Espa\u00f1a. O condutor morreu no mesmo, e o vocalista Dryden Mitchell rompeu unha das v\u00e9rtebras cervicais.\nAlien Ant Farm retornar\u00eda cedo ao estudio para traballar no seu seguinte \u00e1lbum, \"truANT\", que foi editado no ano 2003 e producido polos membros de Stone Temple Pilots Robert e Dean DeLeo. Dous meses despois da edici\u00f3n do \u00e1lbum o seu selo pechar\u00eda as portas.\nEn outubro do 2003, o guitarrista Terry Corso deixou a banda alegando \"diferenzas irreconciliables\". Pouco despois, uniuse Powerman 5000 durante un tempo. Victor Camacho (un vello amigo da banda e guitarrista) uniuse inmediatamente \u00e1 banda e completou a xira de \"truANT\". Joe Hill foi presentado como novo guitarrista no ano 2005.\nNo 2004, a banda gravou a canci\u00f3n \"Dark in Here\" para o videoxogo \"Punisher\". Desafortunadamente a banda tivo que agardar polo permiso da Geffen para poder gravar outro \u00e1lbum (despois de que Universal Music mercase DreamWorks e os asignase ao selo Geffen Records).\nNo ano 2005 o grupo gravou co produtor Jim Wirt (que gravara o seu debut \"Greatest Hits\") planeando editar un \u00e1lbum durante o ver\u00e1n. As\u00ed e todo, Geffen deixou de lado o \u00e1lbum e neg\u00e1ronlle os dereitos para que o editasen eles mesmos. A banda botouse \u00e1 estrada e fixo \"bootlegs\" do material do \u00e1lbum dispo\u00f1ibles para todos os seus seguidores. Estas edici\u00f3ns non oficiais foron bautizadas \"3rd Draft\" polos fans.\nA finais dese ano a Geffen finalmente accedeu a editar o \u00e1lbum a trav\u00e9s doutro selo da Universal, Universal Music Enterprises. O 4 de maio do 2006 chegaron a aparecer as primeiras informaci\u00f3ns sobre as datas de edici\u00f3n do novo \u00e1lbum; e a banda tam\u00e9n informou o lanzamento dun DVD para o mesmo d\u00eda. O 30 de maio o novo \u00e1lbum, \"Up in the Attic\", foi editado dixitalmente en iTunes. O primeiro sinxelo soi \"Forgive and Forget\", unha das canci\u00f3ns engadidas a \"3rd Draft\".\nEn abril do 2006 o baixista Tye Zamora deixou a banda e decidiu ir \u00e1 universidade. Foi substitu\u00eddo por Alex Barreto (antigo membro das bandas Chain of Strength, Hardstance e Inside Out). O 29 de xu\u00f1o a banda tocou no programa \"Attack of the Show\", e o 18 de xullo, \"Up In The Attic\" foi editado en todo o mundo xunto con \"BUSted: The Definitive DVD\". Este \u00faltimo inclu\u00eda os videoclips de \"Forgive and Forget\", \"Around the Block\" e \"She's Only Evil\".\nDende a edici\u00f3n de \"Up in the Attic\", considerado un fracaso comercial, poucas noticias m\u00e1is apareceron da banda. A s\u00faa web estivo sen actualizarse dende novembro do 2006 ata abril do 2007."}
{"id": "33385", "revid": "98629", "url": "https://gl.wikipedia.org/wiki?curid=33385", "title": "Bad Religion", "text": "Bad Religion \u00e9 unha banda de punk rock estadounidense formada nos \u00c1nxeles (California) en 1979 por Jay Bentley (baixo), Greg Graffin (voces), Brett Gurewitz (guitarra) e Jay Ziskrout (bater\u00eda). Ad\u00f3itaselles atribu\u00edr o liderado do \"revival\" do punk rock durante finais dos anos 80, e tam\u00e9n \u00e9 unha importante influencia para gran cantidade de m\u00fasicos de punk e de rock.\nBad Religion conseguiu un bo n\u00famero de seguidores no \"underground\" estadounidense cos seus primeiros traballos antes de asinar con Atlantic Records en 1993. Ese ano acadaron a fama co seu s\u00e9timo \u00e1lbum de estudio, \"Recipe for Hate\", que chegou ao n\u00famero 14 na lista \"Billboard's Heatseekers\". A este seguiulle un ano despois \"Stranger than Fiction\", onde aparec\u00edan os seus maiores \u00e9xitos, \"Infected\" e unha versi\u00f3n regravada de \"21st Century (Digital Boy)\", e que foi certificado ouro nos Estados Unidos e o Canad\u00e1. Pouco despois do lanzamento de \"Stranger than Fiction\" Gurewitz deixou Bad Religion para centrarse no seu selo Epitaph Records, sendo substitu\u00eddo por Brian Baker. Dende o regreso de Gurewitz en 2001 a banda experimentou un rexurdimento da s\u00faa popularidade, sendo o seu d\u00e9cimo sexto traballo, \"True North\" (2013), o seu primeiro \u00e1lbum en entrar no top 20 da lista \"Billboard 200\", chegando ao n\u00famero 19."}
{"id": "33386", "revid": "98629", "url": "https://gl.wikipedia.org/wiki?curid=33386", "title": "Coldplay", "text": "Coldplay \u00e9 unha banda inglesa de rock alternativo formada en Londres en 1996 polo cantante Chris Martin e o guitarrista Jonny Buckland. Tras formar Pectoralz, Guy Berryman uniuse coma baixista, e cambiaron o seu nome a Starfish. Will Champion uniuse coma bater\u00eda e para facer as voces secundarias, completando as\u00ed a banda. O seu representante, Phil Harvey, \u00e9 a mi\u00fado considerado coma o quinto membro do grupo. A banda cambiou o seu nome a \"Coldplay\" en 1998, antes de gravar e lanzar tres EPs: \"Safety\" en 1998, \"Brothers &amp; Sisters\" como sinxelo en 1999, e \"The Blue Room\" o mesmo ano. Este \u00faltimo foi a s\u00faa primeira edici\u00f3n nunha gran marca, tras asinar con Parlophone.\nConseguiron fama mundial co lanzamento do sinxelo \"Yellow\" no ano 2000, seguido do seu \u00e1lbum de debut nese mesmo ano, \"Parachutes\", o cal foi nomeado ao Mercury Prize, que premia ao mellor \u00e1lbum do ano do Reino Unido e Irlanda. O seu segundo \u00e1lbum, \"A Rush of Blood to the Head\" (2002), tivo unha gran cr\u00edtica e ga\u00f1ou numerosos premios, inclu\u00edndo o de \"\u00c1lbum do ano\" da MNE, e foi considerado coma o mellor dos \u00e1lbums de Coldplay producidos por Ken Nelson. O seguinte traballo, \"X&amp;Y\", foi o \u00e1lbum m\u00e1is vendido no mundo en 2005. O cuarto \u00e1lbum de estudio, \"Viva la Vida or Death and All His Friends\" (2008), foi producido por Brian Eno e obtivo de novo moi boas cr\u00edticas, numerosos nomeamentos e trofeos nos 51\u00ba Premios Grammy. O 24 de outubro de 2011, editaron o seu quinto \u00e1lbum de estudio, \"Mylo Xyloto\", que recibiu cr\u00edticas positivas e copou as listas musicais en 34 pa\u00edses, al\u00e9n do \u00e1lbum de rock mellor vendido no Reino Unido no 2011. O 16 de maio de 2014, lanzaron o seu sexto \u00e1lbum, titulado \"Ghost Stories\", que ascendeu nas listas de \u00e1lbums de iTunes Store en m\u00e1is de 100 pa\u00edses. O 4 de decembro de 2015, o grupo lanzou o seu s\u00e9timo \u00e1lbum, \"A Head Full of Dreams\".\nBiograf\u00eda.\nChris Martin formou Coldplay en 1996, na Universidade de Londres, cos amigos Will Champion, Jon Buckland e Guy Berryman, ao descubrir gustos semellantes (os folks Nick Drake, Simon and Garfunkel e Jeff Buckley). A banda poder\u00eda ter ficado no ostracismo total, como moitas outras, pero tivo sorte: decidiron lanzar un sinxelo, \"Safety\", a pesar de ter s\u00f3 cartos para 500 copias. Distribu\u00edron o sinxelo entre familiares e amigos, e tam\u00e9n enviaron copias a discogr\u00e1ficas como BMG e Parlophone que posteriormente contratar\u00edaos. A banda a\u00ednda lanzar\u00eda outro sinxelo, \"Brother &amp; Sisters\", co pequeno selo Fierce Panda.\nXa con Parlophone lanzaron o EP \"The Blue Room\", cunha tirada de 5.000 copias, e que hoxe \u00e9 disputado entre os fan\u00e1ticos e coleccionistas. Foron tam\u00e9n lanzados con moito \u00e9xito os sinxelos das canci\u00f3ns \"Shiver\" e \"Yellow\".\nEditaron o seu primeiro disco, \"Parachutes\", o d\u00eda 10 de xullo de 2000, chegando ao primeiro lugar das listas no Reino Unido. O videoclip de \"Yellow\" emitiuse sen parar na MTV e a banda consagrouse no V-2000, festival de ver\u00e1n de Inglaterra. \"Parachutes\" vendeu m\u00e1is dun mill\u00f3n de copias, levando \u00e1s listas outros \u00e9xitos como \"Trouble\", \"Shiver\" e \"Don't Panic\". O vocalista Chris Martin chegou a afirmar que Coldplay era unha das 10 mellores bandas do mundo. Despois diso a banda realizou unha xira polos Estados Unidos e ga\u00f1ou o Grammy en 2002 polo mellor \u00e1lbum alternativo.\nEn xu\u00f1o de 2002, o grupo lanzou o seu segundo disco, \"A Rush of Blood to the Head\". Tr\u00e1tase dun disco un pouco m\u00e1is ousado e cunha mellor produci\u00f3n que a s\u00faa estrea, e acabou convertendo a Coldplay nun grupo consagrado, cos seus distintos \"hits\".\nNo ano seguinte, realizaron dous novos lanzamentos antes de editar un novo \u00e1lbum: o EP \"Brothers &amp; Sisters\" e o DVD \"Live 2003\" (que tam\u00e9n sa\u00edu en formato CD, co \"setlist\" resumido). \u00c1 parte diso, destacou dese ano 2003 a voda de Chris Martin coa actriz Gwyneth Paltrow.\nNo 2004, a banda regresou aos estudos para gravar o seu terceiro \u00e1lbum, que foi lanzado o 6 de xu\u00f1o de 2005 co t\u00edtulo de \"X&amp;Y\". O disco \u00e9 unha continuaci\u00f3n de \"A Rush of Blood to the Head\", o que agradou aos seareiros, pero deixou \u00e1 cr\u00edtica reticente sobre o futuro da banda. Posteriormente, no ano 2008, lanzaron o \u00e1lbum \"Viva la Vida or Death and All His Friends\".\nFormaci\u00f3n e primeiros anos (1997-1999).\nOs membros da banda co\u00f1ec\u00e9ronse na University College de Londres en setembro de 1997. Chris Martin e Jonny Buckland foron os primeiros integrantes da banda, estiveron planeando formar unha banda en todo o que quedaba de ano. Chris pensou o principio en facer unha banda chamada Pectoralz. Ent\u00f3n, Guy Berryman cumpriu os requisitos e uniuse a banda ese ano. En 1997, Coldplay tocaba en pequenos clubs en Camden. Desexando ter m\u00e1is liberdade creativa, Chris decidiu falarlle o seu amigo Phil Harvey para que traballara como representante da banda. Este axudou a banda a obter fondos para gravar o seu primeiro \u00e1lbum. Harvey traballou coa banda ata a realizaci\u00f3n do \u00e1lbum debut \"Parachutes\".\nO 8 de xaneiro de 1998, Coldplay completou a s\u00faa formaci\u00f3n \u00f3 unirse Will Champion. El sab\u00eda tocar o piano, a guitarra e o baixo, e a\u00ednda que non sab\u00eda tocar a bater\u00eda, aprendeu axi\u00f1a. Nese momento, tocaban baixo o nome de \"Starfish\". Tomaron o nome Coldplay dun amigo mutuo, Tim Rice Oxley. Tim decidiu non empregar m\u00e1is aquel nome xa que parec\u00edalle que era moi deprimente. \u00d3 mesmo tempo ofrec\u00e9uselle a Tim Rice-Oxley ser o pianista de Coldplay, pero el rexeitouno porque estaba comprometido con Keane.\nO 18 de maio de 1998, a banda gravou 500 copias do EP \"Safety\", os cales foron regaladas maioritariamente a compa\u00f1\u00edas discogr\u00e1ficas, familiares e amigos, e s\u00f3 50 copias sa\u00edron \u00e1 venda. En decembro, Coldplay asina coa discogr\u00e1fica Fierce Panda. O resultado foi o lanzamento do EP \"Brothers and Sisters\", que foi rapidamente gravado en catro d\u00edas de febreiro de 1999. O lanzamento oficial foi en abril, con s\u00f3 2.500 copias. O interese na banda foi medrando lentamente a trav\u00e9s do Reino Unido, axudado pola s\u00faa rotaci\u00f3n na BBC Radio 1 polo DJ Steve Lamacq.\nNa primavera de 1999, Coldplay asina un contrato por cinco discos coa discogr\u00e1fica Parlophone. Despois de facer a s\u00faa primeira aparici\u00f3n no Festival de Glastonbury,a banda foi os estudios para gravar o seu terceiro EP titulado \"The Blue Room\". Este disco foi lanzado en outubro con 5.000 copias postas a disposici\u00f3n para o p\u00fablico.\nAs gravaci\u00f3ns do EP \"The Blue Room\" foron complicadas. Martin botou a Champion da banda, pero logo reconciliar\u00edanse, e por mor disto, Martin (un autoproclamado non bebedor nin fumador) comezou a beber alcohol. Despois disto, a banda empezou a traballar nas s\u00faas diferenzas e po\u00f1er unha serie de regras que manter\u00edan o grupo unido. Primeiro, a banda declarou que ser\u00edan un para todos e todos para un; Coldplay ser\u00eda unha democracia, e as ganancias ser\u00edan repartidas de igual maneira entre os seus compo\u00f1entes, tomando o exemplo de bandas como a-ha, U2 e R.E.M.. E segundo, a banda despedir\u00eda a todo aquel que consumira drogas duras.\n\"Parachutes\" (1999-2000).\nEn novembro do ano 1999, Coldplay focalizou os seus esforzos no seu \u00e1lbum de estrea. A banda pasou o Aninovo completando as canci\u00f3ns \"Yellow\" e \"Everything's Not Lost\". Tam\u00e9n tocaron no Carling Premier Tour da NME. Despois de lanzar tres EP sen ningunha canci\u00f3n exitosa, Coldplay marcou o seu primeiro sinxelo Top 40, \"Shiver\". Lanzado en marzo de 2000, o sinxelo ocupou un modesto n\u00famero 35 e conseguiu a primeira aparici\u00f3n para a banda na MTV. O mes de xu\u00f1o do ano 2000 foi un momento crucial na historia de Coldplay. A banda embarcouse na s\u00faa primeira xira importante, que incluir\u00eda un triunfante regreso a Glastonbury. M\u00e1is notablemente, a banda lanzou o exitoso sinxelo \"Yellow\". A canci\u00f3n posicionouse no n\u00famero 4 do UK Singles Chart, dando a co\u00f1ecer \u00e1 banda m\u00e1is amplamente.\nColdplay lanzou o seu primeiro \u00e1lbum de longa duraci\u00f3n, chamado \"Parachutes\", en xullo de 2000, que se estreou como n\u00famero 1 no Reino Unido. O \u00e1lbum recibiu moi boas cr\u00edticas, pero foi \u00e1s veces acusado por semellarse \u00f3s discos \"The Bends\" e \"OK Computer\", ambos de Radiohead. \"Yellow\" e \"Trouble\" ga\u00f1aron popularidade na radio e nos dous lados do Atl\u00e1ntico. Nun principio, Parlophone agardaba unhas vendas de 40.000 unidades para \"Parachutes\", pero cara o Nadal, soamente no Reino Unido venderan xa 1,6 mill\u00f3ns de copias. \"Parachutes\" foi nomeado para o Mercury Music Prize en setembro de 2000.\nUnha vez conseguido o \u00e9xito en Europa, Coldplay embarcouse cara a Am\u00e9rica do Norte. \"Parachutes\" foi lanzado al\u00ed en novembro do 2000. A banda comezou unha xira por clubs dos Estados Unidos, comezando cun concerto en Vancouver, Canad\u00e1, xira que foi simultaneada con aparici\u00f3ns en diversos programas de televisi\u00f3n como \"Saturday Night Live\" e \"Late Night with Conan O'Brien\". O \u00e1lbum tivo un modesto \u00e9xito, e foi certificado cun disco de dobre platino nos Estados Unidos. Tam\u00e9n recibiu unha boa acollida por parte dos cr\u00edticos estadounidenses, ga\u00f1ando o Grammy \u00f3 Mellor \u00c1lbum Alternativo no 2002.\n\"A Rush of Blood to the Head\" (2001-2004).\nColdplay regresou os estudios de gravaci\u00f3n en outubro de 2001 para traballar nun segundo \u00e1lbum. Con moita anticipaci\u00f3n, lanzaron o seu segundo \u00e1lbum en agosto do 2002: \"A Rush of Blood to the Head\". A canci\u00f3n inaugural do \u00e1lbum, \"Politik\", foi escrita d\u00edas despois dos atentados do 11 de setembro de 2001. O \u00e1lbum xerou sinxelos populares, como \"In My Place\", \"The Scientist\" e \"Clocks\".\nColdplay sa\u00edu de xira dende xu\u00f1o do 2002 ata setembro do 2003, visitando os cinco continentes, inclu\u00edndo aparici\u00f3ns nos festivais de Glastonbury, V2003 e Rock Werchter. Moitos dos seus actos ti\u00f1an un sofisticado sistema de luces e pantallas individualizadas como no Elevation Tour de U2. Aproveitando a xira, gravaron un CD e DVD ao vivo, \"Live 2003\", en Sydney, Australia. Unha nova canci\u00f3n chamada \"Moses\" p\u00f3dese atopar nesa compilaci\u00f3n.\nEn novembro do 2003, foron nomeados polos lectores da revista \"Rolling Stone\" como mellor artista e banda do ano. Ao mesmo tempo, Coldplay fac\u00eda unha versi\u00f3n da canci\u00f3n de The Pretenders \"2000 Miles\", que se pod\u00eda descargar dende o seu sitio web oficial. Foi a canci\u00f3n m\u00e1is baixada en Internet ese ano no Reino Unido, e as ganancias obtidas con ela foron destinadas a algunhas campa\u00f1as de caridade. \"A Rush Of Blood To The Head\" ga\u00f1ou dous premios Grammy no 2003, e nos premios Grammy do 2004, \"Clocks\" ga\u00f1ou o premio de Gravaci\u00f3n do Ano. O \u00e1lbum foi tam\u00e9n inclu\u00eddo na Lista de Rolling Stone dos 500 mellores \u00e1lbums de todos os tempos, ocupando a posici\u00f3n n\u00famero 473.\n\"X&amp;Y\" (2004-2006).\nDurante o 2004, Coldplay fixo un descanso para traballar no seu terceiro \u00e1lbum. En maio, a banda f\u00edxolles unha broma \u00f3s seus seguidores cunha nova canci\u00f3n e cun v\u00eddeo na s\u00faa p\u00e1xina oficial para celebrar o nacemento de Apple, a filla de Chris Martin coa s\u00faa muller, a actriz estadounidense Gwyneth Paltrow. O famoso produtor George Martin presentou esta promoci\u00f3n como Coldplay e o seu produtor Ken Nelson actuando como The Nappies, un sat\u00edrico conxunto de rap/glam rock. Chris Martin dixo que a m\u00fasica fora inspirada por Jay-Z. O terceiro \u00e1lbum de Coldplay, \"X&amp;Y\", foi lanzado o 6 de xu\u00f1o de 2005 no Reino Unido. O \u00e1lbum converteuse no m\u00e1is vendido do ano 2005, alcanzando vendas sobre os 8,3 mill\u00f3ns de copias no mundo enteiro. O primeiro sinxelo do \u00e1lbum, \"Speed of Sound\", fixo a s\u00faa aparici\u00f3n comercial na rede e na radio o 18 de abril e foi lanzado en CD o 23 de maio de 2005. O \u00e1lbum estreouse como n\u00famero un en 28 pa\u00edses ao longo do mundo, e foi a segunda venda m\u00e1is r\u00e1pida de \u00e1lbums na historia do Reino Unido, por debaixo do \"Be Here Now\" de Oasis. Dous sinxelos m\u00e1is foron lanzados ese ano: \"Fix You\" en setembro e \"Talk\" en decembro. En maio de 2006 a banda lanzou \"The Hardest Part\" en varios pa\u00edses f\u00f3ra do Reino Unido. Malia o \u00e9xito comercial, as reacci\u00f3ns dos cr\u00edticos musicais cara a \"X&amp;Y\" non foron tan boas nin tan un\u00e1nimes como as de \"A Rush of Blood to the Head\" ou \"Parachutes\".\nEn febreiro de 2006, Coldplay ga\u00f1ou os Brit Awards ao mellor \u00e1lbum e ao mellor sinxelo. No discurso de agradecemento, o vocalista Chris Martin levantou alg\u00fans rumores sobre a separaci\u00f3n da banda cando dixo: \"\"Este \"(premio)\" significa moito para n\u00f3s, especialmente agora. Pasar\u00e1n moitos anos antes de que nos vexa de novo\"\". Logo, estas declaraci\u00f3ns foron desmentidas pola discogr\u00e1fica do grupo.\n\"Viva la Vida or Death and All His Friends\" (2006\u20132009).\nColdplay comezou a traballar no seu novo \u00e1lbum en decembro de 2006. Brian Eno e Markus Dravs foron os seus produtores. A banda tomou un descanso na produci\u00f3n e realizou unha xira en febreiro e marzo de 2007 por Suram\u00e9rica por primeira vez. A \"Latin American Tour 2007\" levounos a Chile, Arxentina, Brasil e M\u00e9xico. Ademais, a banda confirmou que o \u00e1lbum ter\u00eda influencias hisp\u00e1nicas, despois de gravar en igrexas e outras \u00e1reas de Latinoam\u00e9rica e Espa\u00f1a durante e despois da xira.\nDespois de todo un ano de traballo, o 6 de decembro de 2007 a banda fixo unha actualizaci\u00f3n no seu sitio web oficial, dicindo que o \u00e1lbum estaba case rematado e que a mestura do mesmo est\u00e1base levando a cabo en Nova York. Nun artigo da revista online \"Rolling Stone\", Chris anunciou que o nome do novo disco ser\u00eda \"Viva la vida\" (nome tomado dun cadro da pintora mexicana Frida Kahlo), e estar\u00eda dispo\u00f1ible o 17 de xu\u00f1o de 2008. O seguinte d\u00eda, Coldplay anunciou no seu sitio web o t\u00edtulo oficial, \"Viva la Vida or Death and All His Friends\".\nChris Martin describiu o \u00e1lbum como unha nova direcci\u00f3n para a banda; algo diferente aos anteriores 3 discos, aos que se referiu como unha trilox\u00eda. Algunhas canci\u00f3ns en \"Viva la Vida or Death and All His Friends\", como \"Violet Hill\" conte\u00f1en riffs de guitarras distorsionadas e tons de blues. Martin comentou que este \u00e1lbum non conti\u00f1a falsetes como os anteriores discos. O tema foi o primeiro sinxelo do disco, e o v\u00eddeoclip filmouse en Sicilia, Italia. \"Viva la vida\" foi o segundo sinxelo do \u00e1lbum, e foi lanzado exclusivamente en iTunes o 25 de maio de 2008. Dese tema grav\u00e1ronse dous v\u00eddeos, un oficial e outro no que o cantante Chris Martin viste un traxe de rei nunha clara homenaxe a Depeche Mode e o seu v\u00eddeo \"Enjoy the Silence\", dirixido por Anton Corbijn. Foi precisamente este segundo sinxelo co que se desencadeou unha acusaci\u00f3n de plaxio por parte de Creaky Boards, uns 3 d\u00edas despois da sa\u00edda o mercado de \"Viva la Vida or Death and All His Friends\". A banda negouno mediante un comunicado, e na prensa deuse a entender que todo fora froito dun intento de Creaky Boards para conseguir protagonismo.\nTam\u00e9n este tema foi protagonista doutra pol\u00e9mica de plaxio, onde Joe Satriani presentou nunha corte federal dos \u00c1nxeles unha demanda de violaci\u00f3n os dereitos de autor, na que sosti\u00f1a que a canci\u00f3n de Coldplay \"Viva la vida\" incorporaba \"porci\u00f3ns orixinais substanciais\" da s\u00faa canci\u00f3n instrumental \"If I Could Fly\", do 2004.\n\"Lost!\" foi o terceiro sinxelo do \u00e1lbum, pero non obtivo posici\u00f3ns tan privilexiadas como os dous anteriores. O v\u00eddeo da canci\u00f3n consiste nunha presentaci\u00f3n ao vivo no United Center de Chicago, Estados Unidos, o 22 de xullo, durante a xira \"Viva la Vida Tour\". Foi dirixido por Mat Whitecross.\nO cuarto sinxelo foi \"Lovers In Japan\", chegando a obter posici\u00f3ns altas nas listas nas que apareceu. O v\u00eddeo musical para a canci\u00f3n foi dirixido por Mat Whitecross (tam\u00e9n director de v\u00eddeos de Coldplay como \"Bigger Stronger\" e \"Lost!\") en Londres. O lanzamento mundial foi en iTunes Store o 31 de outubro de 2008, de maneira gratu\u00edta durante unha semana, s\u00f3 dispo\u00f1ible para o Canad\u00e1 e os Estados Unidos. Despois de lanzar \"Viva la Vida or Death and All His Friends\", Coldplay p\u00faxose a traballar nun EP con colaboraci\u00f3ns con Jay-Z, o cal sa\u00edu \u00e1 venda o 31 de agosto de 2008. O seu primeiro sinxelo foi \"Life In Technicolor II\"."}
{"id": "33391", "revid": "98629", "url": "https://gl.wikipedia.org/wiki?curid=33391", "title": "Dave Grohl", "text": "Dave Eric Grohl, nado en Warren (Ohio) o 14 de xaneiro de 1969, \u00e9 un m\u00fasico de rock estadounidense. Foi o bater\u00eda de Nirvana dende 1990 ata a disoluci\u00f3n da banda en 1994 despois da morte de Kurt Cobain. No ano 1995 formar\u00eda Foo Fighters. Recentemente formou o supergrupo Them Crooked Vultures xunto con Josh Homme e John Paul Jones.\nGrohl comezou a s\u00faa carreira musical na d\u00e9cada de 1980 como bater\u00eda de varias bandas da \u00e1rea de Washington, D.C., a m\u00e1is notable delas a banda de punk rock Scream.\nTraxectoria.\nCando Grohl era a\u00ednda un neno, a s\u00faa familia (o pai James, a nai Virginia, e a irm\u00e1 m\u00e1is vella Lisa) mudouse de Ohio a Alexandria, Virxinia, un suburbio de Washington, D.C.. Tres anos despois os seus pais divorci\u00e1ronse, e Grohl medrou coa s\u00faa nai.\nAos doce anos Grohl comezou a tocar a guitarra. Comezou con clases, pero cansou delas e pasou a tocar en bandas con amigos. Un ano despois, un ver\u00e1n que pasou na casa duns curm\u00e1ns, Grohl comezou a interesarse polo punk rock. O seu curm\u00e1n Tracy levouno a varios concertos durante ese ver\u00e1n, e Dave volveu a Alexandria reconvertido.\nDurante os seguintes anos, Grohl tocou en varias bandas locais, entre elas unha chamada Freak Baby. Ao mesmo tempo estivo aprendendo a tocar a bater\u00eda. Cando Freak Baby cambiou de formaci\u00f3n decidiu ocupar o posto de bater\u00eda e a banda pasou a chamarse Mission Impossible. Posteriormente uniuse a unha banda de hardcore/post-punk de nome Dain Bramage. Durante os seus anos de aprendizaxe como bater\u00eda, Grohl citou a John Bonham como a s\u00faa maior influencia, e f\u00edxose unha tatuaxe do logo dos tres c\u00edrculos de Bonham no seu pulso.\nScream.\nAos dezaseis anos Grohl uniuse \u00e1 banda Scream, despois da marcha do seu bater\u00eda Kent Stax. Pouco despois deixou os seus estudos para dedicarse a tempo completo \u00e1 bater\u00eda. Durante os seguintes catro anos, Grohl fixo longas xiras coa banda, gravando moitos discos en directo e un en estudio, \"Fumble\".\nMentres tocaba en Scream, Grohl converteuse nun fan de The Melvins e trabou amizade coa banda. Durante unha parada da xira de 1990 na costa leste, Buzz Osborne (membro de The Melvins), foi con dous dos seus amigos, Kurt Cobain e Krist Novoselic , a ver a Scream.\nNirvana.\nPoucos meses despois, Scream separouse despois da sa\u00edda do seu baixista, e Grohl recibiu unha chamada de Buzz Osborne. Sabendo que a Cobain e a Novoselic lles gustaba o xeito de tocar de Dave, Osborne deulle a Novoselic o seu tel\u00e9fono. Novoselic invitou a Grohl a Seattle, onde Grohl asistiu a un concerto de Nirvana no Motor Sports Garage, o \u00fanico concerto da banda con Dan Peters na bater\u00eda. Posteriormente Grohl fixo unha audici\u00f3n e pouco despois uniuse a eles.\nCando Grohl uniuse a Nirvana, a banda ti\u00f1a xa gravadas numerosas demos para o que ser\u00eda a continuaci\u00f3n do \u00e1lbum de debut. Inicialmente, os plans eran editar o \u00e1lbum pola Sub Pop, pero a banda recibiu grandes ofertas de selos importantes interesados nas demos. Grohl pasou os seus primeiros meses con Nirvana, percorrendo varias discogr\u00e1ficas ata ao final asinar coa DGC Records. Na primavera de 1991, a banda entrou no estudio para gravar o \u00e1lbum.\n\"Nevermind\" superou todas as expectativas e converteuse nun \u00e9xito masivo, catapultando \u00e1 banda ao escenerio mundial. Ao mesmo tempo, Grohl atopouse loitando co seu status na banda. Mentres que o seu xeito de tocar era un elemento importante no \u00e9xito da banda, Grohl consider\u00e1base como un m\u00e1is dunha longa lista de bater\u00edas. Segundo el, Nirvana fora a banda que gravara \"Bleach\", e a s\u00faa chegada alterara aquel son drasticamente, e, segundo el, non necesariamente dun xeito positivo.\nA pesar de que Grohl escribira canci\u00f3ns durante anos, el negouse a usalas na banda por medo a danar a \"qu\u00edmica\" do grupo. Por\u00e9n, Grohl compilounas e gravounas el mesmo, editando un casete chamado \"Pocketwatch\" en 1992 a trav\u00e9s do selo indie Simple Machines. Grohl non usou o seu nome nese casete e editouno baixo o seud\u00f3nimo \"Late!\".\nNo \u00faltimos anos de Nirvana, as s\u00faas colaboraci\u00f3ns na composici\u00f3n increment\u00e1ronse. Nos primeiros meses de Grohl en Seattle, Cobain atopouno unha vez traballando nun tema chamado \"Color Pictures of a Marigold\", e os dous remataron a canci\u00f3n. Grohl posteriormente gravar\u00edaa para \"Pocketwatch\" e durante as sesi\u00f3ns do \"In Utero\", decidiu volver a gravala e a banda editouna como unha cara-b no sinxelo \"Heart-Shaped Box\", titulada sinxelamente \"Marigold\". Antes, cando a banda traballaba no novo material para \"In Utero\", Grohl contribu\u00edu co riff principal de guitarra que acabou convert\u00e9ndose en \"Scentless Apprentice\".\nAntes da s\u00faa xira europea de 1994, a banda decidiu programar sesi\u00f3n nos Robert Lang Studios en Seattle para traballar en demos. Durante a maior\u00eda dos tres d\u00edas axendados, Cobain estivo ausente, polo que Novoselic e Grohl traballaron en demos das s\u00faas propias canci\u00f3ns. O d\u00fao completou varios temas de Grohl, inclu\u00edndo os futuros temas de Foo Fighters \"Exhausted\", \"Big Me\", \"February Stars\" e \"Butterflies\". No terceiro d\u00eda, Cobain finalmente chegou, e a banda gravou unha demo da canci\u00f3n posteriormente chamada \"You Know You're Right\". Esa foi a derradeira gravaci\u00f3n da banda en estudio.\nFoo Fighters.\nDespois da morte de Kurt Cobain en abril de 1994, Grohl retirouse, inseguro de onde ir e que facer. En outubro dese ano, Grohl reservou tempo no Robert Lang's Studio, e gravou unha demo de 15 temas. Coa excepci\u00f3n dunha parte de guitarra en \"X-Static\" tocada por Greg Dulli de Afghan Whigs, Grohl gravou todos os instrumentos el s\u00f3.\nAo mesmo tempo, Grohl preguntouse se o seu futuro pasaba como bater\u00eda doutras bandas. En novembro, Grohl fixo unha pequena xira con Tom Petty and the Heartbreakers, inclu\u00edndo unha actuaci\u00f3n memorable no programa Saturday Night Live. Petty preguntoulle se quer\u00eda unirse permanentemente, pero Grohl decatouse de que o seu futuro estaba noutra parte. Rumoreouse que Grohl poder\u00eda ser o substituto de Dave Abbruzzese en Pearl Jam, e Grohl incluso tocou coa banda nalg\u00fans concertos da s\u00faa xira por Australia en marzo de 1995. Non obstante, para ent\u00f3n, Pearl Jam xa contratara a Jack Irons, e Grohl ti\u00f1a outros plans.\nDespois de mover a demo, Grohl atopouse co interese dun grande selo. Gary Gersh, que fora A&amp;R de Nirvana, era nese momento o presidente da Capitol Records e falou con Grohl para asinar co selo. Grohl non quer\u00eda facer unha carreira en solitario, polo que recrutou a outros membros: o antigo guitarrista de xira de Nirvana Pat Smear, e dous membros da banda Sunny Day Real Estate, William Goldsmith (bater\u00eda) e Nate Mendel (baixista). En vez de regravar todos os temas, a demos de Grohl foi mesturada profesionalmente por Rob Schnapf e Tom Rothrock, e ser\u00eda editada en xullo de 1995 como o \u00e1lbum de debut de Foo Fighters, titulado igual que a banda, \"Foo Fighters\".\nA finais de 1995, prop\u00faxoselle \u00e1 banda colaborar cunha canci\u00f3n para a serie \"The X-Files\" (Expediente X). Durante un descanso entre xiras, a banda entrou no estudio e gravou unha versi\u00f3n do tema de Gary Numan \"Down in the Park\". En febreiro de 1996, Grohl e a s\u00faa muller nese tempo, Jennifer Youngblood, fixeron un pequeno cameo no episodio da terceira tempada de \"The X-Files\" \"Pusher\".\nDespois da xira do seu primeiro traballo durante m\u00e1is dun ano, Grohl comezou a traballar na m\u00fasica para a pel\u00edcula de 1997 \"Touch\". Grohl interpretou todos os instrumentos e voces el s\u00f3, menos a voz dunha canci\u00f3n interpretada por Louise Post, da banda Veruca Salt, e as voces e unha guitarra de X's John Doe en \"This Loving Thing (Lynn's Song)\". Grohl completou a gravaci\u00f3n en d\u00faas semanas, e inmediatamente volveu ao seu traballo con Foo Fighters.\nNo medio das primeiras sesi\u00f3ns para o novo traballo de Foo Fighters, emerxeron tensi\u00f3ns entre Grohl e William Goldsmith. Grohl sent\u00eda que os esforzos de Goldsmith non eran o suficientemente fortes como a banda precisaba, e optou por regravar algunhas das partes de bater\u00eda el mesmo. A acci\u00f3n de Grohl non lle gustou a Goldsmith e acabou deixando a banda. Grohl e o resto da banda decidiron descartas as sesi\u00f3ns de Seattle e comezaron outras nos \u00c1nxeles con Grohl na bater\u00eda.\nO segundo traballo foi editado en maio de 1997 co t\u00edtulo \"The Colour and the Shape\". O \u00e1lbum ti\u00f1a varios hits, como \"Everlong\", \"My Hero\" e \"Monkey Wrench\". Xusto antes da edici\u00f3n do traballo, o antigo bater\u00eda de Alanis Morissette, Taylor Hawkins, uniuse \u00e1 banda. No mes de setembro dese ano Smear deixaba a banda, alegando necesitar tempo despois de moito tempo de xira. Smear ser\u00eda substitu\u00eddo polo antigo compa\u00f1eiro de Grohl en Scream Franz Stahl. Stahl sair\u00eda da banda antes da gravaci\u00f3n do terceiro traballo e ser\u00eda substitu\u00eddo polo guitarrista de xira Chris Shiflett, que posteriormente se converter\u00eda en membro permanente de Foo Fighters durante a gravaci\u00f3n de \"One by One\".\nNo 2000, a banda recrutou o guitarrista de Queen Brian May para engadir algunhas guitarras nunha versi\u00f3n da canci\u00f3n de Pink Floyd \"Have a Cigar\", tema que previamente Foo Fighters gravara como cara-b. A amizade entre as d\u00faas bandas resultou na invitaci\u00f3n para Grohl e Taylor Hawkins de participar con Queen no Rock and Roll Hall of Fame no 2001. Grohl e Hawkins un\u00edronse a May e ao bater\u00eda de Queen Roger Taylor para tocar \"Tie Your Mother Down\".\nA finais do 2001, Foo Fighters volveu ao estudio para traballar no seu cuarto \u00e1lbum. Despois de catro meses no estudio, coas sesi\u00f3n rematadas, Grohl aceptou unha invitaci\u00f3n para unirse a Queens of the Stone Age e axudalos na gravaci\u00f3n do seu \u00e1lbum \"Songs for the Deaf\" do 2002. Despois dunha pequena xira polos Estados Unidos coa banda, Grohl chamou aos outros membros de Foo Fighters para regravar enteiramente o seu \u00e1lbum no seu estudio de Virxinia. O resultado ser\u00eda o \u00e1lbum \"One by One\".\nGrohl e os Foo Fighters editaron o seu quinto disco, \"In Your Honor\", o 14 de xu\u00f1o do ano 2005. Este conta con colaboraci\u00f3ns de John Paul Jones de Led Zeppelin, Josh Homme de Queens of the Stone Age e Norah Jones.\nO sexto \u00e1lbum de estudio, Echoes, Silence, Patience &amp; Grace sa\u00edu o 25 de setembro de 2007. Foi gravado en tres meses, entre marzo e xu\u00f1o de 2007, e a s\u00faa publicaci\u00f3n foi precedida polo seu primeiro single, \"The Pretender\", o 17 de setembro. O segundo single, \"Long Road to Ruin\", sa\u00edu o 3 de decembro de 2007, e o terceiro, \"Let It Die\", o 24 de xu\u00f1o de 2008.\nO 2 de novembro de 2009, os Foo Fighters publicaron \"Greatest Hits\", unha colecci\u00f3n dos seus grandes \u00e9xitos. Componse de 16 canci\u00f3ns, inclu\u00edndo unha versi\u00f3n ac\u00fastica de \"Everlong\" e d\u00faas novas canci\u00f3ns, \"Wheels\" e \"Word Forward\", producidas por Butch Vig.\nO s\u00e9timo \u00e1lbum de estudio dos Foo Fighters, Wasting Light, foi publicado o 12 de abril de 2011. \u00c9 o primeiro \u00e1lbum en alcanzar o n\u00famero 1 nos Estados Unidos, e foi enteiramente gravado no garaxe da casa de Dave.\nOutros proxectos.\n\u00c1 parte das s\u00faas bandas principais, Grohl estivo envolto noutros proxectos musicais. En 1992, Grohl tocou a bater\u00eda no EP en solitario de King Buzzo, onde aparece nos cr\u00e9ditos como Dale Nixon, un seud\u00f3nimo que Greg Ginn adoptou para tocar o baixo no \u00e1lbum de Black Flag \"My War\".\nEn 1993, Grohl foi recrutado para axudar a recrear a m\u00fasica dos primeiros anos de The Beatles para a pel\u00edcula \"Backbeat\". Grohl tocou a bater\u00eda nunha formaci\u00f3n que tam\u00e9n inclu\u00eda a Greg Dulli de Afghan Whigs, ao produtor Don Fleming, a Mike Mills de R.E.M., a Thurston Moore de Sonic Youth e a Dave Pirner de Soul Asylum. Rodouse un v\u00eddeo musical para a canci\u00f3n \"Money (That's What I Want)\" mentres Grohl estaba con Nirvana na s\u00faa xira europea de 1994, por\u00e9n Grohl foi gravado en inclu\u00eddo posteriormente.\nNese mesmo ano, Grohl tocou a bater\u00eda en dous temas do \u00e1lbum \"Ball-Hog or Tugboat?\" de Mike Watt. A principios de 1995, Dave e os Foo Fighters fixeron a s\u00faa primeira xira nos Estados Unidos como abreconcertos de Watt. Bautizada a xira como \"Ringspiel\", a banda de Watt contou con Grohl e William Goldsmith na bater\u00eda, Eddie Vedder e Pat Smear na guitarra e Watt no baixo.\nDurante o principio do ano 2000, Grohl pasou tempo no seu estudio escribindo e gravando varias canci\u00f3n para un proxecto de metal. Grohl foi recrutando os seus vocalistas de metal favoritos dos anos 80, inclu\u00edndo a Lemmy de Mot\u00f6rhead, Conrad \"Cronos\" Lant de Venom e Max Cavalera de Sepultura, para interpretar as voces nas canci\u00f3ns. O proxecto foi editado no 2004 baixo o nome de Probot.\nNo 2003, Grohl tocou a bater\u00eda no \u00e1lbum autotitulado de Killing Joke. Este feito sorprendeu a moitos fans de Nirvana, debido a que a banda fora acusada por roubar o riff inicial de \"Come as You Are\" da canci\u00f3n de Killing Joke \"Eighties\", de 1984.\nGrohl prestou as s\u00faas habilidades coa bater\u00eda a outros artistas a principio dos anos 2000. No 2000, Dave tocou a bater\u00eda e cantou na canci\u00f3n \"Goodbye Lament\", do \u00e1lbum de Tony Iommi \"Iommi\". No 2001, Grohl tocou no \u00e1lbum de debut de Tenacious D, e aparece no v\u00eddeo do sinxelo \"Tribute\". Posteriormente apareceu na pel\u00edcula do 2006 \"Tenacious D in: The Pick of Destiny\" e toca na s\u00faa banda sonora. No 2002, Grohl axudou a Chan Marshall de Cat Power no \u00e1lbum \"You Are Free\". No 2004 tocou a bater\u00eda en varios temas do \u00e1lbum \"With Teeth\" de Nine Inch Nails, editado no 2005. Tam\u00e9n tocou a bater\u00eda no tema \"Bad Boyfriend\" no \u00e1lbum de Garbage \"Bleed Like Me\" do 2005. M\u00e1is recentemente, contrubuiu coa bater\u00eda na canci\u00f3n \"For Us\" do \u00e1lbum de Pete Yorn \"Nightcrawler\", do 2006. \u00c1 parte de na bater\u00eda, Grohl contribu\u00edu coa guitarra nunha versi\u00f3n do tema de Neil Young \"I've Been Waiting For You\" no \u00e1lbum de David Bowie \"Heathen\", editado no 2002.\nNo ano 2009, anunciouse que Dave Grohl far\u00eda un supergrupo con John Paul Jones, baixista de Led Zeppelin, e Josh Homme, de Queens of the Stone Age. En agosto dese mesmo ano f\u00edxose p\u00fablico o nome dese supergrupo: Them Crooked Vultures.\nO tr\u00edo realizou a s\u00faa primeira actuaci\u00f3n o 9 de agosto do 2009 nos Estados Unidos, e o primeiro concerto en Europa o d\u00eda 26 dese mesmo mes, nunha aparici\u00f3n sorpresa abrindo para Arctic Monkeys. A banda editou o seu \u00e1lbum de debut, \"Them Crooked Vultures\", o d\u00eda 16 de novembro no Reino Unido e un d\u00eda m\u00e1is tarde nos Estados Unidos.\nVida persoal.\nGrohl estivo casado d\u00faas veces. O seu primeiro matrimonio foi coa fot\u00f3grafa Jennifer Youngblood, dende 1993 ata 1997. Despois do seu divorcio, Grohl tivo varias relaci\u00f3ns, unha con Louise Post de Veruca Salt, con Melissa Auf der Maur, e coa deportista Tina Basich.\nDespois desas relaci\u00f3ns casou coa antiga produtora da MTV Jordyn Blum o 2 de agosto do 2003 na s\u00faa casa dos \u00c1nxeles. Entre os convidados estaban Clive Davis, Jack Black e o seu antigo compa\u00f1eiro en Nirvana Krist Novoselic. O 15 de abril do 2006, Grohl e a s\u00faa muller tiveron unha filla, Violet Maye, chamada as\u00ed pola avoa materna de Dave."}
{"id": "33393", "revid": "98629", "url": "https://gl.wikipedia.org/wiki?curid=33393", "title": "Pat Smear", "text": "Pat Smear, nado co nome de Georg Ruthenberg nos \u00c1nxeles o 5 de agosto de 1959, \u00e9 un guitarrista estadounidense, exmembro de bandas como The Germs, Nirvana e Foo Fighters. \u00c9 tam\u00e9n co\u00f1ecido como actor e por copresentar o programa da MTV \"House of Style\" coa s\u00faa amiga e modelo Cindy Crawford.\nTraxectoria.\nPat naceu e medrou en West, nos Anxeles, California. Ti\u00f1a unha nai afroamericana/nativo-americana e un pai alem\u00e1n. De adolescente, en 1972, Smear co\u00f1eceu a Darby Crash e xuntos formaron The Germs coa baixista Lorna Doom e a bater\u00eda Dottie Danger (o seud\u00f3nimo de Belinda Carlisle que formar\u00eda despois The Go-Gos).\nCarlisle foi substitu\u00edda por Don Bolles e, en 1979, a banda editou o seu primeiro \u00e1lbum, \"GI\". Producido por Joan Jett, a gravaci\u00f3n consid\u00e9rase hoxe en d\u00eda un hito na historia do punk rock. The Germs separar\u00edase en 1980 despois de que Crash se suicidase.\nAnos 80 e 90.\nPat foi tocar con Nina Hagen, e fixo dous \u00e1lbums propios en solitario: \"So You Fell In Love With A Musician\" e \"Ruthensmear\". Nese tempo Pat recibiu unha oferta para unirse a Red Hot Chili Peppers, en lugar do guitarrista John Frusciante (que deixara a banda), pero rexeitou a invitaci\u00f3n. Mentres traballaba en Breakin, Smear f\u00edxose amigo de Courtney Love e en 1993 recibiu unha chamada do seu marido, o l\u00edder de Nirvana Kurt Cobain, convid\u00e1ndoo a unirse ao grupo. Pat aceptou immediatamente e fixo o seu primeiro concerto con eles o 25 de setembro de 1993 no \"Saturday Night Live\". Estivo de xira con Nirvana uns seis meses antes da morte de Cobain en abril de 1994, e tam\u00e9n aparece no seu \u00e1lbum \"MTV Unplugged in New York\". Tam\u00e9n tocou durante pouco tempo con Meat Puppets.\nDespois do final de Nirvana, o bater\u00eda Dave Grohl formou a s\u00faa propia banda, \u00e1 que bautizou co nome Foo Fighters. Smear uniuse ao grupo dende o principio, pero debido a que o seu primeiro \u00e1lbum, \"Foo Fighters\", foi unha colecci\u00f3n de demos gravadas unicamente por Grohl, non aparecer\u00e1 nun traballo da banda ata o \u00e1lbum de 1997 \"The Colour and the Shape\". Ese mesmo ano, debido ao cansazo, Pat anunciou a s\u00faa sa\u00edda de Foo Fighters durante unha actuaci\u00f3n no Radio City Music Hall en Nova York, xusto antes dos \"MTV Video Music Awards\".\nActividades recentes.\nDende a s\u00faa sa\u00edda de Foo Fighters, Smear non estivo moi activo, producindo unicamente o \u00e1lbum de debut da banda Harlow e facendo pequenas aparici\u00f3ns en televisi\u00f3n.\nM\u00e1is recentemente foi contratado como asesor creativo nunha pel\u00edcula sobre The Germs e Darby Crash, titulada \"What We Do Is Secret\", por unha das canci\u00f3ns m\u00e1is co\u00f1ecidas da banda. A pel\u00edcula est\u00e1 protagonizada polo actor Rick Gonz\u00e1lez.\nNo 2005 comezou a actuar na reuni\u00f3n de The Germs, xunto co actor Shane West (que interpreta a Darby Crash na pel\u00edcula) actuando como vocalista.\nEn maio do 2006, Foo Fighters anunciou que realizar\u00edan uns poucos concertos ac\u00fasticos a trav\u00e9s de Norteam\u00e9rica. Para sorpresa dos fans, anunciouse que Smear ser\u00eda uns dos m\u00fasicos de xira. Aparece tam\u00e9n coa banda no \"Tonight Show\" de Jay Leno de setembro do 2006 e no mesmo escenario que Bob Dylan e The Eagles na festa Genentech's 30th Anniversary. O 21 e 22 de outubro do 2006 tam\u00e9n se uniu \u00e1 banda durante catro d\u00edas para o Bridge School Benefit Concert, organizado por Neil Young."}
{"id": "33394", "revid": "98629", "url": "https://gl.wikipedia.org/wiki?curid=33394", "title": "Franz Ferdinand", "text": "Franz Ferdinand \u00e9 unha banda escocesa de rock alternativo formada en Glasgow no ano 2002. O grupo est\u00e1 composto por Alex Kapranos (voces, guitarra e teclados), Bob Hardy (baixo), Nick McCarthy (guitarra, tecados e coros) e Paul Thomson (bater\u00eda, percusi\u00f3n e coros). Ata a data leva publicados catro \u00e1lbums de estudio: \"Franz Ferdinand\" (2004), \"You Could Have It So Much Better\" (2005), \"\" (2009) e \"Right Thoughts, Right Words, Right Action\" (2013) ademais de varios EPs, numerosos sinxelos, un \u00e1lbum de remesturas e un DVD.\nO seu nome inspirouse orixinalmente nun cabalo de carreiras chamado Archduke Ferdinand. Despois de ver que o cabalo ga\u00f1ara a carreira Northumberland Plate en 2001 a banda comezou a barallar chamarse Archduke Franz Ferdinand debido \u00e1 aliteraci\u00f3n do nome e \u00e1s implicaci\u00f3ns da morte do arquiduque (o seu asasinato foi un factor moi importante para o inicio da primeira guerra mundial).\nBiograf\u00eda.\nOs membros do grupo tocaron en distintas bandas ao longo dos nos 90, como The Karelia, Yummy Fur, 10p Invaders ou Embryo. A finais de 2001, o cantante e guitarrista Alex Kapranos e o baixista Robert Hardy comezaron a tocar xuntos en Glasgow. Despois de co\u00f1ecer a Nicholas McCarthy nunha festa, eles comezaron a ensaiar xuntos na casa deste. McCarthy ti\u00f1a unha formaci\u00f3n cl\u00e1sica de piano e de contrabaixo, pero inicialmente ocupou o posto de bater\u00eda da banda. O tr\u00edo ent\u00f3n co\u00f1eceu a Paul Thomson, o cal tocara a bater\u00eda en Yummy Fur. Thomson orixinalmete guitarrista, xa que quer\u00eda probar con outro instrumento, pero, unha vez que Nicholas comezou a tocar a bater\u00eda, d\u00e9ronse conta de que non sab\u00eda facelo, polo cal Thomson colleu as baquetas e Nicholas pasou a ser a guitarra solista.\nA banda comezou a tocar nunha casa abandonada das aforas de Glasgow chamada \"The Ch\u00e2teau\". Al\u00ed fac\u00edan concertos mesturando m\u00fasica e arte, xa que Hardy estudaba pintura na Glasgow School of Art nesa \u00e9poca. Cando a polic\u00eda lles prohibiu seguir facendo estes eventos eles atoparon unha casa vitoriana abandonada para seguir tocando.\nA banda gravou un EP coa intenci\u00f3n de editalo eles mesmos, pero a s\u00faa reputaci\u00f3n estaba medrando rapidamente e Domino Records ofreceulles un contrato para editar o EP \"Darts of Pleasure\" a finais do 2003. A banda fixo medrar a s\u00faa reputaci\u00f3n tocando con Hot Hot Heat e Interpol, as\u00ed como ga\u00f1ando o premio \"Phillip Hall Radar Award\" da revista NME en 2004. Epic Records asinou un contrato coa banda en 2004 para os Estados Unidos, a\u00ednda que o selo principal para o resto do mundo \u00e9 Domino.\nO grupo trasladouse aos Gula Studios en Malm\u00f6, Suecia, co produtor de The Cardigans Tore Johansson para gravar o seu \u00e1lbum de estrea. En xaneiro de 2004 o sinxelo \"Take Me Out\" acadou o n\u00famero 3 nas listas brit\u00e1nicas. O disco, Franz Ferdinand, publicouse a principios dese ano, estre\u00e1ndose no 3 da lista brit\u00e1nica de \u00e1lbums no mes de febreiro, e no 12 da lista australiana en abril. Nos Estados Unidos non tivo tanta repercusi\u00f3n na \"Billboard 200\" a comezos de 2004, pero acadou o \"top 5\" das listas de indie rock e da Heatseeker para artistas noveis. Despois dun par de xiras por Norteam\u00e9rica e de que o v\u00eddeo de \"Take Me Out\" tivese unha alta rotaci\u00f3n na MTV, o disco finalmente chegou ao n\u00famero 32 da \"Billboard 200\" posteriormente nese ano, vendendo ao redor dun mill\u00f3n de copias nos Estados Unidos. En xeral \"Franz Ferdinand\" tivo unha resposta moi positiva entre a cr\u00edtica."}
{"id": "33395", "revid": "1197", "url": "https://gl.wikipedia.org/wiki?curid=33395", "title": "Aurora austral", "text": ""}
{"id": "33396", "revid": "98629", "url": "https://gl.wikipedia.org/wiki?curid=33396", "title": "Supergrupo", "text": "Supergrupo \u00e9 un termo que procede de finais dos anos 60, e describe os grupos musicais formados por membros que xa alcanzaran fama ou respecto noutras bandas ou como artistas individuais.\nO termo \u00e9 en ocasi\u00f3ns utilizado por determinados xornalistas musicais para referirse a grupos que venderon gran cantidade de discos ou que foron cabezas de cartel en grandes concertos ou festivais de m\u00fasica, independentemente da sona individual dos seus membros. Por\u00e9n o termo, correctamente utilizado, ref\u00edrese \u00e1 \"arquitectura\" da banda, non ao \u00e9xito que poida chegar a alcanzar.\nSupergrupo tampouco engloba a bandas existentes cuxos membros adquiriron fama individual despois da s\u00faa fundaci\u00f3n, como ocorreu con Genesis, Yes, Broken Social Scene e The Beatles, que retrospectivamente poden chegar a considerarse supergrupos. Tampouco se utiliza o termo para designar \u00e1s bandas que, mantendo o seu nome orixinal, recrutaron a un ou varios m\u00fasicos famosos, como Van Halen despois de unirse Sammy Hagar e Gary Cherone, ou The Eagles, despois da entrada de Joe Walsh e Timothy B. Schmit."}
{"id": "33397", "revid": "1131", "url": "https://gl.wikipedia.org/wiki?curid=33397", "title": "Teodora", "text": "Teodora \u00e9 o nome de varias emperatrices bizantinas:\nAdemais levaron este nome unhas nobres romanas de \u00e9poca carolinxia:"}
{"id": "33399", "revid": "11384", "url": "https://gl.wikipedia.org/wiki?curid=33399", "title": "Teodora Porfirox\u00e9nita", "text": "Teodora (en grego \u0398\u03b5\u03bf\u03b4\u03ce\u03c1\u03b1, literalmente \"don de Deus\"), nada no 981 e finada o 31 de agosto de 1056, reinou como emperatriz bizantina do 11 de xaneiro de 1055 ao 31 de agosto de 1056. Era filla de Constantino VIII.\nTraxectoria.\nCun car\u00e1cter austero e forte, rexeitou a man do suposto herdeiro, o futuro Romano III, que foi desposado ent\u00f3n coa s\u00faa irm\u00e1 Zoe en 1028. E a\u00ednda que viviu bastante retirada do mundo, espertou os celos de Zoe, que a confinou nun mosteiro pretextando unha suposta conspiraci\u00f3n.\nO 19 de abril de 1042 o movemento popular que deu lugar ao destronamento de Miguel V tam\u00e9n conduciu \u00e1 entronizaci\u00f3n de Teodora como coemperatriz coa s\u00faa irm\u00e1 Zoe. Tras dous meses de participaci\u00f3n activa no goberno, aceptou ser desprazada do poder polo novo marido de Zoe, Constantino IX o 11 de xu\u00f1o de 1042.\nA ra\u00edz da morte deste, o 11 de xaneiro de 1055, e malia contar ela con m\u00e1is de setenta anos de idade, fixo valer con vigor os seus dereitos ao trono, e frustrou un intento de ser apartada do poder en beneficio do xeneral Nic\u00e9foro Briennio. Grazas \u00e1 s\u00faa administraci\u00f3n firme, controlou os nobres rebeldes e acabou con moitos abusos, pero menoscabou a s\u00faa reputaci\u00f3n pola excesiva severidade cara aos seus inimigos privados e polo indebido uso dos seus serventes como conselleiros. Morreu repentinamente o 31 de agosto de 1056. Ao non ter fillos e ser a \u00faltima da s\u00faa dinast\u00eda, escolleu a un dos seus favoritos como sucesor: Miguel VI. Pero este non ti\u00f1a relaci\u00f3n ningunha coa casa que gobernara o Imperio durante os anteriores 189 anos (867 - 1056), e por iso non se considerou que tivese dereito ao trono. Desta situaci\u00f3n derivouse unha serie de loitas polo trono entre varias familias nobres que duraron ata 1081."}
{"id": "33400", "revid": "98629", "url": "https://gl.wikipedia.org/wiki?curid=33400", "title": "Constantino IX", "text": "Constantino IX Mon\u00f3maco (c. 1000 - 11 de xaneiro de 1055) reinou como emperador bizantino do 11 de xu\u00f1o de 1042 ao 11 de xaneiro de 1055. Foi elixido por Zoe como marido e coemperador en 1042, a\u00ednda que se atopaba no exilio por conspirar contra o seu anterior marido Miguel IV. Gobernaron conxuntamente ata a morte de Zoe en 1050.\nEn 1043 relevou ao xeneral Xurxo Maniaces do seu mando militar en Italia, e en consecuencia Maniaces declarouse a si mesmo emperador. Cando as s\u00faas tropas estaban a piques de derrotar a Constantino nunha batalla, Maniaces foi ferido e morreu no campo de batalla, dando fin \u00e1 crise. Xusto trala vitoria, Constantino foi atacado por unha frota dos Rus de K\u00ediv, que seguramente fora contratada por Maniaces. Tam\u00e9n esta frota foi derrotada grazas ao uso do lume grego.\nEn 1046, os bizantinos tiveron un primeiro contacto cos turcos selx\u00facidas. Loitaron nunha batalla en Armenia en 1048 e estableceron unha tregua para o ano seguinte. Con todo, en 1053 Constantino viuse obrigado a licenciar \u00e1s s\u00faas tropas armenias por raz\u00f3ns econ\u00f3micas, deixando a fronteira oriental do Imperio mal defendida.\nEn 1054 as diferenzas seculares entre a Igrexa Bizantina e a Igrexa Latina deron lugar \u00e1 s\u00faa separaci\u00f3n definitiva. Os legados do papa Le\u00f3n IX excomungaron ao patriarca de Constantinopla Miguel Cerulario, ao non estar este de acordo coa adopci\u00f3n de certas pr\u00e1cticas eclesiais occidentais; e Cerulario replicou excomungando aos legados. Este feito anulou as posibilidades dunha alianza entre Constantino e o Papa contra os normandos do sur de Italia.\nConstantino quixo intervir, pero enfermou e morreu o 11 de xaneiro do ano seguinte. Teodora, a filla m\u00e1is vella de Constantino VIII, que xa reinara xunto coa s\u00faa irm\u00e1 Zoe, foi nomeada emperatriz.\nConstantino foi tam\u00e9n o patr\u00f3n do erudito Miguel Psello o Xove, cuxa \"Chronographia\" recolle a historia do reinado de Constantino e moitos anteriores.\nO sobrenome de Constantino, \"Mon\u00f3maco\" (o que loita as s\u00faas propias batallas) ser\u00eda herdado polo seu neto, Vladimiro Mon\u00f3maco."}
{"id": "33404", "revid": "23204", "url": "https://gl.wikipedia.org/wiki?curid=33404", "title": "Bandeira dos saamis", "text": "A bandeira dos saamis \u00e9 a bandeira \u00e9tnica do pobo saami, un pobo ind\u00edxena que habita na rexi\u00f3n co\u00f1ecida como Laponia, nos pa\u00edses n\u00f3rdicos, as\u00ed como na pen\u00ednsula de Kola, en Rusia. Foi oficialmente reco\u00f1ecida en 1986 pola Conferencia Saami (\"Pohjoismainen saamelaiskongressi, Nordiska Samekonferensen\") para ser empregada en contextos saamis.\nHistoria.\nPrimeira bandeira dos saamis.\nA primeira bandeira non oficial dos saami foi dese\u00f1ada pola pol\u00edtica e activista saami M\u00e1ret Stueng, de K\u00e1ra\u0161johka en 1962, e foi o dese\u00f1o usado como elemento visual de diversas publicaci\u00f3ns saami (como a portada do \"Cat\u00e1logo 1971\" publicado pola Biblioteca de Karasjok para a literatura saami) e manifestaci\u00f3ns a finais dos 60 e principios dos 70. Ademais, este dese\u00f1o foi empregado en manifestaci\u00f3ns contra o previsto encoro de Alta, un evento que desencadeou unha nova era na pol\u00edtica saami e que acadou un forte significado simb\u00f3lico. A bandeira eran tres bandas estruturadas dun xeito que suxire a cruz n\u00f3rdica aplicada nas bandeiras dos pa\u00edses n\u00f3rdicos. As cores (azul, vermello e amarelo) \u00fasanse habitualmente nos g\u00e1ktis, o traxe tradicional saami.\nNo marco das citadas manifestaci\u00f3ns, a artista saami da costa Synn\u00f8ve Persen de Pors\u00e1\u014bgu realizou as obras de arte \u201cForslag til Samisk flagg\u201d (Proposta de bandeira saami) e \u201cS\u00e1milandia para saami\u201d (inclu\u00edndo 5 bander\u00edns), ambas con dese\u00f1o similar ao realizado por M\u00e1ret Stueng. Independentemente de se isto foi unha coincidencia, unha inspiraci\u00f3n ou un simple acto de plaxio propio das pr\u00e1cticas art\u00edsticas, a bandeira de Persen contribu\u00edu \u00e1 visibilizaci\u00f3n da bandeira e dos seus conceptos impl\u00edcitos sobre a autonom\u00eda saami. As obras de arte de Persen foron adquiridas polo Museo Nacional en 2018, despois de ser presentadas a nivel local e internacional en diversos medios e exposici\u00f3ns, sempre presentadas como \"a primeira bandeira saami\" sen referencia a M\u00e1ret Stueng.\nSegunda bandeira dos saamis.\nA primeira bandeira saami oficial foi reco\u00f1ecida e adoptada o 15 de agosto de 1986 pola XIII Conferencia Saami N\u00f3rdica en \u00c5re, Suecia. A bandeira foi o resultado dun concurso patrocinado polo xornal \"S\u00e1mi \u00c1igi\" para o que se presentaron m\u00e1is de setenta propostas. Ao final, considerouse un novo dese\u00f1o en contraste coa bandeira non oficial xa existente e sa\u00edu ga\u00f1adora a nova. O dese\u00f1o foi presentado pola artista saami da costa Astrid B\u00e5hl de Ivgubahta/Skibotn, no condado de Tromssa/Troms, Noruega.\nMant\u00edvose a estrutura b\u00e1sica da bandeira de M\u00e1ret Stueng, mais B\u00e5hl engadiu a cor verde, que \u00e9 popular en moitos g\u00e1ktis sasmis do sur. Estas catro cores co\u00f1\u00e9cense desde ent\u00f3n como \"as cores (nacionais) saami\". Tam\u00e9n engadiu un motivo derivado dun s\u00edmbolo do Sole a L\u00faa que aparece nos tambores de moitos xam\u00e1ns saamis. Mentres que os debuxos dos tambores de xam\u00e1n s\u00f3 se fac\u00edan en vermello (usando un extracto do ameneiro sagrado), o motivo da bandeira usa tanto o azul como o vermello: o primeiro representa a L\u00faa, o segundo o Sol. A f\u00f3rmula da cor Pantone \u00e9: vermello 485C, verde 356C, amarelo 116C e azul 286C.\nFillos do Sol.\nO motivo escolleuse tendo en conta o poema \"P\u00e4iven P\u0101rne'\" (\"Fillos do Sol\"). O poema foi escrito polo sacerdote protestante saami do sur Anders Fjellner (1795-1876), a partir dun joik baseado en elementos da mitolox\u00eda saami. O poema describe aos saami como \"fillos e fillas do sol\", a trav\u00e9s da uni\u00f3n entre unha muller \"xigante\" (unha entidade mitol\u00f3xica non identificada) que vive nunha \"Casa da Morte\" moi lonxe do Norte, e a descendencia masculina do Sol coa que ela fuxe. Os saami tam\u00e9n son denominados \"descendentes dos Fillos do Sol\" no himno nacional saami.\nStatus oficial.\nDezasete anos despois da s\u00faa adopci\u00f3n polo Consello Saami, en 2003, a bandeira saami recibiu o status oficial en Noruega, o pa\u00eds con maior poboaci\u00f3n saami. Agora \u00e9 obrigatorio para os concellos de Noruega ondear a bandeira o 6 de febreiro, D\u00eda Nacional Saami.\nO Consello Saami ti\u00f1a anteriormente a propiedade total da bandeira e outros s\u00edmbolos nacionais, pero dende a XVIII Conferencia Saami comparte esa propiedade co Consello Parlamentario Saami. O comit\u00e9 mixto de s\u00edmbolos nacionais tam\u00e9n ten o deber de determinar novos s\u00edmbolos nacionais de acordo cos principios internacionais de her\u00e1ldica."}
{"id": "33405", "revid": "23204", "url": "https://gl.wikipedia.org/wiki?curid=33405", "title": "Bandeira saami", "text": ""}
{"id": "33406", "revid": "23204", "url": "https://gl.wikipedia.org/wiki?curid=33406", "title": "Bandeira Lapona", "text": ""}
{"id": "33407", "revid": "25871", "url": "https://gl.wikipedia.org/wiki?curid=33407", "title": "G\u00e1kti", "text": "O g\u00e1kti \u00e9 a variedade de roupa empregada polos saami, pobo do norte de Escandinavia, Finlandia e Rusia. Empr\u00e9gase en cerimonias cando se traballa, sobre todo cando o traballo ten que ver coa cr\u00eda de reno.\nEsta roupa caracter\u00edzase por unha cor azul dominante na roupa adornada con ornamentos vermellos, verdes e amarelos. Comb\u00ednase con gorro, luvas, correas e botas, o que protexe a quen leva esta roupa do fr\u00edo de Laponia."}
{"id": "33409", "revid": "56817", "url": "https://gl.wikipedia.org/wiki?curid=33409", "title": "Afinidade electr\u00f3nica", "text": "A afinidade electr\u00f3nica \u00e9 a cantidade de enerx\u00eda intercambiada por un \u00e1tomo illado en fase gasosa cando forma un i\u00f3n cunha carga el\u00e9ctrica de -1. Na maior\u00eda dos elementos qu\u00edmicos \u00e9 enerx\u00eda desprendida, polo que se lle asigna o \"signo menos\". Na medida en que a tendencia a adquirir electr\u00f3ns sexa maior, tanto m\u00e1is negativa ser\u00e1 a afinidade electr\u00f3nica. O fl\u00faor \u00e9 o elemento que con maior facilidade adquire un electr\u00f3n adicional, mentres que o mercurio \u00e9 o que menos.\nA\u00ednda que a afinidade electr\u00f3nica parece variar de forma ca\u00f3tica e desordenada \u00f3 longo da t\u00e1boa peri\u00f3dica, p\u00f3dense apreciar tendencias. Os non metais te\u00f1en afinidades electr\u00f3nicas m\u00e1is baixas (valores m\u00e1is negativos), que os metais, exceptuando os gases nobres que presentan valores positivos pola s\u00faa estabilidade qu\u00edmica, xa que a afinidade electr\u00f3nica est\u00e1 influenciada pola regra do octeto.\nOs elementos do grupo 17, te\u00f1en unha gran tendencia a ga\u00f1ar un electr\u00f3n para completar o seu \u00faltimo nivel electr\u00f3nico e formar ani\u00f3ns de carga el\u00e9ctrica -1, polo que son os elementos que m\u00e1is enerx\u00eda desprenden \u00f3 ga\u00f1alo. Dentro deste grupo podemos ver que o fl\u00faor desprende moita m\u00e1is enerx\u00eda que o cloro \u00f3 ga\u00f1ar un electr\u00f3n porque este electr\u00f3n quedar\u00e1 m\u00e1is pr\u00f3ximo \u00f3 n\u00facleo no fl\u00faor que no cloro dado o menor tama\u00f1o do \u00e1tomo de fl\u00faor. Esta mesma tendencia pode apreciarse nos demais elementos qu\u00edmicos a medida que descendemos no grupo.\nSe comparamos o os\u00edxeno co fl\u00faor (situado este \u00faltimo m\u00e1is \u00e1 dereita na t\u00e1boa peri\u00f3dica), vemos que o fl\u00faor, \u00f3 faltarlle un \u00fanico electr\u00f3n para completar nivel, ten moita tendencia a ga\u00f1alo. \u00d3 os\u00edxeno, \u00f3 faltarlle dous electr\u00f3ns para completar nivel, ga\u00f1ando un solo non completa nivel polo que a s\u00faa tendencia a ga\u00f1alo ser\u00e1 inferior \u00e1 do fl\u00faor, consecuentemente a afinidade electr\u00f3nica do os\u00edxeno non acadar\u00e1 un valor absoluto tan grande, non ser\u00e1 tan negativa como \u00e1 do fl\u00faor. Esta \"tendencia\" pode apreciarse noutros elementos do mesmo per\u00edodo.\nUn caso interesante aparece \u00f3 comparar as afinidades electr\u00f3nicas dos elementos do grupo 1 cos elementos do grupo 2. A\u00ednda que a tendencia predominante destes elementos \u00e9 a perder electr\u00f3ns para completar nivel, se un elemento do grupo 1 ga\u00f1a un electr\u00f3n completar\u00eda o subnivel \"s\" polo que ten unha lixeira tendencia a adquirilo, mentres que se un elemento do grupo 2 ga\u00f1ase un electron, este subnivel, que estar\u00eda completo no \u00e1tomo deixar\u00eda de estalo \u00f3 formarse o i\u00f3n, polo que non ten ningunha tendencia a adquirilo. De a\u00ed que os elementos do grupo 1 desprendan unha pouca de enerx\u00eda \u00f3 ga\u00f1ar un electr\u00f3n (te\u00f1en afinidades electr\u00f3nicas cun valor lixeiramente negativo, e m\u00e1is negativo cando ese electr\u00f3n vai quedar m\u00e1is cerca do n\u00facleo) mentres que os elementos do grupo 2 te\u00f1en afinidades electr\u00f3nicas positivas, temos que darlles enerx\u00edas para forzalos \u00e1 aceptar o electr\u00f3n.\nT\u00e1boa peri\u00f3dica de afinidades electr\u00f3nicas, en kJ/mol"}
{"id": "33410", "revid": "98629", "url": "https://gl.wikipedia.org/wiki?curid=33410", "title": "Pobos indoeuropeos", "text": "Os pobos indoeuropeos son aqueles que desde o norte do C\u00e1ucaso e os arredores do mar Negro e do mar Caspio (rexi\u00f3ns de Asia Central), fixeron varias invasi\u00f3ns, sobre todo \u00e1 India e a Europa, onde se estableceron. O punto en com\u00fan m\u00e1is importante destes pobos era a lingua, e de feito esta foi a herdanza m\u00e1is importante que deixaron nos lugares nos que se estableceron, sa\u00edndo deles as linguas indoeuropeas.\nInvasi\u00f3ns.\nHai uns 5.000 anos expand\u00edronse cara a Europa e o nordeste do Mar Caspio. Hai uns 4.000 anos continuaron as invasi\u00f3ns cara ao oeste, fundando diversas civilizaci\u00f3ns coma a mic\u00e9nica.\nNesta \u00e9poca tam\u00e9n se fai a invasi\u00f3n do val do r\u00edo Indo, que destr\u00fae a florecente Cultura do val do Indo hai uns 3.600 anos. Os indoeuropeos que invaden o val do Indo, os pobos arios, fanse facilmente coa vasta rexi\u00f3n grazas \u00f3 emprego das armas de bronce e do carro.\nOs arios invadiron tam\u00e9n probablemente durante esta e posteriores \u00e9pocas a meseta de Ir\u00e1n, de feito o top\u00f3nimo \"Ir\u00e1n\" fai referencia \u00f3s arios, significando \"pa\u00eds dos arios\".\nHai uns 3.000 anos xurdiron novos pobos indoeuropeos, coma os xonios, que invaden Grecia e imp\u00f3\u00f1ense sobre outros xa indoeuropeos, no caso destes, \u00f3s aqueos.\nDurante esta \u00e9poca outros pobos indoeuropeos invaden o leste do Indo, o que hoxe ver\u00eda sendo case a totalidade do actual Estado Indio, establec\u00e9ndose nesta rexi\u00f3n.\nTam\u00e9n nesta \u00e9poca os celtas, chegados desde Rusia, que se establecen en Europa Central, invaden e ocupan gran parte do resto de Europa, chegando incluso a Asia Menor, cara o s\u00e9culo III antes de Cristo, cando os g\u00e1latas se establecen no que a partir de ent\u00f3n se co\u00f1ecer\u00eda como Galacia.\nCaracter\u00edsticas.\nOs textos v\u00e9dicos falaban dos indoeuropeos como xentes de pel, ollos e cabelos claros. Como o pobo indoeuropeo que invadira o val do Indo fora o dos arios, durante o s\u00e9culo XIX, \u00e9poca na que Europa estaba no maior apoxeo do seu imperialismo, o termo indoeuropeo era co\u00f1ecido por ario, para louvar a raza europea. Este termo foi utilizado tam\u00e9n noutros momentos, coma por exemplo durante a Alema\u00f1a de Hitler.\nPobos de Europa non indoeuropeos.\nTendo en conta as linguas que falan, s\u00f3 hai tres pobos en Europa que resistiron as invasi\u00f3ns dos pobos indoeuropeos: os fineses, os h\u00fangaros e os vascos \u00f3 falar linguas non indoeuropeas. Por\u00e9n, os h\u00fangaros proceden dos pobos maxiares que se estableceron neste pa\u00eds moito despois das invasi\u00f3ns indoeuropeas."}
{"id": "33413", "revid": "65337", "url": "https://gl.wikipedia.org/wiki?curid=33413", "title": "Coroa sueca", "text": "A coroa sueca \u00e9 o nome da divisa de uso oficial en Suecia. O c\u00f3digo ISO 4217 \u00e9 SEK, e a abreviatura \u00e9 kr. Unha coroa sueca div\u00eddese en 100 \u00f6re (a palabra ten a mesma na forma plural).\nMoedas.\nAs moedas circulan nas denominaci\u00f3ns seguintes:"}
{"id": "33416", "revid": "132", "url": "https://gl.wikipedia.org/wiki?curid=33416", "title": "Coroa sueca - Svensk krona", "text": ""}
{"id": "33419", "revid": "43749", "url": "https://gl.wikipedia.org/wiki?curid=33419", "title": "Lietuva", "text": ""}
{"id": "33420", "revid": "15490", "url": "https://gl.wikipedia.org/wiki?curid=33420", "title": "Batalla de Bicoca", "text": "A batalla de Bicoca foi unha batalla acontecida preto da localidade de Bicoca, \u00e1s portas de Mil\u00e1n, no norte de Italia, o 27 de abril de 1522. Este combate enfrontou os ex\u00e9rcitos de Carlos V cos de Francisco I de Francia, e saldouse coa vitoria do primeiro.\nPreludio.\nNas s\u00faas aspiraci\u00f3ns por recuperar Mil\u00e1n, o rei Francisco I de Francia tivo que enfrontarse a Carlos V pois este tam\u00e9n ti\u00f1a pretensi\u00f3ns sobre o Milanesado.\nDesenvolvemento.\nO ex\u00e9rcito do emperador Carlos V comandado por Fernando de Avalos, fix\u00e9rase forte preto de Bicoca, onde se atrincheiraron e se fortificaron. O ex\u00e9rcito franc\u00e9s, comandado por Odet de Lautrec como maior mandatario, formado tam\u00e9n por un continxente su\u00edzo, chegaron \u00f3 lugar e intentaron acabar co ex\u00e9rcito do emperador.\nOs embates francosu\u00edzos foron repelidos polos arcabuceiros imperiais, que facilmente abr\u00edan fogo sobre os seus inimigos causando multitude de baixas. As baixas, non menores a tres mil homes, obrigaron \u00f3 ex\u00e9rcito Franc\u00e9s a retirarse a Lombard\u00eda.\nTrala batalla.\nA guerra non acabou con esta batalla, pois tres anos despois os franceses volver\u00edan \u00e1 emprender unha nova campa\u00f1a de moi maiores proporci\u00f3ns, novamente frustrada por Carlos V na batalla de Pavia.\nA palabra \"bicoca\" chegou ata hoxe e significa \"cousa sinxela ou barata\" debido \u00e1 facilidade coa que os ex\u00e9rcitos imperiais venceron \u00f3s franceses."}
{"id": "33423", "revid": "98629", "url": "https://gl.wikipedia.org/wiki?curid=33423", "title": "Constituci\u00f3n Europea", "text": "A Constituci\u00f3n Europea \u00e9 un tratado internacional que pretende a creaci\u00f3n dunha constituci\u00f3n para a Uni\u00f3n Europea. Foi asinado no 2004 por representantes dos estados membros da Uni\u00f3n pero estaba suxeito a ratificaci\u00f3n por t\u00f3dolos estados membros, o cal a\u00ednda non sucedeu. As s\u00faas principais direcci\u00f3ns eran: substitu\u00edr o gran grupo de tratados existentes que forman a actual \"constituci\u00f3n\" da Uni\u00f3n, uniformar os dereitos humanos \u00f3 longo da Uni\u00f3n Europea, e racionalizar a toma de decisi\u00f3ns no que \u00e9 hoxe unha organizaci\u00f3n de 25 membros.\nA Constituci\u00f3n Europea foi asinada polos representantes dos estados membros o 29 de outubro de 2004, e estaba en proceso de ratificaci\u00f3n polos estados membros at\u00e9 que, no 2005, os votantes de Francia (29 de maio) e Pa\u00edses Baixos (1 de xu\u00f1o) rexeitaron o tratado en referendo. A falta de apoio popular da constituci\u00f3n neses estados fixo que outros pa\u00edses pospo\u00f1esen ou detesen os seus procesos de ratificaci\u00f3n, e a Constituci\u00f3n ten hoxe un futuro francamente incerto. T\u00e9ndoo ratificado, o tratado comezaria a aplicarse o 1 de novembro de 2006. En maio de 2006 Alema\u00f1a, Austria, B\u00e9lxica, Chipre, Eslovaquia, Eslovenia, Espa\u00f1a, Estonia, Grecia, Hungr\u00eda, Italia, Letonia, Lituania, Luxemburgo e Malta retificaron o tratado constitucional.\nRatificaci\u00f3n.\nO Tratado da Constituci\u00f3n Europea (TCE) foi asinado nunha cerimonia celebrada en Roma o 29 de outubro de 2004. Antes de comezar coa s\u00faa aplicaci\u00f3n, por\u00e9n, debe ser ratificado por cada estado membro. O proceso de ratificaci\u00f3n f\u00edxose de diferentes formas en cada pa\u00eds, dependendo das s\u00faas tradici\u00f3ns, disposici\u00f3s constitucionais e procesos pol\u00edticos. Nalg\u00fas estados membros, a aprobaci\u00f3n do xefe de estado \u00e9 tam\u00e9n requirida para aprobar o TCE unha vez sexa aprobado polo parlamento ou por referendo. O Presidente de Alema\u00f1a non o ten feito a\u00ednda, debido a unha batalla legal por que o modo de ratificaci\u00f3n non foi o referendo. O Presidente de Eslovaquia tampouco ten aprobada a\u00ednda a Constituci\u00f3n.\nLituania, Hungr\u00eda, Eslovenia, Italia, Grecia, Eslovaquia, Austria, Alema\u00f1a, Letonia, Chipre, Malta, B\u00e9lxica e Estonia xa completaron a ratificaci\u00f3n parlamentaria da Constituci\u00f3n Europea. Ademais, o Parlamento Europeo tam\u00e9n aprobou o tratado (nun voto simb\u00f3lico).\nDez dos 25 membros te\u00f1en anunciado a s\u00faa intenci\u00f3n de convocar un referendo sobre a constituci\u00f3n. Nalg\u00fans casos, o resultado ser\u00e1 vinculante legalmente; noutros ser\u00e1 consultivo (como foi o caso dos Pa\u00edses Baixos). Catro referendos xa tiveron lugar, resultando en Espa\u00f1a e Luxemburgo ratificada o TCE, e sendo rexeitado en Francia e os Pa\u00edses Baixos. A\u00ednda que o referendo nos Pa\u00edses Baixos foi unicamente consultivo, o goberno neerland\u00e9s prometeu que non ser\u00e1 ratificada.\nDende o voto franc\u00e9s, alg\u00fans dos membros da UE confirmaron a s\u00faa intenci\u00f3n de abandonar ou pospor the referendo da ratificaci\u00f3n, inclu\u00edndo o Reino Unido, onde o secretario de exteriores Jack Straw ten dito que non ten ning\u00fan sentido planear un referendo tralas decisi\u00f3ns de Francia e os Pa\u00edses Baixos . Outros pa\u00edses continuaron cos procesos de ratificaci\u00f3n, inclu\u00edndo Luxemburgo, que aprobou o tratado nun referendo o 10 de xullo do 2005 .\nO 15 de setembro de 2005, o membro do Parlamento Europeo Johannes Voggenhuber do Partido Verde Austr\u00edaco e Andrew Duff de Democracia Liberal suxeriron o seguinte plano de acci\u00f3n:\nEsta proposta foi votada no Parlamento Europeo o 19 de xaneiro de 2006 con 385 votos a favor e 125 en contra.\nPa\u00edses ingresantes.\nOs dous pa\u00edses que entrar\u00e1n na Uni\u00f3n Europea no 2007, Bulgaria e Roman\u00eda, xa aceptaron a Constituci\u00f3n Europea como parte do proceso de admisi\u00f3n."}
{"id": "33426", "revid": "89787", "url": "https://gl.wikipedia.org/wiki?curid=33426", "title": "Festas de San Roque (Betanzos)", "text": "No d\u00eda m\u00e1is importante das festas de San Roque de Betanzos, o 16 de agosto, l\u00e1nzase un globo de papel, unha tradici\u00f3n da familia Pita dende 1875. Os irm\u00e1ns Pita Varela en 1979 presentaron no Rexistro da Propiedade Industrial o seu dese\u00f1o. Describindo a construci\u00f3n: a primeira capa de papel e a segunda de tea cun aro de madeira entre as d\u00faas. Todo cosido cun cordel fino e forte. A patente describe tam\u00e9n como facer toda a envolta, seguindo un patr\u00f3n, realizando as pezas laminares ata ter os 16 pliegos de papel, dobrados ao largo e pegados xuntos.\nNestas festas tam\u00e9n hai d\u00faas xeiras fluviais ao campo dos Caneiros, uns quil\u00f3metros r\u00edo arriba, no concello de Coir\u00f3s. O costume e ir comendo o xantar nas embarcaci\u00f3ns r\u00edo arriba, pasar o d\u00eda no campo dos Caneiros e volver ceando. Tam\u00e9n hai xente que vai ao campo dos Caneiros a p\u00e9."}
{"id": "33427", "revid": "23204", "url": "https://gl.wikipedia.org/wiki?curid=33427", "title": "Jim Baxter", "text": "James Currant Baxter, nado o 29 de setembro de 1939 e finado o 14 de abril de 2001 por mor dun cancro, foi un xogador escoc\u00e9s de f\u00fatbol.\nTraxectoria.\nNado no lugar de Hill O'Beath, na rexi\u00f3n de Fife comezou a s\u00faa carreira coma xogador no equipo do Raith Rovers F.C. para despois cumprir coa etapa de m\u00e1is importancia na s\u00faa carreira \u00f3 fichar polo Rangers no 1960 coa idade de 20 anos e cun r\u00e9cord daquela de 17.500 \u00a3 pagadas polos seus servizos. No 1965 fichou polo Sunderland A.F.C., no 1967 polo Nottingham Forest F.C. e no 1969 volveu \u00f3 Rangers para retirarse na tempada seguinte con tan s\u00f3 30 anos.\nAcadou 34 internacionalidades pola Selecci\u00f3n escocesa de f\u00fatbol lembr\u00e1ndose especialmente aquela na que tivo unha actuaci\u00f3n ben salientable fronte a Inglaterra no 1967 no m\u00edtico estadio de Wembley, onde os escoceses foron quen de vencer por 2-3 e o que provocou que se proclamasen a si mesmos campi\u00f3ns do mundo por se-la primeira selecci\u00f3n en ga\u00f1alos dende que quedaran campi\u00f3ns da Copa do Mundo un ano antes."}
{"id": "33430", "revid": "89787", "url": "https://gl.wikipedia.org/wiki?curid=33430", "title": "Cloruro de sodio", "text": "O cloruro de sodio, tam\u00e9n co\u00f1ecido como cloruro s\u00f3dico, sal com\u00fan, sal de mesa ou halita, de f\u00f3rmula NaCl, \u00e9 un composto i\u00f3nico, formado por un cati\u00f3n Na+ (i\u00f3n sodio) e un ani\u00f3n Cl- (i\u00f3n cloruro). \u00c9 o produto dunha reacci\u00f3n violenta na que un \u00e1tomo de Na (metal reactivo) reacciona cun de Cl (un non metal).\n2Na + Cl2 \u2192 2NaCl \nnota: prec\u00edsanse dous \u00e1tomos de Na, porque o Cl se atopa como mol\u00e9cula diat\u00f3mica na natureza.\nNa reacci\u00f3n, dous \u00e1tomos de Na ox\u00eddanse cedendo cada un o seu \u00fanico e- (electr\u00f3n) de valencia \u00f3s \u00e1tomos de Cl, isto repres\u00e9ntase como segue:\nTanto os i\u00f3ns Na+ como os i\u00f3ns Cl-, cumpren coa regra do octeto.\nEstrutura cristalina.\nO cloruro de sodio forma cristais con simetr\u00eda c\u00fabica. Os cloruros (i\u00f3ns m\u00e1is grandes) forman un empaquetamento c\u00fabico compacto, mentres que os i\u00f3ns m\u00e1is pequenos de sodio enchen os espazos octa\u00e9dricos entre os cloruros.\nCada i\u00f3n est\u00e1 rodeado por seis i\u00f3ns do outro elemento, dise que presenta \u00edndice de coordinaci\u00f3n 8. Esta estrutura \u00e9 moi com\u00fan noutros minerais, e ch\u00e1maselle estrutura halita.\nUsos.\nO sal na alimentaci\u00f3n.\nO consumo de sal est\u00e1 relacionado co padecemento de hipertensi\u00f3n arterial e por tal motivo debe buscarse unha reduci\u00f3n na inxesta: o 45% dos casos de infarto e o 50% dos casos de ictus est\u00e1n relacionados co consumo escesivo de sal. A Organizaci\u00f3n Mundial da Sa\u00fade recomenda un consumo m\u00e1ximo de 5 gramos de sal diarios, pero en Espa\u00f1a cons\u00f3mense 9,8 gramos diarios\nC\u00f3mpre ter en conta que s\u00f3 o 20% do sal consumido corresponde \u00f3 sal engadido na elaboraci\u00f3n dos alimentos polo consumidor. O 80% restante \u00e9 o denominado \"sal oculto\", e procede do sal engadido pola industria alimentaria durante o procesado industrial, sal que o consumidor adoita non ter en conta. Moitos alimentos indican o contido en sal na etiquetaxe nutricional, unhas veces expresada directamente, en gramos por 100 gramos de alimento, e outras mediante a indicaci\u00f3n do contido en sodio. Neste caso, hai que multiplicar a cifra por 2,5 para saber a cantidade de sal.\nImportancia biol\u00f3xica.\nO sal \u00e9 esencial para a vida na Terra. A meirande parte dos tecidos biol\u00f3xicos e flu\u00eddos corporais conte\u00f1en variadas concentraci\u00f3ns de cloruro de sodio. A cantidade de i\u00f3ns de sodio no sangue est\u00e1 directamente relacionada coa regulaci\u00f3n dos niveis de flu\u00eddos corporais. A propagaci\u00f3n dos impulsos nerviosos est\u00e1 mediada por estes i\u00f3ns.\nA chamada \"soluci\u00f3n fisiol\u00f3xica\", soluci\u00f3n de cloruro de sodio \u00f3 0,9%, recibe o seu nome porque \u00e9 isot\u00f3nica co plasma sangu\u00edneo. Esta soluci\u00f3n fisiol\u00f3xica \u00e9 o sost\u00e9n principal de terapias m\u00e9dicas de substituci\u00f3n de flu\u00eddos, para combater a deshidrataci\u00f3n ou para previr shocks hipovol\u00e9micos (baixo volume sangu\u00edneo).\nOs humanos presentan a particularidade entre os primates de eliminar grandes cantidades de sal cando s\u00faan.\nO sal na cultura popular galega.\nVerte-lo sal sobre a mesa adoita considerarse agoiro de mala sorte, vella crenza que semella ser universal. Crese incluso que anuncia unha desgraza maior, mesmo a morte. Mari\u00f1o Ferro afirma que no cadro \"A derradeira cea\", de Leonardo da Vinci, pode observarse un saleiro envorcado na mesa, anunciando a inminente morte de Xes\u00fas."}
{"id": "33432", "revid": "1505", "url": "https://gl.wikipedia.org/wiki?curid=33432", "title": "Zoe Porfirox\u00e9nita", "text": "Zoe (en grego \u0396\u03c9\u03ae, que significa \"vida\"), (c. 978 - xu\u00f1o de 1050) emperatriz do Imperio bizantino con distintos coemperadores 15 de novembro de 1028 - 1050, e como emperatriz reinante do 19 de abril ao 11 de xu\u00f1o de 1042.\nZoe foi unha das poucas emperatrices bizantinas que naceron na p\u00farpura (\u00e9 dicir, como fillas lex\u00edtimas dun emperador reinante). Era filla de Constantino VIII, que fora nomeado coemperador en 976 e emperador \u00fanico en 1025. Este s\u00f3 reinou durante tres anos, entre o 15 de decembro de 1025 e o 15 de novembro de 1028.\nAntes da s\u00faa morte, Constantino casou a Zoe co herdeiro que elixira Romano III Arxiro, eparca de Constantinopla, o 12 de novembro de 1028. Constantino confiaba en que Romano axudar\u00eda \u00e1 s\u00faa filla Zoe a controlar o poder, pero Romano demostrou ser un marido moi pouco fi\u00e1bel e un emperador in\u00fatil. En 1034 apareceu asasinado no seu ba\u00f1o. Zoe volveu casar inmediatamente, ata antes de que retirasen o seu cad\u00e1ver do ba\u00f1o. O segundo marido de Zoe foi Miguel IV \"o Paflagonio\", que reinou ata a s\u00faa morte en 1041.\nO seguinte coemperador de Zoe foi o seu fillo adoptivo Miguel V Calafates, sobri\u00f1o do seu segundo marido, cuxo curto reinado s\u00f3 durou ata o ano seguinte. Durante dous meses en 1042, Zoe compartiu o goberno coa s\u00faa irm\u00e1 Teodora Porfirox\u00e9nita, ata que puido atopar outro marido, o terceiro e \u00faltimo permitido pola Igrexa ortodoxa. A s\u00faa elecci\u00f3n recaeu en Constantino IX Mon\u00f3maco (reinado, 1042-1055), que a sobreviviu catro anos. Zoe morreu en xu\u00f1o de 1050."}
{"id": "33433", "revid": "11384", "url": "https://gl.wikipedia.org/wiki?curid=33433", "title": "Miguel V", "text": "Miguel V Calafates (1015 - 24 de agosto de 1042) (en grego \u039c\u03b9\u03c7\u03b1\u03ae\u03bb \u039a\u03b1\u03bb\u03b1\u03c6\u03ac\u03c4\u03b7\u03c2, que significa \"o calafate\"), foi o sobri\u00f1o e sucesor como emperador bizantino de Miguel IV e fillo adoptivo da s\u00faa esposa Zoe. O seu sobrenome indica o oficio orixinal do seu pai.\nDebeu o seu ascenso ao trono o 10 de decembro de 1041 ao seu t\u00edo Xo\u00e1n, ao que case inmediatamente reclu\u00edu nun mosteiro. Na noite do 18 ao 19 de abril de 1042 tam\u00e9n fixo deportar a Zoe, a s\u00faa nai adoptiva, coa que compart\u00eda o poder, convert\u00e9ndose no \u00fanico emperador. O anuncio de tal feito na ma\u00f1\u00e1 do d\u00eda 19 deu lugar a unha revolta popular. Foi destronado tras un curto reinado de catro meses, cegado e reclu\u00eddo nun mosteiro. Morreu o 24 de agosto de 1042. A s\u00faa impopularidade parece ser debida en gran parte \u00e1s s\u00faas reformas administrativas, que sufriron a forte oposici\u00f3n das clases dominantes, mentres que as clases baixas o consideraban un usurpador."}
{"id": "33434", "revid": "1505", "url": "https://gl.wikipedia.org/wiki?curid=33434", "title": "Miguel IV", "text": "Miguel IV, \"o Paflagonio\", nado en 1010 e finado o 10 de decembro de 1041, (en grego \u039c\u03b9\u03c7\u03b1\u03ae\u03bb \u03a0\u03b1\u03c6\u03bb\u03b1\u03b3\u03ce\u03bd, que significa \"da provincia de Paflagonia\"), foi un emperador bizantino do 11 de abril de 1034 ao 10 de decembro de 1041.\nTraxectoria.\nDebeu a s\u00faa elevaci\u00f3n \u00e1 emperatriz Zoe, filla de Constantino VIII e muller de Romano III, que namorada de Miguel, que era o seu chambel\u00e1n, envelenou ao seu marido para casar pouco despois con el, ambos feitos ocorreron en 1034.\nMiguel, con todo, que era unha persoa de pouco car\u00e1cter e sufr\u00eda ataques epil\u00e9pticos, deixou o poder en mans do seu irm\u00e1n, Xo\u00e1n o Eunuco, que fora primeiro ministro con Constantino e Romano. As reformas de Xo\u00e1n no ex\u00e9rcito e o fisco permitiron un certo rexurdir da potencia bizantina, que se mantivo fronte aos ataques inimigos.\nNa fronteira oriental, a importante cidade de Edesa foi liberada tras un longo asedio. Os musulm\u00e1ns occidentais foron practicamente expulsados de Sicilia por Xurxo Maniaces (que levou a cabo al\u00ed as s\u00faas campa\u00f1as entre 1037 e 1040), pero unha expedici\u00f3n contra os normandos de Italia sufriu sucesivas derrotas, e trala partida de Maniaces, moitas das s\u00faas conquistas en Sicilia perd\u00e9ronse (1041).\nNo norte, os serbios tiveron \u00e9xito na s\u00faa revolta (1040), pero a perigosa rebeli\u00f3n dos b\u00falgaros e outros eslavos balc\u00e1nicos, que ameazaba as cidades de Tracia e Macedonia, foi reprimida pola triunfante campa\u00f1a dirixida polo emperador en persoa pouco antes da s\u00faa morte."}
{"id": "33435", "revid": "1505", "url": "https://gl.wikipedia.org/wiki?curid=33435", "title": "Romano III", "text": "Romano III, nado no 968 e finado o 11 de abril de 1034, foi o emperador bizantino dende o 15 de novembro de 1028 ata a s\u00faa morte. O seu apelido \"Argyros\", significa \"prata\", e en grego o seu nome completo era \u03a1\u03c9\u03bc\u03b1\u03bd\u03cc\u03c2 \u0391\u03c1\u03b3\u03c5\u03c1\u03cc\u03c2.\nRomano foi un patricio bizantino non especialmente destacado, que foi obrigado polo emperador Constantino VIII a casar coa s\u00faa filla Zoe e converterse no seu sucesor. Mostrou gran disposici\u00f3n a deixar unha marca duradeira como emperador, pero non tivo gran fortuna nas s\u00faas empresas. Gastou grandes sumas na construci\u00f3n de novos edificios e na dotaci\u00f3n de mosteiros, e na s\u00faa vontade de suavizar a presi\u00f3n fiscal desbaratou as finanzas do Imperio.\nEn 1030, decidido a responder \u00e1s incursi\u00f3ns musulm\u00e1s sobre as s\u00faas fronteiras orientais, dirixiu persoalmente un grande ex\u00e9rcito contra Alepo, pero foi sorprendido na s\u00faa marcha e sufriu unha grave derrota en Azaz, preto de Antioqu\u00eda. A\u00ednda que este desastre foi compensado pola defensa de Edesa por parte de Xurxo Maniaces e pola derrota dunha frota \u00e1rabe no Adri\u00e1tico, Romano nunca recuperou a s\u00faa popularidade. A s\u00faa morte temper\u00e1 crese que foi debida a un envelenamento inducido pola s\u00faa esposa."}
{"id": "33436", "revid": "624", "url": "https://gl.wikipedia.org/wiki?curid=33436", "title": "Zoe", "text": ""}
{"id": "33437", "revid": "98629", "url": "https://gl.wikipedia.org/wiki?curid=33437", "title": "Constantino VIII", "text": "Constantino VIII (en grego Konstantinos VIII, escrito \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u0397') (960 - 15 de novembro de 1028), emperador bizantino (15 de decembro de 1025 \n- 15 de novembro de 1028) era fillo do emperador Romano II e irm\u00e1n m\u00e1is novo do gran Basilio II, que morreu sen fillos, deixando o goberno do Imperio bizantino en mans de Constantino.\nEn teor\u00eda, Constantino foi nomeado coemperador xunto ao seu irm\u00e1n Basilio cando este asumiu o trono imperial en 976 con 18 anos de idade, pero durante os 49 anos de reinado de Basilio, Constantino apenas participou nos asuntos de estado, mesmo cando Basilio estaba moi a mi\u00fado f\u00f3ra de Constantinopla nas s\u00faas campa\u00f1as militares. Segundo as fontes, Constantino pasou a maior parte da s\u00faa vida vivindo luxosamente e exercendo poucas responsabilidades.\nCando morreu Basilio en decembro de 1025, Constantino pasou a ser o \u00fanico emperador, a\u00ednda que s\u00f3 reinou durante menos de tres anos, ata a s\u00faa morte o 15 de novembro de 1028.\nConstantino era alto, delgado e de boa planta, por contraste con Basilio que era baixo e ancho. Era tam\u00e9n un magn\u00edfico xinete. Pero cando chegou a ser emperador \u00fanico, sufr\u00eda de gota cr\u00f3nica e case non pod\u00eda andar. O seu reinado foi desastroso pola s\u00faa falta de coraxe. Reaccionaba ante calquera desaf\u00edo con crueldade: as\u00ed, ordenou a execuci\u00f3n ou mutilaci\u00f3n de centos de homes inocentes. Constantino seguiu levando a vida que sempre levara: caza, festexos..., e apartouse dos asuntos do goberno todo o que puido. Nomeou oficiais e funcionarios incapaces. Aos poucos meses do comezo do seu reinado, as leis sobre a terra ditadas por Basilio foron derrogadas pola presi\u00f3n da aristocracia de Anatolia.\nDo mesmo xeito que o seu irm\u00e1n, Constantino morreu sen herdeiros homes. O Imperio pasou ent\u00f3n \u00e1 s\u00faa filla Zoe e aos maridos e fillos desta, ning\u00fan dos cales se distinguiu especialmente."}
{"id": "33438", "revid": "98629", "url": "https://gl.wikipedia.org/wiki?curid=33438", "title": "Augalevada, Baroncelle, Abad\u00edn", "text": "Augalevada \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 26 habitantes en 2015 (14 homes e 12 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 34 habitantes (19 homes e 15 mulleres)."}
{"id": "33439", "revid": "98629", "url": "https://gl.wikipedia.org/wiki?curid=33439", "title": "Basilio II", "text": "Basilio II Bulgaroktonos ou Bulgar\u00f3ctono (en grego Basilios Bulgaroktonos, escrito \u0392\u03b1\u03c3\u03af\u03bb\u03b5\u03b9\u03bf\u03c2 \u0392\u03bf\u03c5\u03bb\u03b3\u03b1\u03c1\u03bf\u03ba\u03c4\u03cc\u03bd\u03bf\u03c2 (958 \u2013 15 de decembro de 1025)) emperador bizantino (10 de xaneiro de 976 \u2013 15 de decembro de 1025) que levou o Imperio bizantino ao m\u00e1ximo do seu poder en cinco s\u00e9culos. Pero non deixou herdeiro do seu talle e moitos dos seus logros perder\u00edanse por mor de toda unha serie de d\u00e9biles sucesores.\nTraxectoria.\nNacemento e nenez.\nBasilio era o fillo do emperador Romano II, que morreu cando Basilio s\u00f3 contaba cinco anos de idade. Como el e o seu irm\u00e1n, o futuro emperador Constantino VIII (reinado 1025-1028), eran demasiado mozos para reinaren por si mesmos, a nai de Basilio, Te\u00f3fano, casou cun dos principais xenerais de Romano, que ascendeu ao trono co nome de Nic\u00e9foro II Focas en 963. Nic\u00e9foro foi asasinado en 969, e sucedeuno no trono outro xeneral, Xo\u00e1n I Tzimisces, que reinou durante sete anos. Por fin, cando Xo\u00e1n I morreu o 10 de xaneiro de 976, Basilio puido ascender ao trono.\nComezos do reinado e alianza rusa.\nA\u00ednda que Nic\u00e9foro Focas sinalouse como un brillante xeneral durante o seu reinado, tanto el como Xo\u00e1n I resultaron ser administradores mediocres. En consecuencia, Basilio atopouse con serios problemas nada m\u00e1is comezar o seu reinado. Os grandes terratenentes de Asia Menor, que eran os provedores de moitos dos soldados do Imperio e de gran parte dos impostos, atop\u00e1banse en revolta aberta contra o poder. Basilio, facendo gala da severidade que o hab\u00eda caracterizar durante todo o seu reinado, f\u00edxolles fronte e reprimiu a revolta. Con este fin, aliouse con Vladimiro I de K\u00ediv en 988. Vladimiro ofreceulle 6\u00a0000 homes do seu ex\u00e9rcito como reforzo para as tropas imperiais; a cambio, ped\u00eda casar coa irm\u00e1 m\u00e1is nova do emperador, Ana (963 - 1011). Ao principio, Basilio dubidou: os bizantinos consideraban b\u00e1rbaros aos Rus de K\u00ediv, e a propia Ana puxo pegas ao seu matrimonio cun b\u00e1rbaro. Pero baixo a presi\u00f3n de Vladimiro, Basilio terminou por aceptar, e Vladimiro e Ana casaron en 989. Os reforzos rusos ser\u00edan fundamentais para acabar coa rebeli\u00f3n, e convert\u00e9ronse no punto de partido da posterior Garda Varega.\nCampa\u00f1as contra os \u00e1rabes.\nTras acabar coa revolta interna, Basilio dirixiu a s\u00faa atenci\u00f3n aos demais inimigos do Imperio. Na d\u00e9cada de 990, lanzou unha campa\u00f1a cos \u00e1rabes, vencendo en varias batallas en Siria. A\u00ednda que non contaba con forzas suficientes para penetrar en Palestina e tomar Xerusal\u00e9n, as s\u00faas vitorias permit\u00edronlle recuperar gran parte de Siria para o Imperio. Ning\u00fan emperador, desde os tempos de Heraclio conseguira controlar este territorio durante un certo tempo, e agora manter\u00edanse en mans dos bizantinos durante os seguintes 75 anos.\nCampa\u00f1as b\u00falgaras e de Kazar.\nPero Basilio non acabara coas s\u00faas acci\u00f3ns: a s\u00faa intenci\u00f3n era recuperar os territorios que o Imperio fora perdendo ao longo do tempo. Segundo se entraba no segundo milenio, iniciou as hostilidades co seu grande adversario Samuel de Bulgaria.\nCando se desatou a guerra aberta en 1002, Samuel estendera o reino b\u00falgaro desde o Danubio, ao norte, ata ben entrado en Grecia, det\u00e9ndose ao norte de Atenas. Os seus dominios estend\u00edanse desde o Adri\u00e1tico ao mar Negro, e todos estes territorios foran conquistados durante os 300 anos anteriores a expensas dos bizantinos. Basilio estaba agora decidido a investir o destino do Imperio.\nA guerra abordelou os Balc\u00e1ns os seguintes doce anos, durante os cales tanto Basilio como Samuel lograron vitorias sorprendentes. As forzas de Samuel eran considerabelmente menores, pero este foi capaz de evitar un enfrontamento total, mentres realizaba ataques menores sobre o ex\u00e9rcito de Basilio no seu avance polo territorio b\u00falgaro. Samuel esperaba desgastar as\u00ed \u00e1s tropas bizantinas, forz\u00e1ndoas \u00e1 rendici\u00f3n ou polo menos \u00e1 firma dunha paz.\nFinalmente, o 29 de xullo de 1014 Basilio acantoou ao ex\u00e9rcito b\u00falgaro e obrigouno a loitar na batalla de Kleidion, mentres que se Samuel atopaba a varios quil\u00f3metros de al\u00ed. Basilio esmagou aos b\u00falgaros e fixo 14\u00a0000 prisioneiros: dise que mandou cegar a 99 de cada 100 destes, deixando vesgo ao restante para que puidese guiar aos demais de volta. A\u00ednda que probabelmente se trate dunha esaxeraci\u00f3n, este feito proporcionoulle a Basilio o seu sobrenome \"Bulgar\u00f3ctono\" (\"matador de b\u00falgaros\").\nCando Samuel viu volver \u00e1s s\u00faas tropas cegadas, segundo a lenda morreu de tristeza. Bulgaria seguiu loitando durante outros catro anos m\u00e1is, pero terminou somet\u00e9ndose en 1018. A vitoria sobre os b\u00falgaros e o posterior sometemento dos serbios supuxeron a consecuci\u00f3n dun dos obxectivos de Basilio: a recuperaci\u00f3n para o Imperio da antiga fronteira do Danubio por primeira vez en 400 anos.\nMentres, en 1016, os ex\u00e9rcitos bizantinos aliados aos pr\u00edncipes de K\u00ediv atacaron Crimea, gran parte da cal caera baixo a \u00e9xida do reino de Georgius Tzul, estado sucesor de Kazar centrado en Kerch. Segundo o historiador Xurxo Cedreno, Georgius Tzul foi feito prisioneiro e o seu reino destru\u00eddo.\n\u00daltimos anos.\nBasilio volveu triunfante a Constantinopla, para sa\u00edr de novo, esta vez cara ao leste, e atacar o domino persa sobre Armenia. Este reino converteuse nun estado tributario de Bizancio cando morreu o seu rei no ano 1000. Tam\u00e9n aqu\u00ed suced\u00e9ronse as vitorias, e Armenia volveu ao Imperio bizantino de onde se separara 200 anos antes. Ao mesmo tempo, outras forzas bizantinas recuperaban gran parte de Italia meridional cuxo dominio perdera o Imperio a mans dos normandos ao longo dos 150 anos anteriores. Cando o 15 de decembro de 1025 morreu Basilio, estaba planeando unha expedici\u00f3n militar para recuperar a illa de Sicilia. Na s\u00faa \u00faltima vontade ped\u00eda ser enterrado xunto ao campo de adestramento da s\u00faa cabaler\u00eda, no canto de no espazo reservado aos emperadores da s\u00faa familia. As fontes da \u00e9poca soste\u00f1en que as\u00ed poder\u00eda escoitar \u00e1s s\u00faas tropas prepararse para o combate polo Imperio. Durante o asalto e saqueo de Constantinopla na Cuarta Cruzada (1204), a tumba de Basilio foi saqueada polos cruzados.\nValoraci\u00f3n.\nBasilio era un home baixo de complexi\u00f3n forte, que se desentend\u00eda da pompa e cerimonia da corte imperial, e que moi a mi\u00fado se presentaba ante a corte vestido como un militar. Pero ademais foi un administrador eficiente, que, caso \u00fanico entre os emperadores-soldado, deixou repletas as arcas do tesouro. Era realmente adorado polas s\u00faas tropas, pois pasou gran parte do seu reinado en campa\u00f1a con elas, no canto de dando ordes desde os afastados palacios da capital, como fixeran moitos dos seus predecesores. Levou a vida dun soldado ata o punto para comer o mesmo rancho que calquera outro membro do seu ex\u00e9rcito. Tam\u00e9n se fac\u00eda cargo dos orfos dos seus oficiais, d\u00e1ndolles fogar, alimento e educaci\u00f3n. Moitos deses nenos ser\u00edan logo os seus soldados e oficiais, pois o v\u00edan a el como ao seu pai.\nAdemais de ser chamado \"pai do ex\u00e9rcito\", tam\u00e9n era moi prezado polos agricultores. Estes produc\u00edan a maior parte dos subministraci\u00f3ns para o seu ex\u00e9rcito e ademais eran a fonte principal de recrutamento das s\u00faas tropas. Para asegurarse a continuidade de subministraci\u00f3ns e homes, as leis de Basilio protex\u00edan \u00e1 pequena propiedade agraria, reducindo os seus impostos. O seu reinado foi unha \u00e9poca de relativa prosperidade para esta clase, a pesar do estado case constante de guerra. Por outra banda, Basilio aumentou os impostos da nobreza e o clero, pretendendo reducir o seu poder e riqueza. E a\u00ednda que loxicamente resultou impopular entre estes grupos, ning\u00fan deles contaba co poder suficiente para facer fronte ao emperador e os seus fortes apoios militares.\nBasilio nunca casou nin tivo fillos co\u00f1ecidos, a\u00ednda que foi moi mullereiro sendo novo, dedicouse logo de cheo \u00e1s s\u00faas obrigaci\u00f3ns de estado, unha vez nomeado emperador. Desgraciadamente, isto supuxo que foi sucedido polo seu irm\u00e1n e a s\u00faa familia, que carec\u00edan das calidades necesarias para o goberno. Cincuenta anos despois da morte de Basilio, o Imperio volvera ao status de potencia de segunda orde, e perdera case todo o que Basilio reconquistara.\nBasilio na literatura.\nEn Grecia ao longo do s\u00e9culo XX o interese polo emperador Basilio f\u00edxose evidente no n\u00famero de biograf\u00edas e novelas hist\u00f3ricas que se escribiron sobre o personaxe. Quizais a m\u00e1is famosa fose \"Basil Bulgaroktonus\" (1964) elaborada polo escritor de ficci\u00f3n hist\u00f3rica Kostas Kyriazis (1920 - ): como secuela da s\u00faa obra anterior \"Theophano\" (1963), que se centraba na nai de Basilio, a s\u00faa novela trataba a vida de Basilio desde a s\u00faa nenez ata a s\u00faa morte a trav\u00e9s dos ollos de tres distintos narradores, todos eles ficticios. O primeiro \u00e9 \"Areti Skylitzi\", un nena de familia nobre que Xo\u00e1n I dispuxo que fose a compa\u00f1eira de xogos do xove Basilio; as\u00ed, a nena conv\u00e9rtese na s\u00faa confidente e de maior na \u00fanica muller que verdadeiramente o amou, a\u00ednda que Basilio nunca puido casar con ela, pois Basilio presenciara sendo moi p\u00edcaro o asasinato do seu pai Romano e do seu padrasto Nic\u00e9foro por orde de Te\u00f3fano, a esposa de ambos, e a s\u00faa propia nai, o que lle causou un grave trauma infantil: deste xeito, asociaba o matrimonio coa morte. Areti manterase ao seu lado, como consorte non oficial, ata a s\u00faa morte. O segundo narrador \u00e9 \"Nicolao\", un dos xenerais de Basilio, que o acompa\u00f1ou en todas as s\u00faas campa\u00f1as. Para este o emperador \u00e9 o seu l\u00edder, o seu se\u00f1or, \"pai\" do seu ex\u00e9rcito. O terceiro e \u00faltimo \u00e9 un b\u00falgaro, un dos xenerais de Samuel, que pasara case toda a s\u00faa vida loitando contra Basilio, e conta a s\u00faa versi\u00f3n dos feitos: para el Basilio \u00e9 o inimigo, o que matara \u00e1 s\u00faa xente e ao seu propio soberano. A descrici\u00f3n dos feitos hist\u00f3ricos \u00e9 precisa, e compl\u00e9tase con engadidos ficticios: foi considerada unha das mellores introduci\u00f3ns ao personaxe e \u00e1 s\u00faa \u00e9poca."}
{"id": "33442", "revid": "736", "url": "https://gl.wikipedia.org/wiki?curid=33442", "title": "Cloruro s\u00f3dico", "text": ""}
{"id": "33443", "revid": "736", "url": "https://gl.wikipedia.org/wiki?curid=33443", "title": "Espectro vis\u00edbel", "text": ""}
{"id": "33445", "revid": "98629", "url": "https://gl.wikipedia.org/wiki?curid=33445", "title": "Xo\u00e1n I Tzimisces", "text": "Xo\u00e1n I Kourkouas, chamado Tzimisces (en grego: Ioannes \"Tzimisces\" Kourkouas, escrito \u0399\u03c9\u03ac\u03bd\u03bd\u03b7\u03c2 \u00ab\u03a4\u03b6\u03b9\u03bc\u03b9\u03c3\u03ba\u03ae\u03c2\u00bb \u039a\u03bf\u03c5\u03c1\u03ba\u03bf\u03cd\u03b1\u03c2), viviu c. 925 - 10 de xaneiro de 976 e foi emperador bizantino desde o 11 de decembro de 969 ata a s\u00faa morte. \nTraxectoria.\nNacera cara a 925; o seu pai era da familia Kourkouas e a s\u00faa nai dos Focas. Ambas eran distinguidas familias de Capadocia, de orixe posibelmente armenia, e cont\u00e1banse entre as m\u00e1is destacadas da emerxente aristocracia militar de Asia Menor. Varios dos seus membros serviran en altos cargos militares, entre eles o irm\u00e1n da s\u00faa nai, Nic\u00e9foro Focas.\nAs fontes contempor\u00e1neas describen a Xo\u00e1n como unha persoa de pouca estatura f\u00edsica pero forte, cos cabelos louros avermellados, barba e ollos azuis, que resultaba moi atractivo. Parece que entrou no ex\u00e9rcito sendo moi novo, primeiro baixo o mando do seu t\u00edo materno Nic\u00e9foro, o cal \u00e9 considerado tam\u00e9n o seu instrutor na arte da guerra. En parte debido \u00e1s s\u00faas conexi\u00f3ns familiares e en parte grazas \u00e1s s\u00faas habilidades persoais, Xo\u00e1n ascendeu con rapidez. Obtivo o mando pol\u00edtico e militar da provincia de Armenia antes de cumprir os vinte e un anos.\nNa \u00e9poca en que o Imperio estaba en guerra co seu veci\u00f1o oriental, o califato ab\u00e1sida, Armenia era a fronteira entre ambas potencias, e Xo\u00e1n logrou defender con \u00e9xito esta provincia. El coas s\u00faas tropas un\u00edronse ao corpo principal do ex\u00e9rcito que loitaba contra o inimigo baixo o mando de Nic\u00e9foro Focas. Nic\u00e9foro significa \"portador da vitoria\", e este xustificou o seu nome cunha serie de vitorias que lle permitiron estender a fronteira cara ao leste coa toma dunhas 60 cidades fronteirizas, entre elas Alepo. Cara a 962, os ab\u00e1sidas pediron un tratado de paz favor\u00e1bel aos bizantinos, que aseguraba as s\u00faas fronteiras durante varios anos. Xo\u00e1n distinguiuse durante a guerra tanto en acci\u00f3ns xunto ao seu t\u00edo como no mando dos seus propios corpos de ex\u00e9rcito. Era bastante popular entre as s\u00faas tropas, e ga\u00f1ouse a reputaci\u00f3n de tomar a iniciativa no campo de batalla, logrando cambiar o curso dalgunhas batallas. Por todo iso, consider\u00e1baselle unha especie de heroe militar.\nO 15 de marzo de 963, o emperador Romano II morreu inesperadamente \u00e1 idade de vinte e seis anos. A causa da s\u00faa morte resulta dubidosa: tanto as fontes contempor\u00e1neas como os historiadores posteriores opinan que o novo emperador esgotou a s\u00faa sa\u00fade cos excesos da bebida e da s\u00faa vida sexual, mentres que outros sospeitan que a s\u00faa esposa, a emperatriz Te\u00f3fano (c. 941 - logo de 976), o envelenou. Te\u00f3fano xa ent\u00f3n se ga\u00f1ou unha reputaci\u00f3n como muller intelixente e ambiciosa, posteriormente estender\u00edaa \u00e1 s\u00faa falta de escr\u00fapulos para conseguir os seus fins. Antes da s\u00faa morte, Romano coroara como coemperadores aos seus dous fillos: os futuros emperadores Basilio II e Constantino VIII. Pero ent\u00f3n, Basilio s\u00f3 ti\u00f1a cinco anos e Constantino tres, e por iso non pod\u00edan asumir os deberes propios dos seus t\u00edtulos. Te\u00f3fano, xa que logo, foi nomeada rexente.\nPero non se lle permitiu gobernar soa. Xos\u00e9 Bringas, un eunuco e alto funcionario de palacio, que chegara a ser conselleiro principal de Romano, mant\u00edvose no seu posto. Segundo as fontes contempor\u00e1neas, Bringas pretendeu conservar nas s\u00faas mans o poder decisorio para os asuntos de importancia, no canto de que este recaese na xove emperatriz. Tam\u00e9n tratou de facerse con parte do poder que estivera en mans de Nic\u00e9foro Focas: o vitorioso xeral fora aceptado como o xeneral en xefe do ex\u00e9rcito e manti\u00f1a intensas conexi\u00f3ns coa aristocracia. Bringas tem\u00eda que Nic\u00e9foro puidese reclamar o trono co dobre apoio do ex\u00e9rcito e da aristocracia. As intrigas de Bringas durante os meses que seguiron fixeron que Te\u00f3fano e Nic\u00e9foro se aliasen na s\u00faa contra: sen que este o soubese, a emperatriz nai e o xeneral comezaran a negociar entre eles.\nTras apoiar ao seu t\u00edo materno para que este ascendese ao trono como Nic\u00e9foro II e para recuperar as provincias orientais do Imperio, Xo\u00e1n perdeu o seu poder por mor dunha intriga, por iso aliouse con Teofania, a esposa de Nic\u00e9foro, para asasinalo.\nElixido gobernante no seu lugar, para xustificar a s\u00faa usurpaci\u00f3n Xo\u00e1n concentrou todas as s\u00faas forzas na loita contra os invasores estranxeiros do Imperio. Nunha serie de campa\u00f1as contra a recentemente establecida potencia rusa de K\u00ediv (970-973), expulsou aos inimigos de Tracia, atravesou o monte Haemus e asediou a fortaleza de Dorystolon no Danubio. Tras varias batallas derrotou aos rusos de tal modo que o consideraron se\u00f1or dos b\u00falgaros orientais.\nAdemais reforzou a s\u00faa fronteira setentrional lev\u00e1ndose a Tracia algunhas colonias de bogomilos sospeitosos de proximidade aos sarracenos do leste. En 974 volveuse contra o Imperio ab\u00e1sida e recuperou con facilidade alg\u00fans territorios do interior de Siria e un tramo medio do \u00c9ufrates.\nMorreu repentinamente en 976, retornando da s\u00faa segunda campa\u00f1a contra os sarracenos. O seu sobrenome parece derivarse do armenio \"tshemshkik\", que significa \"bota vermella\"."}
{"id": "33446", "revid": "23204", "url": "https://gl.wikipedia.org/wiki?curid=33446", "title": "Nic\u00e9foro II", "text": "Nic\u00e9foro II Focas foi o emperador bizantino entre os anos 963 e 969. Proced\u00eda dunha familia de Capadocia que dera varios xenerais distinguidos.\nTraxectoria.\nNaceu cara a 912, entrou no ex\u00e9rcito sendo moi novo e, baixo Constantino VII, chegou a ser xeneral da fronteira oriental. Na guerra cos sarracenos, sufriu ao principio unha grave derrota (956), da que se vingar\u00eda nos anos seguintes con sucesivas vitorias en Siria.\nEn 960 dirixiu unha expedici\u00f3n a Creta, saqueou Cand\u00eda tras dez meses de asedio, e conquistou toda a illa aos sarracenos. Tras recibir uns honores pouco com\u00fans polo seu triunfo, volveu ao leste cun grande ex\u00e9rcito moi ben equipado. Nas campa\u00f1as de 962-963, grazas \u00e1 s\u00faa brillante estratexia, abriuse paso a trav\u00e9s de Cilicia ata Siria, e tomou Alepo, a\u00ednda que non conseguiu conquistas duradeiras.\nTrala morte de Romano II, volveu a Constantinopla para defenderse das intrigas do ministro Xos\u00e9 Bringas. Coa axuda da rexente, a emperatriz Te\u00f3fano, e do patriarca, obtivo o mando supremo das forzas de oriente, e foi proclamado emperador por estas, na s\u00faa marcha sobre a capital, onde namentres os seus partidarios destronaran ao seu inimigo Bringas. Grazas \u00e1 s\u00faa popularidade no ex\u00e9rcito, Nic\u00e9foro foi coroado emperador xunto aos fillos menores de Romano, e malia a oposici\u00f3n do patriarca, casou coa nai destes, a rexente Te\u00f3fano.\nDurante o seu reinado seguiu acometendo numerosas guerras. Entre 964 e 966 conquistou definitivamente Cilicia, e de novo entrou en Mesopotamia e Siria, mentres que o patricio Nicetas reconquistaba Chipre. En 968 tomou a maior\u00eda das fortalezas de Siria, e trala ca\u00edda de Antioqu\u00eda e Alepo (969), que tomaron os seus xenerais, asegurouse as conquistas por medio dunha paz. Na fronteira do norte, comezou unha guerra contra os b\u00falgaros, a quen os bizantinos estiveran pagando tributo (967), e distraeu a s\u00faa atenci\u00f3n polo procedemento de instigar un ataque dos Rus de K\u00ediv.\nPero Nic\u00e9foro tivo menos \u00e9xitos nas s\u00faas guerras en occidente. Logo de renunciar a pagar tributo aos califas fatim\u00eds, enviou unha expedici\u00f3n a Sicilia baixo o mando de Nicetas (964-965), pero se viu obrigado a abandonar totalmente a illa tralas derrotas no mar e en terra. En 967 fixo as paces cos musulm\u00e1ns de Kairouan e volveuse contra o inimigo com\u00fan de ambos, o emperador Od\u00f3n I, que atacara as posesi\u00f3ns bizantinas en Italia; pero tras alg\u00fans \u00e9xitos iniciais, os seus xenerais resultaron derrotados e reclu\u00eddos \u00e1 costa meridional.\nDebido ao coidado que prestou ao perfecto mantemento do ex\u00e9rcito, Nic\u00e9foro viuse obrigado a economizar noutros departamentos. Reduciu considerabelmente a munificencia imperial e recortou as exenci\u00f3ns do clero, ademais de prohibir a fundaci\u00f3n de novos mosteiros, malia que el mesmo era unha persoa de car\u00e1cter moi relixioso. Debido ao aumento dos impostos e \u00e1 depreciaci\u00f3n da moeda, a s\u00faa popularidade viuse seriamente minguada, e produc\u00edronse varias revoltas. Para rematar, foi abandonado pola s\u00faa esposa e asasinado na s\u00faa propia estancia por unha conspiraci\u00f3n urdida pola s\u00faa esposa de acordo co seu sobri\u00f1o Xo\u00e1n Tzimisces.\nNic\u00e9foro foi o autor dun tratado sobre t\u00e1ctica militar, que se conserva e que cont\u00e9n informaci\u00f3n moi rica sobre a arte da guerra na s\u00faa \u00e9poca."}
{"id": "33447", "revid": "624", "url": "https://gl.wikipedia.org/wiki?curid=33447", "title": "941", "text": "V\u00e9xase tam\u00e9n.\nHistoria ano a ano"}
{"id": "33448", "revid": "56817", "url": "https://gl.wikipedia.org/wiki?curid=33448", "title": "942", "text": "V\u00e9xase tam\u00e9n.\nHistoria ano a ano"}
{"id": "33449", "revid": "56817", "url": "https://gl.wikipedia.org/wiki?curid=33449", "title": "944", "text": "Mortes.\nHistoria ano a ano"}
{"id": "33450", "revid": "23204", "url": "https://gl.wikipedia.org/wiki?curid=33450", "title": "945", "text": "Mortes.\nHistoria ano a ano"}
{"id": "33451", "revid": "5357932", "url": "https://gl.wikipedia.org/wiki?curid=33451", "title": "Lei de Hess", "text": "En Termodin\u00e1mica, a Lei de Hess, proposta por Germain Henri Hess en 1840, establece que a enerx\u00eda non pode ser nin creada nin destru\u00edda; soamente pode ser transformada dunha forma a outra. A lei de Hess empr\u00e9gase para predicir o cambio ou incremento de entalp\u00eda nunha reacci\u00f3n \u0394Hreacci\u00f3n.\nO incremento de entalp\u00eda nunha reacci\u00f3n qu\u00edmica que transforma os reactivos en produtos \u00e9 o mesmo independentemente da ruta escollida para a reacci\u00f3n. \u00c9 dicir, o cambio de entalp\u00eda que vai dende os reactivos \u00f3s compo\u00f1entes intermedios A, e logo ata os produtos \u00e9 o mesmo que o cambio cando se vai dos mesmos reactivos a outros compo\u00f1entes intermedios B e logo \u00f3s mesmos produtos.\nFormulaci\u00f3n.\nA lei de Hess, en Qu\u00edmica pode formularse como segue: \n\"Se unha reacci\u00f3n qu\u00edmica pode expresarse como suma de outras, o incremento de entalp\u00eda da primeira \u00e9 igual \u00e1 suma dos incrementos de entalp\u00eda destas \u00faltimas\".\nSe ao sumar ecuaci\u00f3ns qu\u00edmicas para obter a ecuaci\u00f3n neta inclu\u00edmos a enerx\u00eda para cada ecuaci\u00f3n e a sumamos tam\u00e9n, o resultado daranos a enerx\u00eda para a ecuaci\u00f3n neta.\nSexan as ecuaci\u00f3ns a) e b) :\nsum\u00e1molas e obtemos a ecuaci\u00f3n c):\nA lei de Hess di que os cambios de entalp\u00eda son aditivos. \u0394Hneta = \u03a3\u0394Hreacci\u00f3ns.\nCando combinemos as ecuaci\u00f3ns para ter a ecuaci\u00f3n neta debemos ter en conta que:\nSe dispo\u00f1emos de t\u00e1boas termodin\u00e1micas cos valores das entalp\u00edas de formaci\u00f3n das substancias que interve\u00f1en nunha reacci\u00f3n qu\u00edmica nunhas determinadas condici\u00f3ns, por aplicaci\u00f3n da lei de Hess podemos obter o valor do incremento de entalp\u00eda para esa reacci\u00f3n, nesas condici\u00f3ns:\n\u0394Hreacci\u00f3n = \u03a3nprodutos\u0394Hprodutos- \u03a3nreactivos\u0394Hreactivos.\nSe as condici\u00f3ns son as condici\u00f3ns est\u00e1ndar podemos po\u00f1er, de xeito abreviado:\n\u0394H0 = \u03a3np\u0394Hp- \u03a3nr\u0394Hr."}
{"id": "33452", "revid": "19415", "url": "https://gl.wikipedia.org/wiki?curid=33452", "title": "Heitor Villa-Lobos", "text": "Heitor Villa-Lobos, nado o 5 de marzo de 1887 en R\u00edo de Xaneiro e finado na mesma cidade o 17 de novembro de 1959, foi un compositor brasileiro.\nTraxectoria.\nPrimeiros anos.\nHeitor Villa-Lobos naceu o 5 de marzo de 1887 na cidade de R\u00edo de Xaneiro no seo dunha familia de clase media. O seu pai, Ra\u00fal Villa-Lobos era de ascendencia espa\u00f1ola e a s\u00faa nai, Noemia Umbelina, de ascendencia ind\u00edxena. Seu pai era historiador e ensinou \u00f3 seu fillo a tocar a frauta e o clarinete. Na casa era habitual a m\u00fasica cl\u00e1sica, e o propio Heitor, sendo neno reun\u00edase cos m\u00fasicos da r\u00faa para improvisar sobre instrumentos locais partindo de melod\u00edas de moda. Deste xeito, o mozo Villa-Lobos de seguida converteuse nun gran guitarrista. Instrumento no que tocaba \u00f3s cl\u00e1sicos, adapt\u00e1ndo as s\u00faas composici\u00f3ns. De seguida pasou \u00f3 violocello, que tocaba na orquestra do Teatro Recreio cun repertorio variado de zarzuelas, \u00f3peras e operetas. No 1905, antes de cumprir os vinte anos, decidiu abandonar a formaci\u00f3n acad\u00e9mica e comezou a traballar en bandas de m\u00fasica que percorr\u00edan o Brasil, entrando en contacto cos ritmos e melod\u00edas dos indios, os ritmos nos negros de Ba\u00eda e as canci\u00f3ns populares urbanas e rurais. Posteriormente asentouse en R\u00edo de Xaneiro, onde proseguiu a s\u00faa formaci\u00f3n co estudo dos grandes cl\u00e1sicos. As\u00ed recibiu formaci\u00f3n de Vincent d'Indy e estudou con frecuencia a compositores cl\u00e1sicos coma Wagner, Puccini, Dukas, Debussy e especialmente Bach.\nTraxectoria europea.\nNa d\u00e9cada de 1920, marca o inicio dunha etapa de exaltaci\u00f3n nacionalista, onde moitos artistas brasileiros tentan facer internacional a s\u00faa obra. Deste xeito do 1923 \u00f3 1930, Villa-Lobos trasl\u00e1dase a Par\u00eds, apoiado por diferentes grupos de vangarda. Aqu\u00ed entrou en contacto con m\u00fasicos coma o pianista Artur Rubinstein ou o compositor de vangarda Edgar Var\u00e8se. Nesta \u00e9poca, o compositor atop\u00e1base na s\u00faa etapa m\u00e1is orixinal. As\u00ed, nos concertos na capital francesa, combinaba os instrumentos tradcionais coas percusi\u00f3ns brasileiras surxidas do mundo negro e indio. Desta \u00e9poca xorde Ch\u00f4ros, considerada por alg\u00fans coma a maior achega do Brasil \u00e1 m\u00fasica mundial.\nMadurez e \u00faltimos anos.\nNa s\u00faa volta \u00f3 Brasil no 1930, foi encargado de organizar o sistema educativo musical do pa\u00eds e posteriormente levou a cabo a fundaci\u00f3n do conservatorio nacional. Non obstante, seguiu compondo a un ritmo incesante. Desta \u00e9poca son as populares Bachianas Brasileiras e O Descubrimento do Brasil. Pouco a pouco acada unha fama mundial e dirixe as s\u00faas obras perante orquestras e filharm\u00f3nicas de todo o mundo. Da a co\u00f1ecer os seus \u00faltimos cuartetos, a \u00f3pera Yerma, a obra Os bosques do Amazonas e os poemas sinf\u00f3nicos Erosi\u00f3n e X\u00e9nese. Cando morre, no 1959, estaba a compo\u00f1er a s\u00faa sinfon\u00eda n\u00famero 13.\nObra.\nA obra de Villa-Lobos e moi prol\u00edfica, acadando as 1\u00a0000 composici\u00f3ns, das que son especialmente co\u00f1ecidas as s\u00faas \"Bachianas Brasileiras No. 5\" ou as s\u00faas composici\u00f3ns para guitarra. A obra de Villa-Lobos caracter\u00edzase pola combinaci\u00f3n de elementos mel\u00f3dicos e r\u00edtmicos da m\u00fasica ind\u00edxena coa tradici\u00f3n musical cl\u00e1sica.\nLegado.\nDende 2006 a data do seu nacemento \u00e9 celebrada no Brasil como o \"Dia Nacional da M\u00fasica Cl\u00e1ssica\".\nO billete\u00a0de 500 cruzados brasileiros ti\u00f1a no seu reverso ao compositor como protagonista."}
{"id": "33453", "revid": "23204", "url": "https://gl.wikipedia.org/wiki?curid=33453", "title": "Virxe Mar\u00eda", "text": "A Virxe Mar\u00eda, Santa Mar\u00eda ou simplemente Mar\u00eda (\"Mariam:\" ; ; ) foi unha muller xud\u00eda de Nazaret (Galilea), considerada segundo as tradici\u00f3ns cristi\u00e1 e musulm\u00e1 a nai de Xes\u00fas de Nazaret e, polo tanto, para a meirande parte dos cristi\u00e1ns, a nai de Deus. Entre outros dos seus nomes e t\u00edtulos est\u00e1n o de Benaventurada Virxe Mar\u00eda e Nai de Deus nas igrexas occidentais, e o seu equivalente \"Theotokos\" no cristianismo oriental, e \"Maryam\", nai de \"Isa\" (Xes\u00fas) no islam. Os cristi\u00e1ns mante\u00f1en que o seu fillo Xes\u00fas \u00e9 Cristo (\u00e9 dicir, o mes\u00edas prometido ao pobo xudeu) e Deus Fillo encarnado, mentres que para os musulm\u00e1ns \u00e9 o mes\u00edas e un dos profetas m\u00e1is importantes enviados por Deus \u00e1 humanidade.\nSegundo os Evanxeos can\u00f3nicos de Mateu e Lucas, Mar\u00eda era unha virxe (en grego \"\u03c0\u03b1\u03c1\u03b8\u03ad\u03bd\u03bf\u03c2, parth\u00e9nos\") que concibiu \u00f3 seu fillo Xes\u00fas sen intervenci\u00f3n de ning\u00fan home (de a\u00ed o t\u00edtulo de \"Virxe\"), por obra do Esp\u00edrito Santo. Os musulm\u00e1ns cren que concibiuno de xeito milagroso por intervenci\u00f3n divina. Isto tivo lugar cando ela xa estaba prometida a San Xos\u00e9 mais a\u00ednda non estaba casada. Casou con el e acompa\u00f1ouno a Bel\u00e9n, onde naceu Xes\u00fas.\nO Novo Testamento comeza a s\u00faa cr\u00f3nica da vida de Mar\u00eda coa Anunciaci\u00f3n, cando o arcanxo Gabriel se lle apareceu e lle anunciou a s\u00faa escolla divina para ser nai de Xes\u00fas. A tradici\u00f3n da Igrexa e o Protoevanxeo de Santiago (ap\u00f3crifo) falan dos seus pais como unha parella de avanzada idade, San Xoaqu\u00edn e Santa Ana.\nOs cristi\u00e1ns da Igrexa cat\u00f3lica, da Igrexa Ortodoxa, da ortodoxia oriental, da Comu\u00f1\u00f3n Anglicana e das igrexas luteranas cren que Mar\u00eda, como nai de Xes\u00fas, \u00e9 Nai de Deus (\u039c\u03ae\u03c4\u03b7\u03c1 \u0398\u03b5\u03bf\u1fe6) e a \"Theotokos\", \"portadora de Deus\". Mar\u00eda ten recibido veneraci\u00f3n dende os comezos do cristianismo, a trav\u00e9s de numerosas advocaci\u00f3ns (Virxe de F\u00e1tima, de Lourdes etc.). Hai unha grande diversidade na mariolox\u00eda e pr\u00e1cticas devocionais das diferentes tradici\u00f3ns cristi\u00e1s. A Igrexa cat\u00f3lica ten unha serie de dogmas marianos, como a Inmaculada Concepci\u00f3n, a Virxindade perpetua de Mar\u00eda e a s\u00faa Asunci\u00f3n ao Ceo.\nMar\u00eda nos textos relixiosos cristi\u00e1ns.\nTemos d\u00faas fontes principais para achegarnos \u00e1 primeira visi\u00f3n cristi\u00e1 sobre Mar\u00eda. Os Evanxeos can\u00f3nicos, sobre todo os relatos da infancia, e os Evanxeos ap\u00f3crifos, principalmente o Protoevanxeo de Santiago. Non son fontes que se poidan po\u00f1er en igualdade en canto a fiabilidade, haber\u00e1 que telo en conta se queremos achegarnos a un esbozo de biograf\u00eda de Mar\u00eda de Nazaret.\nO Protoevanxeo de Santiago.\nPresenta o nacemento e infancia de Mar\u00eda facendo un paralelismo co relato que fan os evanxeos sobre o nacemento e infancia de Xes\u00fas de Nazaret. A s\u00faa validez hist\u00f3rica \u00e9 moi pouca, baste dicir que conte\u00f1en contradici\u00f3ns cos Evanxeos en puntos importantes (o matrimonio de Xos\u00e9 e Mar\u00eda), ou que est\u00e1 cheo de inexactitudes hist\u00f3ricas ou de absoluta ignorancia da cultura xud\u00eda (o voto de virxindade de Mar\u00eda).\nMar\u00eda \u00e9 filla do matrimonio formado por Xoaqu\u00edn e Ana. Son un matrimonio xa maior que non ten fillos, pero a s\u00faa piedade fai que Deus se apiade deles e lles anuncie o nacemento dun fillo. Eles deciden dedicar o neno que naza ao servizo de Deus. Por iso, cando cumpre tres anos, levan a nena Mar\u00eda ao Templo de Xerusal\u00e9n.\nMar\u00eda fai voto de virxindade, e os sacerdotes do Templo, para cumprir coas leis mosaicas, buscan un home bo e anci\u00e1n que case con ela e que respecte o seu voto. Un sinal divino (a vara florida), designa como candidato ideal a Xos\u00e9 de Nazaret.\nA partir deste punto da narraci\u00f3n, o Protoevanxeo segue aos evanxeos da infancia, a\u00ednda que enchendo as lagoas con detalles milagreiros e populares, por exemplo:\nEvanxeos da infancia.\nSon os Evanxeos de Mateu e Lucas os que recollen uns relatos sobre o nacemento e os primeiros anos da vida de Xes\u00fas. Os relatos difiren en moitos aspectos: Mateu fala dos Magos ou da matanza dos inocentes, Lucas c\u00f3ntanos a adoraci\u00f3n dos pastores ou detense con m\u00e1is detalle no nacemento de Xo\u00e1n o Bautista.\nPero a\u00ednda coas s\u00faas diferenzas, os dous relatos te\u00f1en elementos com\u00fans:\nO que amosan de Mar\u00eda os evanxeos da infancia podemos resumilo no seguinte: \u00e9 unha moza xud\u00eda prometida cun home chamado Xos\u00e9, \u00e1 que se lle anuncia que, pola forza do Esp\u00edrito Santo, concibir\u00e1 a un neno que ser\u00e1 salvador do mundo e que se chamar\u00e1 Xos\u00e9.\nMar\u00eda corre un gran risco ao aceptar este anuncio, o matrimonio xudeu celebr\u00e1base en dous tempos: primeiro a promesa de matrimonio, que xa ti\u00f1a valor legal, e despois a celebraci\u00f3n do inicio efectivo da convivencia conxugal. A pena por adulterio era a morte por lapidaci\u00f3n. S\u00e1lvase dese destino porque o seu prometido non quere denunciala.\nDurante o seu embarazo vai facer compa\u00f1\u00eda e axudar \u00e1 s\u00faa prima Isabel, embarazada de Xo\u00e1n Bautista.\nO neno nace en Bel\u00e9n, a cidade da casa de David \u00e1 que pertence Xos\u00e9 e o seu nacemento vai acompa\u00f1ado de sinais que auguran unha misi\u00f3n especial para el. Mateo d\u00e1 por sentado que xa estaban al\u00ed, segundo Lucas baixaron desde Galilea por mor do censo ordenado polo C\u00e9sar.\nCo tempo a familia inst\u00e1lase en Nazaret, onde Xos\u00e9 exerce de carpinteiro ou artes\u00e1n.\nVida p\u00fablica de Xes\u00fas.\nDurante a vida p\u00fablica de Xes\u00fas, Mar\u00eda aparece de forma puntual pero nunca co seu marido, o que fai pensar aos estudosos que nese tempo xa era vi\u00fava. Si que aparece emparentada con outros seguidores de Xes\u00fas, como Mar\u00eda Cleof\u00e9 ou os seus fillos.\nNo Evanxeo de Xo\u00e1n, no episodio da Vodas de Can\u00e1, Mar\u00eda intercede polos noivos para que o seu fillo os axude.\nAlgunhas das aparici\u00f3ns de Mar\u00eda nesa etapa non est\u00e1n exentas de controversia. En ocasi\u00f3ns aparece enfrontada coa figura de Xes\u00fas, pois a familia quere levalo de volta para casa pois pensan que est\u00e1 tolo. Noutra ocasi\u00f3n, predicando Xes\u00fas en Nazaret, os veci\u00f1os queren tiralo por un barranco Ac\u00fasano de mentireiro: non pode ser o Mes\u00edas posto que todos co\u00f1ecen quen \u00e9: o fillo de Xos\u00e9, a s\u00faa nai e os seus irm\u00e1ns son veci\u00f1os do pobo.\nTen unha destacada presenza no momento da paix\u00f3n, ao p\u00e9 da cruz do seu fillo. Xes\u00fas enc\u00e1rgalle ao disc\u00edpulo amado (seguramente Xo\u00e1n o Evanxelista) que coide da s\u00faa nai. Despois do descendemento, Nicodemo pon o cad\u00e1ver de Xes\u00fas no colo de Mar\u00eda.\nNos Feitos dos Ap\u00f3stolos.\nMar\u00eda est\u00e1 reunido co resto do grupo de disc\u00edpulos de Xes\u00fas o d\u00eda da Pentecoste, cando a chegada do Esp\u00edrito Santo enche de forza aquela primeira comunidade para sa\u00edr a anunciar de Xes\u00fas \u00e9 o Cristo e que morreu e resucitou.\nEsta \u00e9 a derradeira aparici\u00f3n de Mar\u00eda no Novo Testamento.\n\u00daltimos anos segundo a tradici\u00f3n cristi\u00e1.\nSobre a s\u00faa morte, hai d\u00faas tradici\u00f3ns:\nNa evoluci\u00f3n que hai dunha tradici\u00f3n a outra (pasar de falar de \"morte e sepultura\" a \"dormici\u00f3n\") podemos ver xa unha constante na imaxe que as igrexas cat\u00f3lica e ortodoxa, non as\u00ed as protestantes, transmiten de Mar\u00eda. A progresiva espiritualizaci\u00f3n ou mitificaci\u00f3n da s\u00faa figura, esquecendo a s\u00faa realidade hist\u00f3rica.\nNotas para unha biograf\u00eda.\nTendo en conta o recollido ata aqu\u00ed das fontes dispo\u00f1ibles, podemos achegar uns elementos cos datos m\u00e1is seguros que nos poder\u00edan achegar \u00e1 biograf\u00eda de Mar\u00eda:\nOs irm\u00e1ns de Xes\u00fas.\nEn d\u00faas ocasi\u00f3ns se nos fala nos Evanxeos dos irm\u00e1ns de Xes\u00fas: cando os veci\u00f1os de Nazaret queren matar a Xes\u00fas e cando a s\u00faa familia quere levalo canda eles porque o dan por tolo.\nEsta expresi\u00f3n \u00e9 fonte de interpretaci\u00f3ns diversas e de controversia, sobre todo no campo da teolox\u00eda cat\u00f3lica, pola dificultade de conciliala co dogma da virxindade de Mar\u00eda. Tampouco os termos utilizados axudan a aclarar a discusi\u00f3n, segundo o valor que lles deamos podemos chegar a d\u00faas conclusi\u00f3ns:\nMar\u00eda no islam.\nNo Cor\u00e1n, Mar\u00eda, chamada Maryam\",\" \u00e9 citada trinta veces, m\u00e1is que nos Evanxeos e os Feitos dos Ap\u00f3stolos. No texto sagrado isl\u00e1mico, Mar\u00eda \u00e9 identificada como a nai de Isa, \u00e9 dicir, Xes\u00fas, quen decote \u00e9 nomeado como \"Isa, fillo de Maryam\". Este xeito \u00e9 infrecuente no mundo \u00e1rabe, pois adoit\u00e1base a presentar \u00e1s persoas reco\u00f1ec\u00e9ndoas como fillos do pai. Mais na sura 19 do Cor\u00e1n, a sura de Maryam, n\u00e1rrase o embarazo de Mar\u00eda asumindo a s\u00faa virxindade. Segundo o relato cor\u00e1nico, o arcanxo Gabriel, apareceuse ante Mar\u00eda identific\u00e1ndose como enviado de Al\u00e1 para darlle un rapaz \"puro\". Ela repuxo que non tivera relaci\u00f3ns con homes, mais Gabriel comunicoulle que era decisi\u00f3n de Al\u00e1. A sura 19 indica que Mar\u00eda estaba temerosa durante o parto e que este tivo lugar no deserto canda unha palmeira que lle proporcionou d\u00e1tiles. Logo, xa co neno, foi cuestionada pola comunidade mais o Xes\u00fas beb\u00e9 defendeu \u00e1 s\u00faa nai. Segundo estudosos contempor\u00e1neos, a visi\u00f3n cor\u00e1nica de Mar\u00eda e da natividade est\u00e1 moi influ\u00edda polo apr\u00f3crifo Protoevanxeo de Santiago, un texto popular no cristianismo do Oriente Pr\u00f3ximo preisl\u00e1mico. \nO Cor\u00e1n tam\u00e9n aborda, na sura 3, as orixes familiares de Mar\u00eda, present\u00e1ndoa como irm\u00e1 de Ahar\u00f3n e Mois\u00e9s e filla de Imr\u00e1n e a s\u00faa dona, identificados como Xoaqu\u00edn e Ana. Isto levou a alg\u00fans a interpretar que o Cor\u00e1n estaba errado na sucesi\u00f3n de figuras b\u00edblicas, a\u00ednda que outros defenden que se trata dun xeito de aumentar o prestixio de Mar\u00eda entronc\u00e1ndoa coa li\u00f1axe mosaica, pois a verba empregada no orixinal \u00e1rabe, \"uht\", pode significar predecesor, non necesariamente irm\u00e1n.\nO culto \u00e1 Virxe en Galicia.\n\"V\u00e9xase tam\u00e9n: \"\nCristianizaci\u00f3n dos cultos precristi\u00e1ns.\nA introduci\u00f3n do cristianismo na Gallaecia caracterizouse, como en xeral sucedeu en toda Europa, por un proceso de asimilaci\u00f3n dos vellos cultos orixinais dos pobos cristianizados. Os casos m\u00e1is notables son, con toda seguridade, as festas de Nadal e San Xo\u00e1n, versi\u00f3ns cristianizadas das festas dos solsticios de ver\u00e1n e de inverno (as saturnais).\nEn xeral, as divindades femininas da fertilidade ou os lugares de culto relacionados con estas foron cristianizados convert\u00e9ndoos en advocaci\u00f3ns marianas e lugares de culto \u00e1 virxe. Baste lembrar que a tradici\u00f3n cristi\u00e1 falaba de que a virxe, trala morte e resurrecci\u00f3n de Cristo, foi vivir con Xo\u00e1n a \u00c9feso, cidade do Templo de Artemisa, a deusa nutricia.\nEste xeito de cristianizaci\u00f3n, aplicado a Galicia, sobre todo \u00e1s zonas rurais, d\u00e1 como resultado que moitas divindades e lugares de culto relacionadas coa terra ou a fertilidade -divindades normalmente femininas- acabaron convertidas en lugares de culto mariano.\nDe feito, moitos santuarios marianos actuais at\u00f3panse preto de fontes ou olleiros de auga, incluso a car\u00f3n de xacementos arqueol\u00f3xicos. Por exemplo, no santuario da Virxe da Franqueira, hai, chegando ao templo, unha fonte chamada \"da Virxe\" e, no monte de Paradanta, xusto enriba da parroquia, un dolmen, no que a lenda di que apareceu a imaxe, que ten un gravado en espiral ao que lle chaman a \"coroa da Virxe\".\nOutro exemplo pode ser o da virxe de Aguasantas, no que segundo a lenda: \"Un domingo unha cega do lugar das Boli\u00f1as \u00eda a misa acompa\u00f1ada dun familiar, e \u00f3 pasar a car\u00f3n dunha fonte, \u00f3 p\u00e9 da casa, lavouse. \u00d3 pasar a auga polos ollos recuperou a vista, e tralo milagre, impulsada por un presentimento, atopou unha imaxe da Virxe entre a maleza\". Ou tam\u00e9n a Santuario da Virxe dos Milagres de Amil, Mora\u00f1a, \u00e1 que lle cantan: \"Mi\u00f1a Virxe dos Milagres/ que fas milagres na terra,/ fixeches nace-la auga/ na fonte da Rozavella.\"\nNo mesmo senso de uni\u00f3n entre auga, fertilidade e advocaci\u00f3n feminina, a\u00ednda que situado no litoral, est\u00e1 a Nosa Se\u00f1ora da Lanzada, en Noalla, Sanxenxo. Nesta caso, ademais, est\u00e1 ligada aos cultos propios do solsticio de ver\u00e1n, cristianizados como festa da noite de San Xo\u00e1n.\nInfluencia das ordes relixiosas.\nOutras advocaci\u00f3ns marianas enra\u00edzan en Galicia tra\u00eddas polas diferentes ordes relixiosas que aqu\u00ed te\u00f1en as s\u00faas obras pastorais:"}
{"id": "33454", "revid": "1060", "url": "https://gl.wikipedia.org/wiki?curid=33454", "title": "Mar\u00eda", "text": ""}
{"id": "33455", "revid": "27249", "url": "https://gl.wikipedia.org/wiki?curid=33455", "title": "Santa Mar\u00eda", "text": "Santa Mar\u00eda \u00e9 a Virxe Mar\u00eda, segundo o cristianismo a nai de Xes\u00fas Cristo. Amais pode referirse a:"}
{"id": "33456", "revid": "12452", "url": "https://gl.wikipedia.org/wiki?curid=33456", "title": "Templarios", "text": ""}
{"id": "33457", "revid": "5346428", "url": "https://gl.wikipedia.org/wiki?curid=33457", "title": "Apiario", "text": "Un apiario (tam\u00e9n chamado de alvariza), \u00e9 o conxunto agrupado de colmeas de abellas.\nEn Galicia o apiario tradicional, chamado albariza ou abellariza consiste en colmeas dentro dun alto muro circular, por veces tam\u00e9n cuadrangular, para protexelas dos animais que se alimentan do mel como os osos e dos ventos fr\u00edos, ademais recibe a luz desde o alborexar \u00f3 estar orientados \u00f3 nacente. Estes apiarios tradicionais, antigamente presentes en todo o territorio galego, na actualidade vense en zonas monta\u00f1osas como os Ancares, o Courel ou a Serra do Su\u00eddo.\nV\u00e9xase tam\u00e9n.\nMapa alvarizas fundaci\u00f3n oso pardo"}
{"id": "33458", "revid": "22570", "url": "https://gl.wikipedia.org/wiki?curid=33458", "title": "Abellariza", "text": "Unha alvariza ou abellariza \u00e9 unha construci\u00f3n tradicional, t\u00edpica de Galicia (especialmente nas serras) consistente nun muro de cachotes, xeralmente circular, onde se garda un conxunto de colmeas (apiario).\nO mel e os cortizos en Galicia.\nO clima temperado de Galicia favoreceu a produci\u00f3n de mel en todo o territorio dende a antig\u00fcidade, sendo a cr\u00eda de abellas en trobos unha actividade produtiva complementaria da vida dom\u00e9stica. Xa se falan nun documento de 1573 sobre un preito entre os veci\u00f1os de Rois e Iria Flavia sobre o mel. No Catastro do Marqu\u00e9s de Ensenada f\u00e1lase da existencia de 366\u00a0329 cortizos rexistrados en Galicia no s\u00e9culo XVIII, sendo a Igrexa boa propietaria. As abellas dom\u00e9sticas (a diferenza das ventureiras que cr\u00edan en toros de \u00e1rbores) ani\u00f1an nos trobos (co\u00f1ecidos tam\u00e9n coma cortizos ou colmeas), fac\u00edanse de madeira de casti\u00f1eiro, cerdeira, carballo ou sobreira, con formas redondas, el\u00edpticas (toros baleirados) ou cadradas (t\u00e1boas cravadas lateralmente) e cunha altura de 50\u201360\u00a0cm e 30\u201350\u00a0cm de di\u00e1metro ou lado. No interior vai unha estrutura de paus cruzados para suxeitar os favos. A parte superior f\u00e9chase cunha tampa de madeira ou de cortiza chamada caldullo, ou \u00e1s veces levan un colmado c\u00f3nico. A operaci\u00f3n de tirar o mel ch\u00e1mase esmelga. O mel gard\u00e1base en vasillas especiais de barro para consumir como adozante ou coma menci\u00f1a caseira. Coa cera fac\u00edanse candeas.\nAs alvarizas.\nOs trobos adoitan situarse nun recuncho da horta pouco frecuentado, que sexa soallado e abeirado dos ventos, a choiva e o fr\u00edo, normalmente \u00e1 beira dun valado ou sebe. Por\u00e9n nas serras orientais ad\u00f3itanse situar lonxe das casas, constr\u00faense, logo, as alvarizas, pequenos recintos amurallados para protexer os trobos. Ademais do nome de alvariza ou abellariza, tam\u00e9n se co\u00f1ecen, segundo a zona, cos nomes de \"cort\u00edn\" (nos Ancares), \"alvar\" (no Courel e no Incio), \"alvarizal, oseira\"...Constr\u00faense a ceo aberto e o pequeno muro de cachotes abeira as colmeas das inclemencias do tempo, os roubos de veci\u00f1os, e a depredaci\u00f3n de animais salvaxes, especialmente do oso. Empr\u00e1zanse en encostas montes\u00edas, terreos de dif\u00edcil acceso orientados ao nacente para ter o m\u00e1ximo asollamento, tendo o espazo interior a inclinaci\u00f3n da aba, ou \u00e1s veces en socalcos m\u00e1is aproveit\u00e1beis. A contorna debe ter auga achegada con vexetaci\u00f3n abundante para que as abellas obte\u00f1an o alimento das flores.\nCaracter\u00edsticas e tipos de alvarizas.\nAs alvarizas son construci\u00f3ns humildes e sinxelas. Os muros son de f\u00e1brica de cachotar\u00eda de granito ou xisto coroado cunha barda a xeito de beiril ou tornarratos que voa cara o exterior uns 15\u201320\u00a0cm. \u00c1s veces na coroaci\u00f3n leva as pedras dispostas de xeito vertical, como ocorre en moitos valados de Galicia ou as Illas Brit\u00e1nicas. A altura da parede chega aos 2 ou 3 m. A planta \u00e9 circular (Os Ancares e O Courel), ovalada ou rectangular (as m\u00e1is recentes), sempre acondicionadas \u00e1s condici\u00f3ns do terreo. O tama\u00f1o \u00e9 vari\u00e1bel, en funci\u00f3n da riqueza do dono; p\u00f3dense logo atopar dos 70 aos 200 trobos nas circulares, cun di\u00e1metro que vai dende os 5 aos 10 m. As rectangulares te\u00f1en unha dimensi\u00f3n de 12 m. x 10 m. Te\u00f1en un pequeno oco para acceder ao interior cun portelo de madeira, esta porta \u00e9 de pouca altura para que o oso non poida bater coas patas dianteiras posto de p\u00e9, as persoas deben logo entraren axeonlladas.\nNalgunha ocasi\u00f3n un pequeno pendello no que se gardan as ferramentas para o labor da esmelga, do fumazo ou de cortar. Os trobos no interior col\u00f3canse en socalcos ou no terreo inclinado sobre unhas plataformas horizontais de lousa para as illar da humidade do chan.\nAs alvarizas aparecen en toda Galicia, son senlleiras as da Terra de Soneira, Xallas e Berganti\u00f1os, na provincia da Coru\u00f1a. No interior do valado parte unha cuberta de laxes de granito con divisi\u00f3ns no espazo cuberto onde van os trobos abeirados e separados por laxes verticais. Tam\u00e9n existen alvarizas que consisten en alpendres no que entran as abellas.\nO \u00faltimo tipo de abellarizas son as lacenas ou nichos nos muras das propias casas, abundantes nas provincias da Coru\u00f1a e Pontevedra.\nV\u00e9xase tam\u00e9n.\nMapa alvarizas da fundaci\u00f3n oso pardo "}
{"id": "33459", "revid": "785", "url": "https://gl.wikipedia.org/wiki?curid=33459", "title": "Alvariza", "text": "Alvariza pode referirse a:"}
{"id": "33460", "revid": "85894", "url": "https://gl.wikipedia.org/wiki?curid=33460", "title": "Abelli\u00f1as do mel", "text": "Abelli\u00f1as do mel \u00e9 un xogo tradicional infantil \u00f3 que xogan as nenas e nenos. Parecido \u00e1 roda, consiste en formar un c\u00edrculo coll\u00e9ndose da man e \u00f3 tempo que se canta danse voltas. Cando nomean a un dos participantes o resto danlle as costas sen det\u00e9rense."}
{"id": "33463", "revid": "736", "url": "https://gl.wikipedia.org/wiki?curid=33463", "title": "Himno Galego", "text": ""}
{"id": "33465", "revid": "1576", "url": "https://gl.wikipedia.org/wiki?curid=33465", "title": "Rexencia", "text": "A rexencia (do lat\u00edn regentia) \u00e9 un per\u00edodo transitorio durante o cal unha personalidade (xeralmente da familia real) exerce o poder en nome do monarca titular xa sexa porque este \u00e9 demasiado novo ou vello, por ausencia do mesmo, ou pola s\u00faa incapacidade para gobernar por si mesmo.\nA rexencia cesa cando desaparece a causa que a motivou. A rexencia pode ser individual ou colectiva. Xeralmente exercen a rexencia persoas achegadas \u00e1 Coroa como o pai ou a nai do rei, tam\u00e9n o pr\u00edncipe herdeiro no suposto caso de ausencia ou incapacidade do rei."}
{"id": "33466", "revid": "98629", "url": "https://gl.wikipedia.org/wiki?curid=33466", "title": "Demagoxia", "text": "Demagoxia (do grego, \"dmaggos\", l\u00edder popular; \"dmos\", pobo) \u00e9 unha estratexia pol\u00edtica que consiste en apelar a emoci\u00f3ns (sentimentos, amores, xenreiras, medos, desexos) para ga\u00f1ar o apoio popular, frecuentemente mediante o emprego da ret\u00f3rica e da propaganda.\nDefinici\u00f3n e caracter\u00edsticas.\nO dicionario da Real Academia Galega def\u00edneo como a \u00abpol\u00edtica baseada en agradar ao pobo satisfacendo as s\u00faas aspiraci\u00f3ns e intereses e fomentando as s\u00faas paix\u00f3ns para manexalo mellor\u00bb e o dicionario Ir Indo tam\u00e9n como unha \u00abforma impura de goberno democr\u00e1tico, segundo o concepto aristot\u00e9lico, na que exerc\u00edan o poder aqueles individuos que seduc\u00edan e enganaban \u00e1s masas mediante o seu discurso.\u00bb.\nTam\u00e9n pode considerarse a demagoxia como un tipo perverso de oratoria, que permite atraer cara aos intereses propios as opini\u00f3ns dos demais empregando falacias ou argumentos aparentemente v\u00e1lidos que, por\u00e9n, tras unha an\u00e1lise das circunstancias, poden resultar inv\u00e1lidos ou simplistas.\nArist\u00f3teles sinalouna como a forma de goberno corrupta contraria \u00e1 democracia; Polibio definiuna como oclocracia.\nA demagoxia ap\u00f3iase nas masas, favorecendo e estimulando as s\u00faas ambici\u00f3ns m\u00e1is desatinadas, os sentimentos decadentes e elementais, e as desviaci\u00f3ns da real e consciente participaci\u00f3n activa na vida pol\u00edtica.\nIsto prod\u00facese mediante f\u00e1ciles e ilusorias promesas, impos\u00edbeis de manterse, que tenden a indicar como os intereses colectivos da masa popular, ou da parte m\u00e1is forte e preponderante dela, coinciden, en realidade m\u00e1is al\u00f3 de toda verdadeira l\u00f3xica de bo goberno, cos da comunidade tomada no seu conxunto.\nA demagoxia \u00e9 exercida polo demagogo, quen, aproveitando particulares situaci\u00f3ns hist\u00f3rico-pol\u00edticas e dirix\u00edndoas para fins propios, excita e gu\u00eda as masas populares somet\u00e9ndoas grazas a particulares capacidades oratorias e psicol\u00f3xicas, a mi\u00fado instintivas, que lle permiten interpretar os seus temperamentos e as s\u00faas esixencias m\u00e1is inmediatas, unindo a isto dotes carism\u00e1ticos non com\u00fans.\nNo desenvolvemento da demagoxia non se ten minimamente en conta, m\u00e1is que en forma extremadamente superficial e basta, os reais intereses do pa\u00eds, nin os resultados \u00faltimos aos que pode conducir co tempo a acci\u00f3n demag\u00f3xica, dirixida, en cambio, m\u00e1is que nada \u00e1 conquista e ao mantemento dun poder persoal ou dun grupo.\nCo termo demagoxia podemos pois referirnos a unha situaci\u00f3n pol\u00edtica correspondente \u00e1 descrita, pero na que dominan as masas en movemento e imponse sobre o lex\u00edtimo poder constitu\u00eddo e sobre a lei, facendo valer as s\u00faas propias demandas inmediatas e incontroladas. Neste caso Polibio fala m\u00e1is propiamente de oclocracia (goberno do xent\u00edo).\nNa historia das doutrinas pol\u00edticas consid\u00e9rase que foi Arist\u00f3teles quen individualizou e definiu por primeira vez a demagoxia, defin\u00edndoa como a \"forma corrupta ou dexenerada da democracia\" que leva \u00e1 instituci\u00f3n dun goberno tir\u00e1nico das clases inferiores ou, m\u00e1is a mi\u00fado, de moitos ou duns que gobernan en nome do pobo.\nXa que logo, cando nos gobernos populares a lei \u00e9 subordinada ao capricho de moitos, xorden os demagogos que, louvando e adulando as masas, exacerbando os seus sentimentos destrutivos e desviando o seu empe\u00f1o pol\u00edtico, consideran como \"inimigos do pobo\" ou da patria os opositores ao r\u00e9xime desp\u00f3tico instaurado, consolidando as\u00ed o seu propio poder a trav\u00e9s da eliminaci\u00f3n de toda oposici\u00f3n. Arist\u00f3teles define polo tanto, o demagogo como \"adulador do pobo\".\nA demagoxia, segundo Plat\u00f3n e Arist\u00f3teles, pode producir (como crise extrema da democracia), a instauraci\u00f3n dun r\u00e9xime autoritario olig\u00e1rquico ou tir\u00e1nico, que m\u00e1is frecuentemente nace da pr\u00e1ctica demag\u00f3xica que vai eliminando as\u00ed a toda oposici\u00f3n. Nestas condici\u00f3ns, os demagogos, arrog\u00e1ndose o dereito de interpretar os intereses das masas como int\u00e9rpretes de toda a naci\u00f3n, confiscan todo o poder e a representaci\u00f3n do pobo e instauran unha tiran\u00eda ou ditadura persoal.\nDeclarouse, xa que logo, a existencia de relaci\u00f3ns sadomasoquistas que gobernar\u00edan o v\u00ednculo entre o demagogo e as masas. O car\u00e1cter autoritario, tampouco explicado, que como fondo os vincula a ambos, consolida esta correspondencia, polo que hai por parte das masas, unha verdadeira identificaci\u00f3n co l\u00edder no momento da exaltaci\u00f3n individual e colectiva e, en consecuencia, prod\u00facese unha aceptaci\u00f3n d\u00f3cil da submisi\u00f3n.\nO demagogo non necesariamente conduce as masas \u00e1 revoluci\u00f3n sen\u00f3n que as instrumentaliza para os seus propios fins persoais, para proceder, unha vez obtida unha ampla aprobaci\u00f3n, non xa a un proceso de democratizaci\u00f3n ou de trasformaci\u00f3n do sistema sociopol\u00edtico, sen\u00f3n \u00e1 instauraci\u00f3n dun r\u00e9xime autoritario, do que o demagogo sexa o indiscutido e desp\u00f3tico xefe (F\u00fchrer), ou ao acordo coas autoridades e as instituci\u00f3ns existentes con tal que estas reco\u00f1\u00e9zanlle unha funci\u00f3n carism\u00e1tica indiscutible. Deste xeito os mecanismos represivos acent\u00faan, no canto de diminu\u00edr, as caracter\u00edsticas autoritarias do goberno e da sociedade, e impiden a toma de conciencia por parte das masas.\nFormas de demagoxia.\nFalacias:\nManipulaci\u00f3n do significado:\nOmisi\u00f3ns:\nRedefinici\u00f3n da linguaxe:\nT\u00e1cticas de descoido:\nEstat\u00edstica f\u00f3ra de contexto:\nDemonizaci\u00f3n:\nFalso dilema:\nNa antig\u00fcidade, era considerada a forma pol\u00edtica en que dexeneraba a democracia.\nNo noso contexto actual, est\u00e1 moi asociada \u00f3 mundo da pol\u00edtica e \u00e1s promesas, que despois na pr\u00e1ctica non se concretizan."}
{"id": "33467", "revid": "88215", "url": "https://gl.wikipedia.org/wiki?curid=33467", "title": "Sociocracia", "text": "Sociocracia, \u00e9, en suma, o goberno social. Forma de goberno te\u00f3rica onde a sociedade como un todo ser\u00eda detentora do poder."}
{"id": "33469", "revid": "12452", "url": "https://gl.wikipedia.org/wiki?curid=33469", "title": "Templario", "text": ""}
{"id": "33470", "revid": "23204", "url": "https://gl.wikipedia.org/wiki?curid=33470", "title": "Ilmenau", "text": "Ilmenau \u00e9 unha cidade de 26.713 habitantes do distrito de Ilm-Kreis, Turinxia, Alema\u00f1a. O r\u00edo Ilmenau, do mesmo nome, na Baixa Saxonia, e non pasa pola cidade de Ilmenau.\nHistoria.\nA primeira referencia \u00e1 cidade data do ano 1273, o que a converte no m\u00e1is antigo lugar mencionado en Turinxia. En 1341 recibiu dereitos de cidade. En 1777 fundouse na vila unha f\u00e1brica de porcelana, e en 1894 unha universidade. \nImenau conta con varios museos, como o \"Jagdhaus Gabelbach\" (antigo pavill\u00f3n de caza constru\u00eddo en 1783, no bosque sur do municipio, realiza exposici\u00f3ns forestais e cient\u00edficas), a \"Fischerh\u00fctte:\" na r\u00faa Langewiesener (antiga f\u00e1brica de vidro, cun obradoiro, \u00e1s veces realiza exposici\u00f3ns temporais de \u00f3ptica e luz), ou o \"Goethe-Stadt-Museum:\" dentro do Amtshaus en Marktplatz, que ademais de mostrar caracter\u00edsticas importantes da rexi\u00f3n, exp\u00f3n a conexi\u00f3n de Johann Wolfgang von Goethe coa cidade , que a escoll\u00eda como sitio habitual de descanso e onde escribiu varias das s\u00faas obras, entre elas un longo poema chamado \u00abIlmenau\u00bb.\nEcomom\u00eda.\nO principal sector econ\u00f3mico \u00e9 a enxe\u00f1ar\u00eda mec\u00e1nica. A miner\u00eda (cobre, prata e manganeso) tam\u00e9n foi historicamente importante. Desde 1777 a industria da porcelana e a industria do vidro, que tam\u00e9n se reconvertiu para fabricar instrumentos \u00f3pticos e de laboratorio. \nEnerx\u00eda renov\u00e1bel.\nPara o final da lexislatura comezada en 2021, a cidade pretende cubrir o 44% do seu consumo de enerx\u00eda con renov\u00e1beis. As emisi\u00f3ns de CO2 reduc\u00edronse arredor de dous terzos en 2020 desde 1990."}
{"id": "33471", "revid": "43749", "url": "https://gl.wikipedia.org/wiki?curid=33471", "title": "Rep\u00fablica Socialista Federativa Sovi\u00e9tica de Rusia", "text": ""}
{"id": "33473", "revid": "995", "url": "https://gl.wikipedia.org/wiki?curid=33473", "title": "Pobra do Carami\u00f1al", "text": ""}
{"id": "33474", "revid": "98629", "url": "https://gl.wikipedia.org/wiki?curid=33474", "title": "Monforte", "text": "Monforte (do lat\u00edn \"montem fortem\" \u2018monte fortificado\u2019) \u00e9 o nome de varias localidades en Espa\u00f1a, Italia e Portugal. En Francia e outros pa\u00edses tam\u00e9n aparece como Montfort, Monfort ou Montfoort, usado igualmente como patron\u00edmico correspondente. Pode referirse a:"}
{"id": "33475", "revid": "85894", "url": "https://gl.wikipedia.org/wiki?curid=33475", "title": "Carballeda", "text": "O top\u00f3nimo galego Carballeda pode referirse a:"}
{"id": "33480", "revid": "98629", "url": "https://gl.wikipedia.org/wiki?curid=33480", "title": "Askari", "text": "Nas linguas \u00e1rabe, persa e suahili, a palabra askari significa \"soldado\". Nas linguas occidentais esta palabra \u00e9 utilizada para definir \u00e1s tropas mercenarias ind\u00edxenas de \u00c1frica e Oriente que serviron \u00f3s ex\u00e9rcitos coloniais europeos durante os s\u00e9culos XIX e XX.\nOrixe.\nFunci\u00f3ns orixinais.\nO cometido orixinal dos askari era o de servir de apoio \u00e1s tropas coloniais procedentes da metr\u00f3pole e sufocar as revoltas locais contra estas. Os askari tam\u00e9n desempe\u00f1aron labores policiais e de seguridade persoal.\nInvasi\u00f3n de Abisinia.\nA finais do s\u00e9culo XIX, Italia invade Abisinia. Para iso leva a un bo n\u00famero de askari para engrosar o seu ex\u00e9rcito. A invasi\u00f3n \u00e9 frustrada en 1896 cando o ex\u00e9rcito abisinio vence \u00f3s italianos. Os askari que foron feitos prisioneiros foron mutilados en castigo por seren considerados traidores.\nPrimeira guerra mundial.\nAxi\u00f1a, os askari tam\u00e9n se usaron como forza de combate contra os ex\u00e9rcitos coloniais doutras naci\u00f3ns. O mellor exemplo disto deuse na primeira guerra mundial, cando o comandante Alema\u00f1a Paul von Lettow-Vorbeck se valeu de entre once mil e doce mil askari para manter en xaque \u00e1s forzas brit\u00e1nicas, moi superiores en n\u00famero. Os brit\u00e1nicos non puideron ga\u00f1ar unha soa batalla contra eles en \u00c1frica oriental en toda a contenda.\nNovos significados.\nSegunda guerra mundial.\nO termo acadou novos significados nas d\u00e9cadas posteriores. Durante a segunda guerra mundial os oficiais das SS o empregaron para denominar \u00f3s desertores do Ex\u00e9rcito Vermello sovi\u00e9tico que se un\u00edan m\u00e1is tarde \u00e1s filas alem\u00e1s.\nSur\u00e1frica.\nEn Sur\u00e1frica cham\u00f3uselle askari \u00f3s guerrilleiros que combat\u00edan orixinalmente contra o r\u00e9ximen do Apartheid e tras seren capturados, colaboraban co ex\u00e9rcito surafricano coma esp\u00edas ou mercenarios.\nHoxe.\nNa actualidade, a palabra tam\u00e9n \u00e9 empregada nalg\u00fans pa\u00edses africanos para denominar \u00f3s soldados armados con lanza ou, simplemente, a aqueles encargados de montar garda."}
{"id": "33481", "revid": "5863", "url": "https://gl.wikipedia.org/wiki?curid=33481", "title": "Henri Poincar\u00e9", "text": "Jules Henri Poincar\u00e9, xeralmente co\u00f1ecido como Henri Poincar\u00e9, nado en Nancy o 29 de abril de 1854 e finado en Par\u00eds o 17 de xullo de 1912, foi un prestixioso matem\u00e1tico, cient\u00edfico te\u00f3rico e fil\u00f3sofo da ciencia franc\u00e9s. Poincar\u00e9 \u00e9 descrito a mi\u00fado como o derradeiro \u00ab\"universalista\"\u00bb (logo de Gauss) capaz de entender e contribu\u00edr en todos os eidos da disciplina matem\u00e1tica. En 1894 descubriu o grupo fundamental dun espazo topol\u00f3xico.\nTraxectoria.\nNo campo da mec\u00e1nica elaborou diversos traballos sobre as teor\u00edas da luz e as ondas electromagn\u00e9ticas, e desenvolveu, xunto Albert Einstein e H. Lorentz, a Teor\u00eda da Relatividade restrinxida (tam\u00e9n co\u00f1ecida como Relatividade especial). A conxectura de Poincar\u00e9 \u00e9 unha das conxecturas (recentemente demostrada para a esfera tridimensional no espazo de catro dimensi\u00f3ns polo matem\u00e1tico ruso Grigory Perelman) m\u00e1is desafiantes da topolox\u00eda alx\u00e9brica, sendo o primeiro en considerares a posibilidade do caos nun sistema determinista, no seu traballo sobre \u00f3rbitas planetarias. Este traballo tivo pouco interese ata que comezou o estudo moderno da din\u00e1mica ca\u00f3tica en 1963.\nEn 1889 foi premiado polos seus traballos sobre o problema dos tres corpos, b\u00e1sico no \u00e1mbito da astronom\u00eda. Alg\u00fans dos seus traballos m\u00e1is importantes incl\u00faen os tres volumes de \"Os novos m\u00e9todos da mec\u00e1nica celeste\" (\"Les m\u00e9thodes nouvelles de la m\u00e9canique c\u00e9leste\"), publicados entre 1892 e 1899, e \"Lecci\u00f3ns de mec\u00e1nica celeste\" (\"Le\u00e7ons de m\u00e9canique c\u00e9leste\", 1905). Tam\u00e9n escribiu numerosas obras de epistemolox\u00eda, proped\u00e9utica, metodolox\u00eda e divulgaci\u00f3n cient\u00edfica que acadaron unha gran popularidade, como \"Ciencia e hip\u00f3tese\" (1901), \"Ciencia e m\u00e9todo\" (1908) e \"O valor da ciencia\" (1904)."}
{"id": "33482", "revid": "624", "url": "https://gl.wikipedia.org/wiki?curid=33482", "title": "946", "text": "Mortes.\nHistoria ano a ano"}
{"id": "33483", "revid": "56817", "url": "https://gl.wikipedia.org/wiki?curid=33483", "title": "947", "text": "V\u00e9xase tam\u00e9n.\nHistoria ano a ano"}
{"id": "33484", "revid": "56817", "url": "https://gl.wikipedia.org/wiki?curid=33484", "title": "948", "text": "V\u00e9xase tam\u00e9n.\nHistoria ano a ano"}
{"id": "33485", "revid": "56817", "url": "https://gl.wikipedia.org/wiki?curid=33485", "title": "949", "text": "V\u00e9xase tam\u00e9n.\nHistoria ano a ano"}
{"id": "33487", "revid": "1888", "url": "https://gl.wikipedia.org/wiki?curid=33487", "title": "Horizonte", "text": "Horizonte pode referirse a:"}
{"id": "33488", "revid": "89787", "url": "https://gl.wikipedia.org/wiki?curid=33488", "title": "Abelmosco", "text": "Os abelmoscos son plantas corm\u00f3fitas da familia das malv\u00e1ceas orixinarias da \u00c1frica tropical, Asia e Australia setentrional. Antigamente inclu\u00eddas no x\u00e9nero \"Hibiscus\", actualmente forman un x\u00e9nero propio: \"Abelmoschus\".\nO x\u00e9nero cont\u00e9n especies anuais e perennes de porte herb\u00e1ceo, que acadan os dous metros de altura. As follas te\u00f1en un largo de 10 a 40\u00a0cent\u00edmetros, con de tres a sete l\u00f3bulos. As flores te\u00f1en di\u00e1metros de catro a oito\u00a0cent\u00edmetros, con p\u00e9talos xeralmente brancos ou amarelos, a mi\u00fado cunha mancha escura na base de cada un deles. O froito \u00e9 unha c\u00e1psula, de cinco a 20 cent\u00edmetros de lonxitude, que cont\u00e9n m\u00faltiples sementes.\nServen de alimento \u00e1s larvas dalg\u00fans lepid\u00f3pteros, inclu\u00edndo \"Chionodes hibiscella\" (atopada en \"A. moschatus\").\nEtimolox\u00eda.\nDo \u00e1rabe \u0623\u0628\u0648 \u0627\u0644\u0645\u0633\u0643 (\"abu-l-misk\", \"pai do almiscre\"), nome dado polo alem\u00e1n Friedrich Kasimir Medikus en 1787 cando describiu o x\u00e9nero por primeira vez, observando caracteres diferenciais en estilos e estigmas (fronte a \"Hibiscus\").\nUsos.\nVarias especies te\u00f1en follas e va\u00ed\u00f1as comestibles. A especie de maior interese comercial \u00e9 \"A. esculentus\". \"Abelmoschus manihot\" proporciona filamentos comparables aos do xute (Corchorus capsularis), mentres que \"A. moschatus\" \u00e9 fonte de almiscre."}
{"id": "33490", "revid": "56817", "url": "https://gl.wikipedia.org/wiki?curid=33490", "title": "Microviridae", "text": "Microviridae (microv\u00edridos) \u00e9 unha familia de bacteri\u00f3fagos."}
{"id": "33492", "revid": "88215", "url": "https://gl.wikipedia.org/wiki?curid=33492", "title": "Ronnie Simpson", "text": "Ronald Campbell Simpson, co\u00f1ecido como Ronnie Simpson, nado en Glasgow o 11 de outubro de 1930 e finado na mesma cidade o 19 de abril de 2004, foi un futbolista e adestrador de f\u00fatbol escoc\u00e9s. Xogaba de porteiro e foi internacional coa selecci\u00f3n escocesa. Xogou no Celtic FC e foi compo\u00f1ente dos Lisbon Lions, que foran quen de consegui-la \u00fanica Copa de Europa que ten o club cat\u00f3lico al\u00f3 polo 1967.\nTraxectoria.\nXogou para os de Glasgow un total de 188 partidos de car\u00e1cter oficial quedando a s\u00faa portar\u00eda sen recibir gol ning\u00fan en aproximadamente o 50% dos encontros que disputou..\nAdemais de formar parte dese m\u00edtico Celtic entre as tempadas de 1964 \u00e1 de 1970 (ret\u00edrase non pola idade sen\u00f3n por unha mancadura nun brazo), ti\u00f1a defendido anteriormente as cores do Queen's Park, do Third Lanark, do Newcastle United e mais do Hibernian nesta orde.\nPuido vesti-la camisola nacional en 5 ocasi\u00f3ns cheg\u00e1ndolle o debut con 36 anos por incrible que poida semellar. De feito, foi un daqueles xogadores que venceron en Wembley no 1967 por 2-3 a uns ingleses que dende que quedaran campi\u00f3ns do mundo no ano anterior non perderan deica ese intre.\nEra fillo de Jimmy Simpson, un defensa central da d\u00e9cada dos 30 que chegara a xogar coa selecci\u00f3n escocesa de f\u00fatbol e que pertencera \u00f3 Rangers por curioso que poida resultar e \u00f3 Dundee United.\nComo adestrador tan s\u00f3 estivo en ativo un ano no mando do Hamilton Academical F.C.. A nivel persoal c\u00f3mpre salienta-lo galard\u00f3n recibido en 1967 de Xogador escoc\u00e9s do ano segundo a Asociaci\u00f3n de Xornalistas do F\u00fatbol Escoc\u00e9s.\nMorreu a causa dun infarto de miocardio."}
{"id": "33493", "revid": "1093", "url": "https://gl.wikipedia.org/wiki?curid=33493", "title": "Aberiota", "text": "A aberiota (Romulea uliginosa) \u00e9 unha planta herb\u00e1cea da familia das irad\u00e1ceas, bulbosa de talo curto -arredor de 6 cent\u00edmetros- e con flores de cor amarela ou rosa. Tam\u00e9n se co\u00f1ece como aberiota a Romulea clusiana.\nDescrici\u00f3n.\nPlanta perenne, glabra, con bulbo subterr\u00e1neo asim\u00e9trico e talo curto con follas. As d\u00faas follas basais case redondas con 4 sucos erectas ou deitadas, de 5\u2013 30\u00a0cm de longo e 0,8\u20132\u00a0mm de groso. Talo con at\u00e9 cinco follas. Flores semellantes \u00e1s do \"Crocus\", cun tubo corolino de s\u00f3 3\u20138\u00a0mm de longo, de distintas cores, polo interior xeralmente amarelas, p\u00e9talo branco at\u00e9 violeta ou verdoso, en ocasi\u00f3ns con raias escuras pola parte exterior, e el\u00edptico-lanceolado, en punta, de 2-5,5\u00a0cm de longo, raramente m\u00e1is curto. Os estigmas rebordan as anteras. Flora polo inverno e na primavera.\nH\u00e1bitat.\nBosques secos e noiros rochosos.\nDistribuci\u00f3n.\nMediterr\u00e1neo, deica o norte at\u00e9 Bulgaria. Semellante \u00e9 \"Romulea columnae\" con flores violeta p\u00e1lido, con nervios escuros por dentro e s\u00f3 9\u201319\u00a0mm de longo. Os estames superan os estigmas. Mediterr\u00e1neo, Europa occidental.\nEn Galicia at\u00f3pase nas catro provincias, en xeral f\u00f3ra dos areais costeiros.\nSinonimia.\nvar. bulbocodium Mediterr\u00e1neo ata Sud\u00e1n\nvar. crocea (Boiss. &amp; Heldr.) Baker, J. Linn. Soc., Bot. 16: 87 (1877). Turqu\u00eda e Siria.\nvar. leichtliniana (Heldr. ex Hal\u00e1csy) B\u00e9g., Annuaire Conserv. Jard. Bot. Gen\u00e8ve 11-12: 148 (1908). Sueste de Europa e Turqu\u00eda."}
{"id": "33494", "revid": "43327", "url": "https://gl.wikipedia.org/wiki?curid=33494", "title": "Aberraci\u00f3n", "text": "O termo aberraci\u00f3n p\u00f3dese utilizar para referirse:"}
{"id": "33495", "revid": "5312", "url": "https://gl.wikipedia.org/wiki?curid=33495", "title": "Presidencialismo", "text": "O presidencialismo \u00e9 un sistema de goberno no que o l\u00edder do poder executivo \u00e9 escollido polo pobo para mandatos regulares acumulando a funci\u00f3n de xefe de Estado e xefe de goberno. Este sistema de goberno foi creado polos norte-americanos no s\u00e9culo XVIII. A monarqu\u00eda inglesa actuaba como xefe de Estado sobre as trece colonias. O descontento coa actuaci\u00f3n do monarca e as influencias de autores que se opo\u00f1\u00edan \u00f3 sistema absolutista, principalmente Locke e Montesquieu, foron determinantes para que os americanos adoptasen un sistema onde houbesen mecanismos que impedisen a concentraci\u00f3n de poder.\nXuridicamente o presidencialismo caracter\u00edzase pola separaci\u00f3n de poderes. O presidente \u00e9 o xefe de Estado, e \u00e9 el quen escolle os xefes dos grandes departamentos (ministerios). O lexislativo, o xudicial e o executivo son independentes entre si."}
{"id": "33496", "revid": "736", "url": "https://gl.wikipedia.org/wiki?curid=33496", "title": "Oligarqu\u00eda", "text": "Oligarqu\u00eda (do grego \u03bf\u03bb\u03b9\u03b3\u03b1\u03c1\u03c7\u03af\u03b1, de \"ol\u00edgoi\", poucos, e \"arch\u00e9\", goberno) significa, literalmente, goberno de poucos. Por\u00e9n, como aristocracia significa, tam\u00e9n, goberno de poucos -neste caso, os mellores-, tense, por oligarqu\u00eda, o goberno en beneficio propio dun grupo reducido de persoas que pertencen a unha clase social privilexiada.\nLogo, o termo oligarqu\u00eda presenta un contido eticamente negativo \u00f3 denominar \u00f3 goberno dos ricos, mais tam\u00e9n pode indicar o goberno de poucos mantido pola intimidaci\u00f3n, como no caso da oligarqu\u00eda militar."}
{"id": "33497", "revid": "98629", "url": "https://gl.wikipedia.org/wiki?curid=33497", "title": "Fisioloxismo", "text": "Fisioloxismo \u00e9 un tipo de relaci\u00f3n de poder pol\u00edtico no que as acci\u00f3ns pol\u00edticas e decisi\u00f3ns son tomadas en troques de favores, favorecementos e outros beneficios a intereses individuais. \u00c9 un fen\u00f3meno que ocorre frecuentemente en parlamentos, mais tam\u00e9n no poder executivo, estreitamente asociado \u00e1 corrupci\u00f3n pol\u00edtica."}
{"id": "33498", "revid": "85894", "url": "https://gl.wikipedia.org/wiki?curid=33498", "title": "Protesta", "text": "A protesta expresa unha reacci\u00f3n contraria a eventos ou a situaci\u00f3n. As protestas poden adoptar moitas formas diferentes, desde as declaraci\u00f3ns individuais \u00e1s manifestaci\u00f3ns masivas. Os protestantes organizan unha protesta como unha maneira p\u00fablica de que as s\u00faas opini\u00f3ns se escoiten nunha tentativa de influenciar \u00e1 opini\u00f3n p\u00fablica ou \u00e1 pol\u00edtica do goberno, ou poden emprender a acci\u00f3n directa tentando decretar directamente as mudanzas desexadas por eles mesmos.\nFormas de protesta.\nAlgunhas formas reco\u00f1ecidas de protesta son:"}
{"id": "33499", "revid": "56817", "url": "https://gl.wikipedia.org/wiki?curid=33499", "title": "Condici\u00f3ns normais", "text": "A expresi\u00f3n Condici\u00f3ns normais empr\u00e9gase moito para a medida de volumes de gases (sendo o volume de 1\u00a0mol dun gas medido en condici\u00f3ns normais 22,4 L) e empr\u00e9gase tam\u00e9n frecuentemente no campo da termodin\u00e1mica.\nCando nos referimos a volumes de gases, Condici\u00f3ns normais de presi\u00f3n e temperatura (abreviadamente CNPT) ou presi\u00f3n e temperatura normais (abreviadamente PTN), son termos qu\u00edmicos que implican que a temperatura \u00e1 que se fai referencia \u00e9 de 0\u00b0C (273,16 K) e \u00e1 presi\u00f3n de 1 atm (definida como 101.325 Pa).\nA partir de 1982 a IUPAC recomendou empregar un valor para a presi\u00f3n est\u00e1ndar de 105 Pa = 100 kPa (equivalente a 1 bar).\nEn Termod\u00edn\u00e1mica a expresi\u00f3n condici\u00f3ns normais ou condici\u00f3ns est\u00e1ndar ten un significado distinto. Cando en Termodin\u00e1mica nos dan un valor de entalp\u00eda ou de entrop\u00eda ou de calquera outra magnitude en condici\u00f3ns normais ou est\u00e1ndar o termo condici\u00f3ns normais ou est\u00e1ndar ref\u00edrese a substancias (habitualmente a 1\u00a0mol das mesmas) no seu estado est\u00e1ndar (a forma m\u00e1is estable da substancia a 1 atmosfera de presi\u00f3n e a unha determinada temperatura, que adoita ser 298 K ou 25\u00a0\u00b0C).\nRepres\u00e9ntase po\u00f1endo un cero como super\u00edndice, as\u00ed H0 para referirse a entalp\u00eda est\u00e1ndar, S0 para referirse a entrop\u00eda est\u00e1ndar e de igual xeito para outras magnitudes termodin\u00e1micas."}
{"id": "33501", "revid": "56817", "url": "https://gl.wikipedia.org/wiki?curid=33501", "title": "Condici\u00f3ns est\u00e1ndar", "text": "Cando en Termodin\u00e1mica nos dan un valor de entalp\u00eda ou de entrop\u00eda ou de calquera outra magnitude en condici\u00f3ns normais ou est\u00e1ndar o termo condici\u00f3ns normais ou est\u00e1ndar ref\u00edrese a substancias (habitualmente a 1\u00a0mol das mesmas) no seu estado est\u00e1ndar (a forma m\u00e1is estable da substancia a 1 atmosfera de presi\u00f3n e a unha determinada temperatura, que adoita ser 298 K ou 25\u00a0\u00b0C).\nRepres\u00e9ntase po\u00f1endo un cero como super\u00edndice, as\u00ed H0 para referirse a entalp\u00eda est\u00e1ndar, S0 para referirse a entrop\u00eda est\u00e1ndar e de igual xeito para outras magnitudes termodin\u00e1micas.\nCando nos referimos a volumes de gases, Condici\u00f3ns normais ou est\u00e1ndar de presi\u00f3n e temperatura ou presi\u00f3n e temperatura normais, son termos qu\u00edmicos que implican que a temperatura \u00e1 que se fai referencia \u00e9 de 0\u00b0C (273,16 K) e \u00e1 presi\u00f3n de 1 atm (definida como 101.325 Pa).\nA partir de 1982 a IUPAC recomendou empregar un valor para a presi\u00f3n est\u00e1ndar de 105 Pa = 100 kPa (equivalente a 1 bar).\n1\u00a0mol dun gas medido en condici\u00f3ns normais ocupa un volume de 22,4 L."}
{"id": "33503", "revid": "197", "url": "https://gl.wikipedia.org/wiki?curid=33503", "title": "Os Biocos", "text": "Os Biocos son unhas explotaci\u00f3ns mineiras romanas a ceo aberto do s\u00e9culo I, situadas na Serra de Cabanas no concello de San Xo\u00e1n de R\u00edo (Ourense), caracterizadas polos catro biocos, buratos enormes no chan de forma circular, restos da antiga explotaci\u00f3n."}
{"id": "33507", "revid": "624", "url": "https://gl.wikipedia.org/wiki?curid=33507", "title": "Xenofonte de Atenas", "text": "Xenofonte ou en grego \u039e\u03b5\u03bd\u03bf\u03c6\u1ff6\u03bd, nado no 430 a. C. e finado no 354 a. C., foi un historiador, militar e fil\u00f3sofo grego, co\u00f1ecido polos seus escritos sobre a cultura e historia de Grecia.\nTraxectoria.\nNace en Atenas no demo de \"Erquia\", na segunda metade do s\u00e9culo -V, no seo dunha familia acomodada. A s\u00faa infancia e mocidade transcorreron durante a Guerra do Peloponeso (431-404) na que participou formando parte das forzas ecuestres. Foi disc\u00edpulo de S\u00f3crates, e escribiu di\u00e1logos inspirados na s\u00faa persoa. Durante o goberno dos Trinta Tiranos, Xenofonte uniuse a unha expedici\u00f3n de mercenarios gregos a Persia co\u00f1ecida como a \"Expedici\u00f3n dos Dez Mil\", contratados polo pr\u00edncipe persa Ciro o Xove (con quen trabou amizade), que se enfrontaba co seu irm\u00e1n m\u00e1is vello Artaxerxes II, o rei de Persia. \u00c1 morte de Ciro na batalla de Cunaxa, a expedici\u00f3n quedou abandonada \u00e1 s\u00faa sorte, polo que se tivo que abrir paso a trav\u00e9s de 1.500 quil\u00f3metros de territorio hostil ata chegar ao mar en Trapezonte, onde se puido escoitar o famoso berro \u00ab\u03b8\u03ac\u03bb\u03b1\u03c4\u03c4\u03b1! \u03b8\u03ac\u03bb\u03b1\u03c4\u03c4\u03b1! / \"thalatta! thalatta!\"\u00bb (\u00ab \"O mar! O mar!\"\u00bb) lanzado polos gregos ao enxergaren o Ponto Euxino \u00e1 sa\u00edda das monta\u00f1as. O relato de Xenofonte sobre esta expedici\u00f3n leva por nome \"An\u00e1basis\", e \u00e9 a s\u00faa obra m\u00e1is co\u00f1ecida.\nTras regresar a Grecia, Xenofonte entra ao servizo do rei espartano Axesilao II, que comandaba un corpo expedicionario grego para protexer as cidades gregas de Asia Menor dos persas (-396). Con todo, a alianza grega pronto se rompeu e no -394 tivo lugar a batalla de Coronea, na que Esparta se enfrontou a unha coalici\u00f3n de cidades gregas da que formaba parte Atenas. Xenofonte tomou parte na batalla, ao servizo de Axesilao, polo que foi desterrado da s\u00faa patria. En calquera caso, os espartanos distingu\u00edrono primeiro coa \"proxen\u00eda\" (honores concedidos a un h\u00f3spede estranxeiro) e m\u00e1is tarde cunha leira en territorio eleo, en Escilunte, preto de Olimpia, na que comezou a escribir parte da s\u00faa prol\u00edfica obra. Aqu\u00ed un\u00eduselle a s\u00faa esposa, Filesia, e os seus fillos, os cales foran educados en Esparta.\nNo -371 tivo lugar a batalla de Leuctra, trala cal os eleos recuperaron os territorios que lles foron arrebatados previamente por Esparta, e Xenofonte tivo que trasladarse a Corinto. Ao tempo, o poder emerxente de Tebas orixinou unha nova alianza espartano-ateniense contra Tebas, polo que lle foi levantada a prohibici\u00f3n de volver \u00e1 s\u00faa patria. Con todo, non hai evidencia de que Xenofonte retornase a Atenas.\nNas s\u00faas obras manif\u00e9stase hostil cara \u00e1 democracia ateniense e ori\u00e9ntase cara a formas m\u00e1is autoritarias, como as que co\u00f1eceu en Esparta e en Persia."}
{"id": "33508", "revid": "624", "url": "https://gl.wikipedia.org/wiki?curid=33508", "title": "Xenofonte", "text": "O nome de Xenofonte pode referirse a varias persoas da Antig\u00fcidade:"}
{"id": "33509", "revid": "23204", "url": "https://gl.wikipedia.org/wiki?curid=33509", "title": "Invasi\u00f3n (serie de televisi\u00f3n)", "text": "Invasi\u00f3n \u00e9 unha serie norteamericana de ciencia ficci\u00f3n que comezou a emitir a ABC o 21 de setembro de 2005 e que emitiu a TVG (2006). A serie conta a historia das consecuencias dun furac\u00e1n tras o que se infiltran nunha pequena cidade de Florida uns extraterrestres baseados na auga e comezan a asumir o control dos corpos dos seus habitantes."}
{"id": "33510", "revid": "5863", "url": "https://gl.wikipedia.org/wiki?curid=33510", "title": "A mi\u00f1a sogra e mais eu", "text": "A mi\u00f1a sogra e mais eu \u00e9 unha serie de televisi\u00f3n producida por Voz Audivisual para a TVG no ano 2004, creada e escrita por Ra\u00fal Dans e Daniel Dom\u00ednguez e dirixida por Quico Cadaval. O argumento c\u00e9ntrase nun actor en paro, \u00d3scar, que non ten m\u00e1is remedio que ir vivir coa s\u00faa familia \u00e1 casa da s\u00faa sogra, Ana."}
{"id": "33511", "revid": "98629", "url": "https://gl.wikipedia.org/wiki?curid=33511", "title": "Ciclo de Born-Haber", "text": "O ciclo de Born-Haber \u00e9 un ciclo de reacci\u00f3ns qu\u00edmicas desenvolvido nun principio por Max Born e o qu\u00edmico alem\u00e1n Fritz Haber en 1917.\nO ciclo de Born-Haber comprende a formaci\u00f3n dun composto i\u00f3nico dende a reacci\u00f3n dun metal (normalmente un elemento do grupo 1 ou 2) cun non metal (como hal\u00f3xenos, os\u00edxeno etc.). Os ciclos de Born-Haber empr\u00e9ganse principalmente como medio para calcular a enerx\u00eda de rede ou enerx\u00eda reticular, que non pode ser calculada directamente.\nA enerx\u00eda reticular est\u00e1 directamente involucrada na formaci\u00f3n de compostos i\u00f3nicos a partir de i\u00f3ns gasosos. Alg\u00fans qu\u00edmicos def\u00ednena como a enerx\u00eda que se desprende cando se forma un mol dunha substancia i\u00f3nica a partir dos i\u00f3ns constitu\u00edntes inicialmente separados (estado gasoso), outros como a enerx\u00eda necesaria para romper un mol dunha substancia i\u00f3nica e obter os i\u00f3ns constitu\u00edntes separados. A primeira definici\u00f3n implica unha reacci\u00f3n exot\u00e9rmica e a segunda unha reacci\u00f3n endot\u00e9rmica.\nUn ciclo de Born-Haber calcula a enerx\u00eda reticular comparando a entalp\u00eda est\u00e1ndar de formaci\u00f3n do composto i\u00f3nico coas entalp\u00edas correspondentes \u00f3s pasos necesarios para facer i\u00f3ns gasosos a partir dos elementos. Esta \u00e9 unha aplicaci\u00f3n da Lei de Hess.\nPara facer i\u00f3ns gasosos de elementos \u00e9 necesario convertelos en gas, disocialos se \u00e9 preciso e ionizalos. Se o elemento \u00e9 unha mol\u00e9cula haber\u00e1 que ter en conta a s\u00faa entalp\u00eda de disociaci\u00f3n. A enerx\u00eda necesaria para arrancar un electr\u00f3n e formar un cati\u00f3n \u00e9 a enerx\u00eda de ionizaci\u00f3n, mentres que a necesaria para engadilo e formar un ani\u00f3n \u00e9 a afinidade electr\u00f3nica.\nExemplo.\nO proceso de formaci\u00f3n do cloruro de sodio (s\u00f3lido), a partir do sodio (s\u00f3lido) e do cloro (gas), podemos consideralo a suma dos seguintes procesos:\n1- Transformar o sodio s\u00f3lido en sodio gas (sublimaci\u00f3n do sodio)\n2- Transformar os \u00e1tomos de sodio separados (gas) en i\u00f3ns sodio arrinc\u00e1ndolles un electr\u00f3n (ionizaci\u00f3n do sodio)\n3- Transformar as mol\u00e9culas de cloro (Cl2), en \u00e1tomos de cloro separados.\n4- Transformar os \u00e1tomos de cloro en i\u00f3ns cloruro proporcion\u00e1ndolles un electr\u00f3n.\n5- Xuntar os i\u00f3ns cloruro e os i\u00f3ns sodio dando lugar o cloruro de sodio.\nEstes procesos, poden ser esquematizados mediante as correspondentes reacci\u00f3ns qu\u00edmicas :\n1- Na (s) \u2192 Na (g) ; \u0394Hsublimaci\u00f3n\n2- Na(g) \u2192 Na+ (g) ; \u0394H ionizaci\u00f3n\n3- \u00bd Cl2 (g) \u2192 1 Cl (g) ; \u00bd \u0394H disociaci\u00f3n\n4- Cl (g) \u2192 Cl- (g) ; \u0394H afinidade electr\u00f3nica\n5- Na+ (g) + Cl- (g) \u2192 NaCl (s) ; \u0394H reticular\nDado que a formaci\u00f3n do cloruro de sodio:\nNa (s) + \u00bd Cl2 (g) \u2192 NaCl (s) ; \u0394H formaci\u00f3n\nequivale \u00e1 suma dos procesos antes relatados, a s\u00faa variaci\u00f3n de enerx\u00eda \u00e9 igual a suma da variaci\u00f3n de enerx\u00eda destes procesos (por aplicaci\u00f3n da Lei de Hess) e se co\u00f1ecemos o valor de t\u00f3dolos termos menos un (por exemplo desco\u00f1ecemos a enerx\u00eda de rede) este termo pode calcularse a partir dos demais.\n\u0394Hformaci\u00f3n = \u0394Hsublimaci\u00f3n + \u0394Hionizaci\u00f3n + \u00bd \u0394Hdisociaci\u00f3n + \u0394Hafinidade electr\u00f3nica + \u0394Hreticular"}
{"id": "33512", "revid": "85894", "url": "https://gl.wikipedia.org/wiki?curid=33512", "title": "Miro Magari\u00f1os", "text": "Ramiro Bahamonde Magari\u00f1os, co\u00f1ecido profesionalmente como Miro Magari\u00f1os, nado en Cuntis en 1957, \u00e9 un actor galego.\nActuou no teatro no Centro Dram\u00e1tico Galego, Teatro do Morcego e fundou a s\u00faa propia compa\u00f1\u00eda, a Compa\u00f1\u00eda Miro Magari\u00f1os. Tam\u00e9n actuou en cine e televisi\u00f3n."}
{"id": "33513", "revid": "890", "url": "https://gl.wikipedia.org/wiki?curid=33513", "title": "Ramiro Bahamonde Magari\u00f1os", "text": ""}
{"id": "33514", "revid": "23204", "url": "https://gl.wikipedia.org/wiki?curid=33514", "title": "950", "text": "V\u00e9xase tam\u00e9n.\nHistoria ano a ano"}
{"id": "33515", "revid": "23204", "url": "https://gl.wikipedia.org/wiki?curid=33515", "title": "Helmut Kohl", "text": "Helmut Joseph Michael Kohl, nado o 3 de abril de 1930 e finado o 16 de xu\u00f1o de 2017, foi un pol\u00edtico e estadista alem\u00e1n. Desempe\u00f1ou o cargo de chanceler de Alema\u00f1a entre o 1 de outubro de 1982 e o 27 de outubro de 1998. Ata o 3 de outubro de 1990, data da uni\u00f3n das d\u00faas Alema\u00f1as, foi s\u00f3 chanceler da Rep\u00fablica Federal de Alema\u00f1a, e a partir dese momento da Alema\u00f1a unida. Tam\u00e9n dirixiu o partido Uni\u00f3n Dem\u00f3crata Cristi\u00e1 (CDU) entre 1973 e 1998. Morreu o 16 de xu\u00f1o de 2017 aos 87 anos de idade.\nBiograf\u00eda.\nNacido en Ludwigshafen no seo dunha familia cat\u00f3lica e conservadora, Kohl foi alistado na Wehrmacht (o ex\u00e9rcito regular da Alema\u00f1a nazi) e loitou, sendo a\u00ednda adolescente, no per\u00edodo final da segunda guerra mundial.\nEstudou na Universidade de Heidelberg, onde se doutorou en Historia e Ciencia Pol\u00edtica.\nCasou con Hannelore Renner, \u00e1 que co\u00f1eceu cando contaba apenas 15 anos, coa que tivo dous fillos. O 5 de xullo de 2001 Hannelore foi achada morta na s\u00faa casa en Ludwigshafen. Casou despois con Maike Richter, en 2008.\nCarreira pol\u00edtica.\nKohl incorporouse \u00e1 CDU en 1947. En 1958 se doutorou en Historia cunha tese titulada \"O desenvolvemento pol\u00edtico no Palatinado e o rexurdimento dos partidos logo de 1945\". Entre 1969 e 1976 foi primeiro ministro do estado federado de Renania-Palatinado, pasando a continuaci\u00f3n a ser membro do Parlamento federal como l\u00edder da oposici\u00f3n cristi\u00e1n-dem\u00f3crata contra o goberno do socialdem\u00f3crata Helmut Schmidt. Foi candidato da CDU \u00e1 chanceler\u00eda nas elecci\u00f3ns federales de 1976, nas que se impuxo o SPD.\nO 1 de outubro de 1982 Kohl sucedeu a Helmut Schmidt como chanceler a trav\u00e9s dunha moci\u00f3n de confianza, na que o Partido Liberal de Alema\u00f1a (FDP), que ata ese momento apoiara aos socialdem\u00f3cratas, cambiou de alianza e apoiou aos democristianos. Nos primeiros d\u00edas do seu goberno, Kohl tivo que enfrontarse a unha dura oposici\u00f3n por parte dos socialdem\u00f3cratas: os seus adversarios pol\u00edticos refer\u00edanse a el a mi\u00fado co alcume despectivo de \"Birne\" ('pera', en alem\u00e1n), xa que a cabeza do chanceler represent\u00e1base nas caricaturas da \u00e9poca con esa forma. Inicialmente Kohl ofreceu unha imaxe d\u00e9bil, pero pronto se viu que se trataba dun pol\u00edtico decidido.\nKohl \u00e9 o chanceler de Alema\u00f1a que durante m\u00e1is tempo ocupou o cargo, exceptuando a Otto von Bismarck (que o foi durante 19 anos). O 27 de outubro de 1998 sucedeulle no posto Gerhard Schr\u00f6der tras unha importante vitoria do SPD nas elecci\u00f3ns daquel ano."}
{"id": "33517", "revid": "5863", "url": "https://gl.wikipedia.org/wiki?curid=33517", "title": "Heckler &amp; Koch USP", "text": "Heckler &amp; Koch USP (\"Universelle Selbstladepistole\") \u00e9 unha pistola semiautom\u00e1tica de fabricaci\u00f3n alem\u00e1 producida desde 1993. Orixinalmente constitu\u00edda por modelos de .40 S&amp;W e 9 mm Parabellum, m\u00e1is tarde desenvolveu unha variante .45 ACP e m\u00e1is adiante desenvolveu as series USP Compact, que est\u00e1n dispo\u00f1ibles en 9\u00a0mm Parabellum, .40 S&amp;W, .45 ACP, e .357 SIG."}
{"id": "33519", "revid": "56817", "url": "https://gl.wikipedia.org/wiki?curid=33519", "title": "Barril (hom\u00f3nimos)", "text": "Barril p\u00f3dese referir a:"}
{"id": "33520", "revid": "22570", "url": "https://gl.wikipedia.org/wiki?curid=33520", "title": "Gal\u00f3n", "text": "O gal\u00f3n \u00e9 unha medida de capacidade para medir volumes de l\u00edquidos. O gal\u00f3n americano equivale a 3,785411784 l mentres o gal\u00f3n brit\u00e1nico ou imperial equivale a 4,54609 l."}
{"id": "33521", "revid": "85894", "url": "https://gl.wikipedia.org/wiki?curid=33521", "title": "Felipe Calder\u00f3n", "text": "Felipe de Jes\u00fas Calder\u00f3n Hinojosa, nado o 18 de agosto de 1962 en Morelia, \u00e9 un pol\u00edtico mexicano membro do Partido de Acci\u00f3n Nacional (PAN) polo que foi candidato \u00e1s elecci\u00f3ns presidenciais de 2006 e nas que sa\u00edu elixido presidente de M\u00e9xico por estreito marxe de votos fronte \u00f3 candidato da esquerda Andr\u00e9s Manuel L\u00f3pez Obrador.\nTraxectoria.\nDurante a s\u00faa carreira foi Secretario Nacional da Xuventude Acci\u00f3n, Secretario da Educaci\u00f3n e Secretario-Xeral do Partido de Acci\u00f3n Nacional, era candidato para o Goberno de Michoac\u00e1n, en 1995. Entre 1994 e 1999, foi o presidente do Partido de Acci\u00f3n Nacional, representado dunha maior\u00eda na Asemblea do Distrito Federal, deputado federal por d\u00faas veces, de 2000 a 2003, foi coordinador do Grupo parlamentario do Partido de Acci\u00f3n Nacional na C\u00e1mara dos Deputados de M\u00e9xico. gustavo"}
{"id": "33522", "revid": "23204", "url": "https://gl.wikipedia.org/wiki?curid=33522", "title": "Abeto", "text": "\"Para o x\u00e9nero m\u00e1is com\u00fan ver artigo Abies.\"\nO abeto \u00e9 o nome co que se co\u00f1ece a diversas especies de \u00e1rbores dos x\u00e9neros Picea e Abies da familia Pinaceae nativas de bosques temperados de Europa, Asia e Am\u00e9rica do Norte. Acostuman ser especies de monta\u00f1a ou alta monta\u00f1a no sur de Europa. En Galicia non aparece ningunha especie de xeito natural malia seren com\u00fans en xardinaxe.\nAlgunhas especies dos x\u00e9neros Pseudotsuga e Cunninghamia tam\u00e9n reciben o nome de abeto, por exemplo o abeto de Douglas (\"Pseudotsuga menziesii\").\nAdoitan ser especies forestais de bos crecementos e madeira de calidade. Pola s\u00faa forma c\u00f3nica e o seu arume sempre verde acostuman empregarse coma ornamentais, especialmente en xardinaxe ou coma \u00e1rbores de Nadal.\nO bosque formado por abetos denom\u00ednase abetal."}
{"id": "33525", "revid": "25871", "url": "https://gl.wikipedia.org/wiki?curid=33525", "title": "Androide", "text": "Un androide \u00e9 un robot antropomorfo, o termo utilizouno pola primeira vez o escritor franc\u00e9s Auguste Villiers de l'Isle-Adam (1838-1889). O primeiro androide real foi o Repliee Q1 dese\u00f1ado por Hiroshi Ishiguro da Universidade de Osaka presentado na Expo 2005 de Aichi, o segundo androide foi o EveR-1, dese\u00f1ado por cient\u00edficos de Corea do Sur."}
{"id": "33526", "revid": "5863", "url": "https://gl.wikipedia.org/wiki?curid=33526", "title": "Aldea global", "text": "Aldea global \u00e9 o termo empregado habitualmente para describir as consecuencias da globalizaci\u00f3n da informaci\u00f3n e dos medios de comunicaci\u00f3n, en especial desde a invenci\u00f3n de Internet. O termo foi empregado por vez primeira por P. Wyndham Lewis no libro \"America and Cosmic Man\", publicado en 1948. Habitualmente empr\u00e9gase como met\u00e1fora para describir Internet e a World Wide Web, que globalizan a comunicaci\u00f3n permitindo que usuarios de todo o mundo se conecten entre si, permitindo a comunicaci\u00f3n directa entre toda a poboaci\u00f3n como se fose unha aldea. Esta nova realidade poder\u00eda ter implicaci\u00f3ns sociol\u00f3xicas ao formar novas estruturas dentro do contexto da cultura.\nEn 1968 o soci\u00f3logo canadense Marshall McLuhan publicou o ensaio \"Guerra e paz na Aldea Global\", onde desenvolve dito concepto."}
{"id": "33527", "revid": "111586", "url": "https://gl.wikipedia.org/wiki?curid=33527", "title": "The Quarrymen", "text": "The Quarrymen foi unha banda brit\u00e1nica de skiffle e rock and roll, inicialmente formada en Liverpool en 1956, por John Lennon, e que foi a orixe do que despois ser\u00eda The Beatles.\nHistoria.\nFormaci\u00f3n.\nEstivo integrada, entre outros, por tres dos catro membros de The Beatles (John Lennon, Paul McCartney e George Harrison), a banda m\u00e1is aclamada pola cr\u00edtica en toda a historia do rock. \nOrixinalmente composta por John Lennon e varios dos seus compa\u00f1eiros de colexio, The Quarrymen tomaron o seu nome da escola Quarry Bank High School, onde asist\u00edan devanditos m\u00fasicos. A nai de Lennon, Julia, ensinou ao seu fillo e a Eric Griffiths como afinar as s\u00faas guitarras do mesmo xeito que nun banjo, alg\u00fans acordes e a cantar.\nEn Galiza.\nEn En 2014 a ONG \"Acordes pola Paz\" organizou en Santiago de Compostela unha gala de homenaxe a John Lennon, presentada pola irm\u00e1 de Lennon, Julia Baird, xunto a Javier Gurruchaga, na que actuou o grupo The Qarrymen con Rod Davis."}
{"id": "33528", "revid": "1822", "url": "https://gl.wikipedia.org/wiki?curid=33528", "title": "Flammekueche", "text": "Flammkuchen, ou Flammenkuchen, \u00e9 un tipo de coca que se come en Alema\u00f1a e tam\u00e9n \u00e9 t\u00edpica da gastronom\u00eda da zona de Alsacia (Francia). En Alema\u00f1a hai tam\u00e9n outros tipos de receitas parecidas, o Palatinado e Baden.\nEn alsaciano \u00e9 co\u00f1ecido como Flammekuechle, e en franc\u00e9s \u00e1s veces trad\u00facese como tarte flamb\u00e9e.\nIngredientes e preparaci\u00f3n.\nA base da flammkuchen \u00e9 unha fina masa de pan sinxela, elaborada con fari\u00f1a e auga, sobre a que se colocan outros alimentos; tradicionalmente cebola cr\u00faa, touci\u00f1o e nata l\u00edquida, que adoita estar un pouco condimentada. Os ingredientes mist\u00faranse e b\u00f3tanse sobre a masa de pan en cru, e logo c\u00f3cense a forno forte de dez a quince minutos.\nDependendo da zona \u00fasase nata, unha especie de \"petitsu\u00eds\" batido (ao que chaman \"queixo fresco\") ou unha mestura de ambos."}
{"id": "33530", "revid": "85894", "url": "https://gl.wikipedia.org/wiki?curid=33530", "title": "Seitura", "text": "A seitura, corta ou sega era un traballo tradicional do agro galego que consist\u00eda en segar a planta de centeo ou trigo para despois na malla separar o gran da palla e almacenalo logo nas huchas ou tullas para consumilo durante o ano (facer pan, para os animais e para sementar \u00e1 volta do ano).\nHistoria e caracter\u00edsticas.\nTradicionalmente, polas condici\u00f3ns clim\u00e1ticas, en Galicia cultiv\u00e1base maiormente centeo e non trigo (na Galicia central, ata hai ben pouco cham\u00e1baselle pan \u00f3 centeo).\nAta a d\u00e9cada de 1970, data en que se foi xeneralizando a introduci\u00f3n de apeiros mec\u00e1nicos, un d\u00eda de seitura consist\u00eda no que a continuaci\u00f3n se dir\u00e1:\nComo era un traballo colectivo, no d\u00eda sinalado (un d\u00eda de sol contra o 25 de xullo, como di o refr\u00e1n: polo San Xo\u00e1n s\u00e9calle unha ra\u00edz \u00f3 pan, polo San Pedro s\u00e9calle a do medio e polo Santiago fouci\u00f1os \u00f3 agro) o dono das leiras chamaba unha cuadrilla de homes e mulleres, alg\u00fans a xornal, outros por raz\u00f3ns de veci\u00f1anza e axuda mutua e outra parte por familiares. Todos eles present\u00e1banse na casa do dono nada m\u00e1is romper o d\u00eda, provistos dos apeiros necesarios para o labor que \u00edan realizar: os homes con fouci\u00f1os e as mulleres e nenos s\u00f3 coas ga\u00f1as de traballar. Era costume ofrecerlles de almorzo caldo requente, torresmos con pan ou leite mazado.\nHab\u00eda que aproveitar as primeiras horas do d\u00eda, xa que a calor provocaba que se debullase o gran e se perdese. Xa na leira os homes en ringleiras \u00edan segando a palla e po\u00f1endo en feixes. Non era raro que houbera unha grande competencia entre os segadores mais afamados de cada lugar. Antes de comenzar a xornada afi\u00e1banse os fouci\u00f1os na moa da casa e despois cada segador \u00eda provisto dunha pequena pedri\u00f1a que utilizaba para afiar o apeiro se este se cegaba.\nEra raro ver unha muller segando, xa que o traballo reservado para esta era coller o feixe de palla, sacudirlle os fentos ou outras herbas malas que levase, e atalo cunha presa da mesma palla ata facer un mollo. Os nenos (alg\u00fans de s\u00f3 cinco ou seis anos) recoll\u00edan tras das atadoras as espigas que \u00edan quedando e tam\u00e9n ti\u00f1an que ir \u00e1 fonte m\u00e1is pr\u00f3xima por auga fresca nuns porr\u00f3ns de barro para os traballadores, e encargarse de gardalos \u00e1 sombra para que no se quentara a auga. E outros dedic\u00e1banse a recoller \"pan corvo\" que logo se vender\u00eda.\nCando a calor apertaba, o normal era retirarse, ben para comer nunha carballeira ou na casa do dono, que ti\u00f1a a obriga de ofrecerlles a comida, que era o \u00fanico pago para moitos deles. Unha vez segada unha leira, o normal era trasladarse a outra do mesmo propietario se non estaba moi lonxe e hab\u00eda tempo dabondo no mesmo d\u00eda. O \u00faltimo traballo era amorear os mollos en medouchos ou mont\u00f3ns perfectamente constru\u00eddos que protex\u00edan o gran dos paxaros e posibles inclemencias do tempo (a espiga escond\u00edase no interior do mont\u00f3n e cara a f\u00f3ra s\u00f3 quedaba a palla) ata que se trasladaran a eira para facer a meda unha ver remataba a seitura.\nNormalmente na construci\u00f3n dos medouchos participaban os m\u00e1is vellos que dirix\u00edan este labor ou a fac\u00edan eles mesmos, namentres os rapaces lles tra\u00edan os mollos espallados pola leira. Era costume que as mulleres fosen provistas de medias gordas ou ben de pantal\u00f3ns para evitar as feridas das canas que quedaban unha vez cortado o pan. A mesma precauci\u00f3n ti\u00f1an que adoptar os nenos.\nEsta forma de facer a seitura resistiu inalterable durante s\u00e9culos, ata que a finais da d\u00e9cada de 1960 e principios de 1970 apareceron as segadoras mec\u00e1nicas (as cl\u00e1sicas \"Bartollini\") que substitu\u00edron os fouci\u00f1os, se ben as atadoras, os mollos e os medochos segu\u00edronse facendo igual. E xa a mediados da d\u00e9cada de 1980 chegaron as colleitadoras que fac\u00edan a un tempo a sega e a malla."}
{"id": "33531", "revid": "1505", "url": "https://gl.wikipedia.org/wiki?curid=33531", "title": "Romano II", "text": "Romano II, nado en 939 e finado en 963, sucedeu ao seu pai Constantino VII como emperador bizantino \u00e1 idade de vinte e un anos, e morreu en 963,\nsegundo se cre, envelenado pola s\u00faa segunda esposa, a emperatriz Te\u00f3fano.\nTraxectoria.\nA\u00ednda pequeno, foi desposado con Berta, filla ilex\u00edtima de Hugo de Arl\u00e9s, rei de Italia -a cal cambia o seu nome a Eudocia ao converterse \u00e1 igrexa ortodoxa-; pero cando Hugo abdicou do trono de Italia e morreu en 947, e tam\u00e9n morreu Berta en 949, Romano fixo cumprir a promesa do seu pai que lle permit\u00eda elixir \u00e1 s\u00faa propia esposa. A elecci\u00f3n de Romano recaeu nada menos que \nna filla dun taberneiro chamada Anastaso, coa que casou, tomando esta o nome de Te\u00f3fano.\nFoi un emperador amante dos praceres, pero tam\u00e9n foi sensato na elecci\u00f3n dos seus ministros. O grande acontecemento do seu reinado foi a reconquista de Creta, tomada aos \u00e1rabes polo seu xeneral e sucesor no trono Nic\u00e9foro Focas en 961."}
{"id": "33532", "revid": "15490", "url": "https://gl.wikipedia.org/wiki?curid=33532", "title": "Constantino VII", "text": "Constantino VII Porfirox\u00e9neta o Porfirox\u00e9nito (\u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u03a0\u03bf\u03c1\u03c6\u03c5\u03c1\u03bf\u03b3\u03ad\u03bd\u03bd\u03b7\u03c4\u03bf\u03c2, \"Porphyrogenitos\", \"nacido na p\u00farpura\"), nado en Constantinopla no 905 e finado na mesma cidade o 9 de novembro de 959, foi o fillo do emperador bizantino Le\u00f3n VI o Sabio e sobri\u00f1o de Alexandre III. Obtivo o seu sobrenome como fillo lex\u00edtimo (ou m\u00e1is precisamente lexitimado) de Le\u00f3n, fronte a outros que pretenderon o trono durante a s\u00faa vida.\nReinado.\nAscendeu \u00e1 dignidade imperial \u00e1 idade de sete anos en 913, baixo a rexencia do patriarca Nicol\u00e1s o M\u00edstico. Nicol\u00e1s viuse obrigado a asinar a paz con Sime\u00f3n dos b\u00falgaros, ao que tivo que reco\u00f1ecer como emperador b\u00falgaro. Por mor diso, Nicol\u00e1s ser\u00eda desprazado da rexencia pola nai de Constantino, Zoe Karvounopsina.\nZoe tampouco non conseguiu \u00e9xito ning\u00fan cos b\u00falgaros, e en 919 foi substitu\u00edda por Romano Lecapeno, que casou \u00e1 s\u00faa filla Helena con Constantino.\nSegundo algunhas fontes, a mocidade de Constantino ser\u00eda especialmente triste, debido \u00e1 s\u00faa aparencia pouco agraciada, ao seu car\u00e1cter taciturno e por ser relegado ao terceiro nivel de sucesi\u00f3n, tralos dous fillos de Romano. Con todo, era un mozo moi intelixente con m\u00faltiples intereses, e dedicar\u00eda os anos apartado do trono para estudar os costumes da corte.\nRomano f\u00edxose co poder en solitario ata 944, cando foi deposto polos seus fillos, que reco\u00f1ecer\u00edan finalmente a Constantino como emperador.\nEn 949 Constantino dispuxo unha nova expedici\u00f3n contra os corsarios \u00e1rabes escondidos en Creta, pero do mesmo xeito que o intento do seu pai por reconquistar a illa en 911, fracasou nas s\u00faas aspiraci\u00f3ns. Este feito deu lugar a un ataque \u00e1rabe por terra sobre as posesi\u00f3ns bizantinas en Siria, Armenia e Italia, pero os territorios perdidos no leste ser\u00edan logo recuperados por Xo\u00e1n Tzimisces. En 957, grazas ao lume grego conseguiuse destru\u00edr unha frota \u00e1rabe.\nConstantino mantivo intensas relaci\u00f3ns diplom\u00e1ticas cos reinos estranxeiros, inclu\u00edndo ao califa de C\u00f3rdoba Abderram\u00e1n III. No outono de 957 Constantino recibiu a visita de Olga, princesa da Rus de K\u00ediv. A\u00ednda que nunca se aclararon as raz\u00f3ns desta viaxe, Olga foi bautizada co nome de Helena, inici\u00e1ndose as\u00ed a conversi\u00f3n do seu pobo ao cristianismo.\nConstantino morreu en 959 e foi sucedido polo seu fillo Romano II.\nLibros.\nA\u00ednda que en conxunto a valoraci\u00f3n do seu reinado \u00e9 positiva, Constantino resulta m\u00e1is co\u00f1ecido pola s\u00faa faceta de escritor e erudito. Escribiu (ou encargou que outros o fixesen no seu nome) obras como \"De ceremoniis\" (\"Sobre as cerimonias\"), que describe todo tipo de cerimonias cortes\u00e1s, que tam\u00e9n ser\u00edan recolleitas, a\u00ednda que con \u00e1nimo cr\u00edtico, na obra de Liutprando de Cremona; \"De administrando imperio\" (\"Sobre a administraci\u00f3n do Imperio\"), que ofrece consellos sobre como gobernar o Imperio e sobre como loitar contra os seus inimigos exteriores; e unha historia do Imperio que recoll\u00eda feitos acaecidos trala morte do cron\u00f3grafo Te\u00f3fanes en 817. Estes libros supo\u00f1en unha importante fonte de informaci\u00f3n para co\u00f1ecer a \u00e9poca de Constantino e o seu reinado. Constantino era tam\u00e9n un gran coleccionista de libros, manuscritos e obras de arte en xeral, as\u00ed como bo pintor."}
{"id": "33533", "revid": "98629", "url": "https://gl.wikipedia.org/wiki?curid=33533", "title": "Romano I", "text": "Romano I Lecapeno (\"Romanos I Lakapenos\", 870 - 948), compartiu o trono do Imperio bizantino con Constantino VII, exercendo o poder total entre 919 e 944. Era o almirante da frota bizantina no Danubio cando, ao saber da derrota do ex\u00e9rcito na batalla de Anchialus (917), decidiu dirixirse a Constantinopla.\nTraxectoria.\nTralo matrimonio da s\u00faa filla Helena con Constantino, foi nomeado, por primeira vez na historia bizantina, \"basileopator\" (\"pai do emperador\") en 919, e pouco despois, coroado coemperador do seu xenro. Durante o seu reinado intentouse limitar a acumulaci\u00f3n de latifundios por parte dos grandes terratenentes do Imperio. Os seus dous fillos, Estevo e Constantino, impacientes por ocuparen o poder e cansados da lonxevidade do seu pai, acabaron co seu reinado e poder case absoluto en 944, deport\u00e1ndoo \u00e1s illas dos Pr\u00edncipes no mar de M\u00e1rmara e obrig\u00e1ndoo a profesar como monxe. Pero no canto de facerse co poder, Constantino VII foi reco\u00f1ecido como \u00fanico emperador, sendo ambos deportados \u00e1 mesma illa xunto ao seu pai. Romano morreu en 948."}
{"id": "33534", "revid": "1505", "url": "https://gl.wikipedia.org/wiki?curid=33534", "title": "Alexandre III de Bizancio", "text": "Alexandre III, nado no ano 870 e finado no 913, foi un emperador bizantino, fillo do emperador bizantino Basilio I e irm\u00e1n de Le\u00f3n VI o Sabio.\nAlexandre fora nomeado coemperador durante o reinado do seu irm\u00e1n Le\u00f3n VI. Trala morte de Le\u00f3n en 912, Alexandre converteuse en emperador e rexente do fillo de Le\u00f3n, Constantino. O seu reinado foi moi breve, pois mentres os b\u00falgaros empezaban a prepararse para a guerra contra o Imperio, Alexandre morreu en 913. No seu leito de morte nomeou a Constantino como herdeiro, que pasar\u00eda a ser Constantino VII."}
{"id": "33535", "revid": "98629", "url": "https://gl.wikipedia.org/wiki?curid=33535", "title": "Le\u00f3n VI o Sabio", "text": "Le\u00f3n VI o Sabio , nado o 19 de setembro de 866 e finado o 11 de maio de 912, foi emperador bizantino de 886 a 912. \nTraxectoria.\nDo seu pai Basilio I herdou un imperio moito m\u00e1is extenso e poderoso que o que fora desde \u00e9poca de Xustiniano I no s\u00e9culo VI. Con todo, el e o seu pai odi\u00e1banse, e \u00e9 pos\u00edbel que Le\u00f3n non fose fillo de Basilio, sen\u00f3n de Miguel III, o titular do Imperio anterior a Basilio. Basilio estivo a piques de cegar a Le\u00f3n no seu adolescencia. En 886, Basilio morreu nun accidente de caza, a\u00ednda que no seu leito de morte sostivo que se trataba en realidade dun intento de asasinato no que estar\u00eda posibelmente implicado o propio Le\u00f3n.\nLe\u00f3n terminou a compilaci\u00f3n das \"Basilica\", a traduci\u00f3n grega e posta ao d\u00eda do c\u00f3digo xur\u00eddico creado por Xustiniano I, que se iniciara durante o reinado de Basilio.\nLe\u00f3n non logrou tantos \u00e9xitos no campo de batalla como Basilio, quen nunca fora derrotado polos b\u00falgaros, mentres que en 894 estes derrotaron ao ex\u00e9rcito de Le\u00f3n. En 895 tivo m\u00e1is \u00e9xito, tras aliarse por primeira vez cos maxiares, a\u00ednda que en 896, sen o apoio maxiar, os bizantinos volver\u00edan ser derrotados.\nLe\u00f3n deu lugar a un certo esc\u00e1ndalo por mor dos seus numerosos matrimonios. A s\u00faa primeira muller, \u00e1 que Basilio obrigou a casar con el, morreu en 897, e Le\u00f3n volveu casar con Zoe Zautzina, filla do seu conselleiro Zautzes, a\u00ednda que esta morreu tam\u00e9n en 899. Logo deste matrimonio, Le\u00f3n creou o t\u00edtulo de \"basileopator\" (\"pai do emperador\") para o seu pai pol\u00edtico. Trala morte de Zoe, un terceiro matrimonio resultaba tecnicamente ilegal, pero Le\u00f3n volveu casar, a\u00ednda que a s\u00faa esposa morreu en 901. No canto de casar por cuarta vez, o que (desde o punto de vista do patriarca Nicol\u00e1s M\u00edstico) ser\u00eda un pecado a\u00ednda maior c\u00f3 terceiro matrimonio, Le\u00f3n decidiu ent\u00f3n ter como amante a Zoe Karvounopsina. S\u00f3 se lle permitiu casar con ela cando esta deu a luz un fillo seu en 904, a\u00ednda que con moitas limitaci\u00f3ns, como a imposibilidade de lexitimar \u00e1 s\u00faa esposa como emperatriz.\nEn 907 Constantinopla sufriu un ataque dos Rus de K\u00ediv, que intentaban conseguir dereitos comerciais m\u00e1is vantaxosos co Imperio. Le\u00f3n pagoulles para lograr a paz, pero estes atacaron de novo en 911, e finalmente houbo que asinar un tratado comercial. Por outra banda, Le\u00f3n non tivo tanto \u00e9xito contra os \u00e1rabes, que derrotaron \u00e1 frota bizantina cando esta trataba de recuperar Creta en 912. Tras esta derrota, Le\u00f3n enfermou e morreu ao pouco tempo. Como o seu fillo era a\u00ednda un neno, o irm\u00e1n de Le\u00f3n e o seu coemperador nominal (a\u00ednda que sen poder real) Alexandre III pasou a ser o novo emperador."}
{"id": "33536", "revid": "98629", "url": "https://gl.wikipedia.org/wiki?curid=33536", "title": "Basilio I", "text": "Basilio I, chamado o Macedonio, nado en 811 e finado o 29 de agosto de 886), emperador bizantino, naceu nunha familia procedente de Armenia (de orixe non-eslava), asentada en Macedonia.\nTraxectoria.\nPasou parte da s\u00faa nenez en catividade en Bulgaria, onde a s\u00faa familia viviu cativa do pr\u00edncipe b\u00falgaro Krum desde 813. Logrou escapar e tivo ademais a fortuna de entrar ao servizo de Teofilitzes, un parente do c\u00e9sar Bardas (t\u00edo do emperador Miguel III 'o Borracho'), como paxe. Estando ao servizo deste, visitou a cidade de Patras, onde se ga\u00f1ou o favor de Danielis, unha rica dama que o tomou ao seu servizo e o dotou dunha gran fortuna. Por outra banda, pronto lograr\u00eda tam\u00e9n converterse en compa\u00f1eiro e membro da garda persoal (\"parakoimomenos\") de Miguel III.\nPara aumentar o seu favor ante Miguel III, divorciouse da s\u00faa esposa e casou con Eudocia Ingerina, unha das amantes de Miguel. Sempre se creu que Le\u00f3n VI, o sucesor de Basilio e o seu suposto fillo, era en realidade fillo de Miguel. Basilio conseguiu ent\u00f3n matar a Bardas, que gobernaba de feito o Imperio no canto de Miguel; o que levou a cabo co consentimento do emperador en abril de 866, e tan s\u00f3 unha semanas despois Basilio era nomeado \u2018\u2019c\u00e9sar\u2019\u2019. Por ent\u00f3n poucos imaxinar\u00edan que Basilio \u00eda ser capaz de gobernar o Imperio por si mesmo, pois era famoso por levar a mesma vida desordenada e orxi\u00e1stica que o seu amigo o emperador Miguel, pero en setembro de 867 asasinou a Miguel e comezou a reinar en solitario.\nBasilio inauguraba as\u00ed unha nova era na historia do Imperio, que se asocia tradicionalmente coa nova dinast\u00eda que acababa de fundar: a Dinast\u00eda Maced\u00f3nica. Tratouse dun per\u00edodo de expansi\u00f3n territorial durante o cal o Imperio se converteu na maior potencia da Europa do momento.\nA causa do extenso traballo lexislativo que Basilio levou a cabo, que consistiu na recuperaci\u00f3n e posta ao d\u00eda da compilaci\u00f3n de Xustiniano I, ad\u00f3itase co\u00f1ecelo como o \"segundo Xustiniano\". As leis foron compiladas nas \"Basilica\", que comprend\u00edan sesenta libros, e ademais prepar\u00e1ronse certos manuais xur\u00eddicos menores chamados \"Prochiron\" e \"Eisagoge\". Le\u00f3n VI completar\u00eda esta compilaci\u00f3n lexislativa. Por outra banda, a administraci\u00f3n fiscal de Basilio resultou ser bastante prudente.\nA s\u00faa pol\u00edtica eclesi\u00e1stica destacou polas boas relaci\u00f3ns con Roma. Unha das s\u00faas primeiras medidas consistiu en enviar ao exilio ao patriarca de Constantinopla Focio, restaurando ao Ignacio I, cuxos dereitos contaban co apoio do Hadri\u00e1n II. Con todo, Basilio non ti\u00f1a a intenci\u00f3n de someterse a Roma m\u00e1is al\u00f3 de certa medida. A decisi\u00f3n do tsar b\u00falgaro Boris I de Bulgaria de someter \u00e1 nova igrexa b\u00falgara \u00e1 xurisdici\u00f3n de Constantinopla supuxo un gran golpe para Roma, que pretend\u00eda facerse co seu control. En 877 Focio volveu ao patriarcado, e produciuse un certa ruptura, a\u00ednda que non formal, con Roma. Ser\u00eda un fito m\u00e1is na serie de conflitos que levaron ao Cisma de Oriente que deu lugar \u00e1 separaci\u00f3n das igrexas cat\u00f3lica e ortodoxa.\nO seu reinado estivo marcado por unha conflitiva guerra cos herexes bogomilos, herdada do seu predecesor. Recuperouse Chipre, pero s\u00f3 se puido manter durante sete anos; tam\u00e9n se reconquistou Bari e gran parte de Calabria, a\u00ednda que se perdeu Siracusa en Sicilia. Os \u00e9xitos militares en Italia abriron un novo per\u00edodo de dominaci\u00f3n bizantina en dita pen\u00ednsula. Pero, por encima de todo, os bizantinos foron de novo se\u00f1ores do Mediterr\u00e1neo e especialmente do Adri\u00e1tico.\nBasilio reinou durante 19 anos. A s\u00faa morte, o 29 de agosto de 886 debeuse a unhas febres contra\u00eddas tras un grave accidente de caza."}
{"id": "33541", "revid": "5863", "url": "https://gl.wikipedia.org/wiki?curid=33541", "title": "Artillar\u00eda", "text": "A artiller\u00eda ou artillar\u00eda \u00e9 a arma do ex\u00e9rcito que est\u00e1 a cargo de armas de fogo superiores \u00f3 calibre 20 con carga explosiva. Tam\u00e9n se refire o conxunto de armas dese\u00f1adas para disparar prollectis de tama\u00f1o considerable. A palabra segundo se utiliza no contexto actual orixinouse na Idade Media, prov\u00e9n do franc\u00e9s antigo \"atellier\" (arranxar) e \"attillement\" (equipamento). A partir do s\u00e9culo XIII un \"artillier\" referiase a un construtor de calquera equipamento de guerra e nos seguintes 250 anos a palabra artiller\u00eda cubriu todas as formas de armas militares. Propiamente a artiller\u00eda nace coa aparici\u00f3n da p\u00f3lvora. Na Europa do s\u00e9culo XIV hai varias referencias \u00f3 uso de pezas artilleiras primitivas en Al-Andalus e en Inglaterra, consist\u00edan nunha especie de potes de ferro que disparaban croios e frechas de gran tama\u00f1o. Na batalla de Crezy (1346) s\u00e1bese dun can\u00f3n que disparaba croios."}
{"id": "33542", "revid": "25871", "url": "https://gl.wikipedia.org/wiki?curid=33542", "title": "Batalla de Legnica", "text": "A Batalla de Legnica ou batalla de Wahlstadt ocorreu o 9 de abril de 1241 en Legnickie Pole entre os invasores mongois e unha forza combinada de alem\u00e1ns e polacos baixo o mando de Henrique II o piadoso, duque de Silesia, co apoio da nobreza feudal e os templarios. A\u00ednda que a vitoria foi para os mongois non conseguiron avanzar m\u00e1is debido \u00e1 inestabilidade pol\u00edtica do Imperio Mongol."}
{"id": "33546", "revid": "408", "url": "https://gl.wikipedia.org/wiki?curid=33546", "title": "Afonso Henriques", "text": ""}
{"id": "33547", "revid": "181", "url": "https://gl.wikipedia.org/wiki?curid=33547", "title": "Cereixeira", "text": ""}
{"id": "33548", "revid": "1576", "url": "https://gl.wikipedia.org/wiki?curid=33548", "title": "El ingenioso hidalgo Don Quijote de la Mancha", "text": ""}
{"id": "33552", "revid": "88215", "url": "https://gl.wikipedia.org/wiki?curid=33552", "title": "Tommy Gemmell", "text": "Thomas Gemmell, nado en Glasgow o 16 de outubro do 1943, foi un futbolista escoc\u00e9s.\nAlcumado coma Big Tam por se-lo xogador m\u00e1is grande do Celtic da s\u00faa \u00e9poca cunha estatura de arredor do 1.90 metros, destacou por ser un daqueles lendarios Lisbon Lions que acadaron a \u00fanica Copa de Europa al\u00f3 polo 1967 para o conxunto cat\u00f3lico. Cos verdibrancos xogou 418 partidos metendo 63 goles dos que 31 foron de penalti (era a s\u00faa especialidade).\nSempre cando xogou \u00f3 f\u00fatbol desenvolveu o rol de lateral esquerdo, demarcaci\u00f3n na que defendeu a camisola do Coltness United, Celtic, Nottingham Forest e Dundee F.C. por esta orde. Este home logrou o gol que supu\u00f1a a igualada moment\u00e1nea nesa final do 1967 xogada no Estadio Nacional de Lisboa cun tanto de factura espectacular. E tam\u00e9n foi quen de asina-lo tanto da final da Copa de Europa de 1970 na que o Celtic non puido co Feyenoord.\nTam\u00e9n tivo a honra de poder representar \u00e1 selecci\u00f3n escocesa de f\u00fatbol nun total de 18 ocasi\u00f3ns, facendo un gol nun encontro no que Escocia vencera a Chipre por 8-0 no 1970. Tam\u00e9n da s\u00faa estad\u00eda na selecci\u00f3n nacional haber\u00eda que salienta-lo feito de que era un dos xogadores que artellaba aquel cadro escoc\u00e9s que derrotou a Inglaterra no 1967 en Wembley por 2-3.\nComa adestrador foino do Dundee F.C. e mais do Albion Rovers."}
{"id": "33554", "revid": "98629", "url": "https://gl.wikipedia.org/wiki?curid=33554", "title": "Jim Craig", "text": "James Philip Craig, nado en Glasgow o 7 de maio de 1943), co\u00f1ecido polos seus achegados coma Cairney, foi un xogador de f\u00fatbol escoc\u00e9s, un dos Lisbon Lions.\nChegou \u00f3 Celtic de Glasgow asinando un contrato de afeccionado no 1963 para se converter en profesional o 7 de xaneiro de 1965. Dende ent\u00f3n e ata o seu retiro vestiu a camisola verdibranca nun total de 231 ocasi\u00f3ns metendo 6 goles. Este xogador escoc\u00e9s desenvolv\u00eda a demarcaci\u00f3n de lateral dereito.\nA pesar dos grandes fitos acadados co Celtic, s\u00f3 puido te-la oportunidade de xogar para a Selecci\u00f3n escocesa de f\u00fatbol nunha ocasi\u00f3n sendo un encontro de clasificaci\u00f3n para a Eurocopa de 1968 contra o Pa\u00eds de Gales co resultado final de 3-2 para os escoceses.\n\u00c9 rechamante o feito de que despois de pasaren uns anos dende a consecuci\u00f3n da Copa de Europa se retirara do f\u00fatbol para dedicarse enteiramente \u00f3 seu grande so\u00f1o, ser odont\u00f3logo."}
{"id": "33555", "revid": "98629", "url": "https://gl.wikipedia.org/wiki?curid=33555", "title": "Bobby Murdoch", "text": "Robert Murdoch, nado o 17 de xullo de 1944 e finado o 15 de maio de 2001 a causa dunha apoplex\u00eda, foi un futbolista escoc\u00e9s.\nEste escoc\u00e9s destacou no mediocampo daquel Celtic hist\u00f3rico ga\u00f1ador da Copa de Europa no 1967 sendo, deste xeito, un m\u00e1is daqueles Lisbon Lions, que tanta sona tiveron na \u00e9poca. Chegou a Celtic Park sendo ben novo o 23 de outubro de 1959. Representou os de Glasgow en 484 encontros logrando unha suma total de 102 goles.\nDespois de marchar de Celtic Park no 1973 seguiu a xogar \u00f3 f\u00fatbol no Middlesbrough F.C. ata a s\u00faa retirada en 1976. Nas tarefas de adestrador comezou levando \u00e1s categor\u00edas pequenas do propio Middlesbrough para chegar m\u00e1is adiante a se-lo adestrador do primeiro equipo por s\u00f3 unha tempada, a de 1981-1982.\nNa selecci\u00f3n escocesa de f\u00fatbol xogou 12 partidos metendo 6 goles co que demostrou a s\u00faa grande cualidade de ser un centrocampista con cheiro de gol e tam\u00e9n aquela coherencia no xogo que xa o fixera sonado no Celtic."}
{"id": "33559", "revid": "98629", "url": "https://gl.wikipedia.org/wiki?curid=33559", "title": "Billy McNeill", "text": "William McNeill, nado en Bellshill o 2 de marzo de 1940, foi un futbolista escoc\u00e9s.\nFoi un dos Lisbon Lions, \u00e9 dicir, un dos compo\u00f1entes daquel selecto grupo de xogadores que lograron ga\u00f1a-la Copa de Europa no 1967 pr\u00f3 Celtic FC. Co\u00f1ec\u00edaselle tam\u00e9n nos seus tempos de futboleiro coma Cesar polo feito de que era un dos pouqui\u00f1os xogadores que daquela posu\u00edan un coche de seu, lembrando desta maneira \u00f3 actor C\u00e9sar Romero que fac\u00eda a fuxida no seu coche no filme orixinal de Ocean's Eleven.\nEste defensa central chegou \u00f3 Celtic sendo ben mozo dende un equipo de xuven\u00eds chamado Blantyre Victoria no 1957 para quedar no conxunto cat\u00f3lico de por sempre coma xogador ata o seu retiro en 1975 e chegando a ser considerado o capit\u00e1n m\u00e1is importante do club en toda a s\u00faa historia. Fixo 830 aparici\u00f3ns pr\u00f3 equipo de Celtic Park acadando 35 goles e ga\u00f1ouse 29 internacionalidades pola Selecci\u00f3n escocesa de f\u00fatbol logrando 3 tantos.\nEste xogador dif\u00edcil de canear pr\u00f3s seus rivais, por mor dos seus 1.85 metros e arredor de 90 quilogramos, tam\u00e9n foi adestrador. Comezou a s\u00faa carreira polos banqui\u00f1os no Clyde F.C. no 1977 para no mesmo ano ir parar \u00f3 Aberdeen F.C. antes de volver \u00e1 s\u00faa casa para servir \u00f3 Celtic dende 1978. Tras cinco tempadas en Glasgow foi probar sorte en 1983 a Inglaterra primeiro co Manchester City F.C. e despois co Aston Villa F.C. pero sen demasiado bo p\u00e9 no seu derradeiro ano \u00f3 descender \u00e1mbolos dous equipos de categor\u00eda na mesma tempada (1986-1987). Volta novamente \u00f3 Celtic para comezar a dirixi-lo club no ano do seu centenario e tras catro anos futbol\u00edsticos dimite. P\u00faxolle punto derradeiro \u00e1 s\u00faa carreira de adestrador no Hibernian mais xa coma un adestrador interino.\nPara rematar haber\u00eda que salientar que foi premiado coa Orde do Imperio Brit\u00e1nico grazas a todo o que este futboleiro supuxo pr\u00f3 Celtic mais tam\u00e9n pr\u00f3 f\u00fatbol brit\u00e1nico e co galard\u00f3n de Futbolista escoc\u00e9s do ano segundo a Asociaci\u00f3n de Xornalistas do F\u00fatbol Escoc\u00e9s en 1965."}
{"id": "33560", "revid": "88215", "url": "https://gl.wikipedia.org/wiki?curid=33560", "title": "John Clark", "text": "John Clark, nado na pequena localidade de Larkhall, Lanarkshire o 13 de marzo de 1941, foi un futbolista escoc\u00e9s.\nTraxectoria.\nAcadou sona \u00f3 pertencer \u00f3 grupo dos Lisbon Lions, os xogadores que conseguiran a primeira e, deica o momento actual, a senlleira Copa de Europa para o Celtic, en 1967. Era mediocampista e xogara naquel d\u00eda co 6 nas s\u00faas costas. Xogou cos cat\u00f3licos en 318 ocasi\u00f3ns sumando 3 goles.\nCoa Selecci\u00f3n escocesa de f\u00fatbol fixo 5 aparici\u00f3ns."}
{"id": "33561", "revid": "72012", "url": "https://gl.wikipedia.org/wiki?curid=33561", "title": "Jimmy Johnstone", "text": "James Connolly Johnstone, tam\u00e9n chamado Jinky, nado o 30 de setembro do 1944 na vila escocesa de Uddingston (Lanarkshire) e finado o 13 de marzo do 2006 na mesma localidade, foi un futbolista escoc\u00e9s.\nTraxectoria.\nFoi un dos grandes da historia do Celtic \u00f3 artellar parte dos Lisbon Lions que conseguiran ga\u00f1ar a Copa de Europa para os cat\u00f3licos de Glasgow no 1967. Cos verdibrancos xogou 515 encontros conseguindo 130 goles.\nPero non s\u00f3 xogou para o Celtic, sen\u00f3n que tam\u00e9n o fixo no San Xos\u00e9 Earthquakes antes de volver \u00f3 Reino Unido no 1975 para xogar previamente \u00f3 seu retiro no Sheffield United, Dundee F.C., Shelbourne F.C. e Elgin City nesta orde.\nFutbolista que desenvolv\u00eda o rol de extremo e de curta estatura co seu 1.57 metros mais moi r\u00e1pido, \u00e1xil, forte, un dia\u00f1o coa bola nos p\u00e9s e un xogador que endexamais se vi\u00f1a cara embaixo. De feito ga\u00f1ou o sobrenome de \"Lord of the Wings\", \u00e9 dicir, de se\u00f1or das bandas.\nRepresentou a selecci\u00f3n escocesa nun total de 23 veces acadando 4 tantos e sendo part\u00edcipe da sonada vitoria en Wembley por 2-3 fronte \u00f3s ingleses en 1967.\nFoi Bal\u00f3n de Bronce nunha ocasi\u00f3n."}
{"id": "33562", "revid": "85894", "url": "https://gl.wikipedia.org/wiki?curid=33562", "title": "Sergei Mikhailovich Prokudin-Gorskii", "text": "Sergei Mikhailovich Prokudin-Gorskii, nado en Murom o e finado en Par\u00eds o 27 de setembro de 1944, foi un fot\u00f3grafo e qu\u00edmico ruso.\nTraxectoria.\nEstudou qu\u00edmica con grandes especialistas en San Petersburgo, Berl\u00edn e Par\u00eds e desenvolveu unha t\u00e9cnica propia para tirar fotograf\u00edas en cor. O seu proceso empregaba unha c\u00e1mara que tiraba unha serie de fotos monocrom\u00e1ticas nunha secuencia moi r\u00e1pida, cada unha a trav\u00e9s dun filtro de cor diferente. \u00d3 proxectar as tres fotos monocrom\u00e1ticas coa luz da cor axeitada era posible reconstru\u00edr a escena coas cores orixinais. Non obstante, non dispu\u00f1a de mecanismo para realizar impresi\u00f3ns das fotos que obti\u00f1a. Cara a 1905 Prokudin-Gorskii concibiu o proxecto de documentar co seu m\u00e9todo a historia, cultura e modernizaci\u00f3n do Imperio ruso para que fose utilizado nas escolas do Imperio, o que contou co total apoio do tsar Nicolao II, que puxo \u00e1 s\u00faa disposici\u00f3n un tren equipado cunha c\u00e1mara escura e o acceso a \u00e1reas restrinxidas."}
{"id": "33564", "revid": "75439", "url": "https://gl.wikipedia.org/wiki?curid=33564", "title": "HK4", "text": "HK4 \u00e9 unha pistola fabricada por Heckler &amp; Koch en 1967 e que estivo en produci\u00f3n ata 1984, en total produc\u00edronse 38 000, delas 12 000 para a polic\u00eda alem\u00e1 e outras axencias gobernamentais na variedade do calibre 7.65 Browning co\u00f1ecida como HK4 P11."}
{"id": "33565", "revid": "85894", "url": "https://gl.wikipedia.org/wiki?curid=33565", "title": "Fernando Romay", "text": "Fernando Romay Pereiro, nado na Coru\u00f1a o 23 de setembro de 1959, \u00e9 un ex xogador de baloncesto galego. Mide 2,13 m.\nTraxectoria.\nXogou no Real Madrid dende 1976 ata 1993. Durante este per\u00edodo o equipo obtivo sete t\u00edtulos de Liga, cinco de Copa do Rei, dous de Copa de Europa, tres de Recopa, un de Copa Korac, dous da Copa Intercontinental e un Campionato Mundial de Clubs.\nXogou na selecci\u00f3n de baloncesto de Espa\u00f1a, coa que conseguiu a medalla de prata nos Xogos Ol\u00edmpicos de 1984. Participou tam\u00e9n nos Xogos Ol\u00edmpicos de 1980 e en tres Mundobasket e catro Eurobasket.\nNos \u00faltimos anos adicou o seu tempo a colaborar en diferentes programas de televisi\u00f3n (chegou incluso a actuar nun cap\u00edtulo da serie \"Pratos combinados\") e apoiar diferentes organizaci\u00f3ns non gobernamentais. Recibiu a Medalla de Prata de Galicia en 1998."}
{"id": "33566", "revid": "5863", "url": "https://gl.wikipedia.org/wiki?curid=33566", "title": "Mauser HSc", "text": "A Mauser HSc \u00e9 unha pequena pistola alem\u00e1 semiautom\u00e1tica fabricada en 1937 do calibre 7.65 Browning para o uso da polic\u00eda alem\u00e1 e para autodefensa a\u00ednda que tam\u00e9n a utilizou a Luftwaffe e a Kriegsmarine, fabricouse ata pouco antes da fin da segunda guerra mundial. Despois de 1945, Francia ocupou as fabricas da Mauser e a HSC foi utilizada na guerra de Indochina. Volveuse fabricar de novo entre 1969 e 1977 con destino na s\u00faa maior parte os Estados Unidos de Am\u00e9rica."}
{"id": "33568", "revid": "5863", "url": "https://gl.wikipedia.org/wiki?curid=33568", "title": "Sauer 38H", "text": "Sauer 38H foi unha pequena pistola semiautom\u00e1tica alem\u00e1 que se fabricou desde 1938 e a fin da segunda guerra mundial. A maior\u00eda das versi\u00f3ns desta pistola utilizaron o calibre 7.65 Browning a\u00ednda que houbo tam\u00e9n versi\u00f3ns cos calibres .380 ACP e .22 LR. Moi utilizada pola polic\u00eda alem\u00e1 e as formas armadas, en especial a Luftwaffe"}
{"id": "33569", "revid": "56817", "url": "https://gl.wikipedia.org/wiki?curid=33569", "title": ".40 S&amp;W", "text": ".40 S&amp;W \u00e9 un calibre de 10\u00a0mm dese\u00f1ado por Smith &amp; Wesson, co\u00f1ecido fabricante norteamericano de armas de fogo, o calibre \u00e9 unha evoluci\u00f3n do 10 mm Auto que fora adoptado polo FBI pero que era visto como demasiado potente por alg\u00fans axentes."}
{"id": "33570", "revid": "5863", "url": "https://gl.wikipedia.org/wiki?curid=33570", "title": "Browning HP", "text": "Browning Hi-Power \u00e9 unha pistola baseada nunha pistola semiautom\u00e1tica patentada por John Browning en 1922 nos Estados Unidos e que levou a idea a B\u00e9lxica onde foi fabricada pola Fabrique Nationale de Herstal a partir de 1935 e que a\u00ednda se fabrica, foi unha das armas m\u00e1is influentes usada por numerosas forzas armadas."}
{"id": "33571", "revid": "529", "url": "https://gl.wikipedia.org/wiki?curid=33571", "title": "Browning Hi-Power", "text": ""}
{"id": "33574", "revid": "529", "url": "https://gl.wikipedia.org/wiki?curid=33574", "title": "Abisal", "text": ""}
{"id": "33577", "revid": "29398", "url": "https://gl.wikipedia.org/wiki?curid=33577", "title": "M\u00edchel Salgado", "text": "Miguel \u00c1ngel \"M\u00edchel\" Salgado Fern\u00e1ndez, nado en Vide (As Neves) o 22 de outubro de 1975, \u00e9 un exfutbolista galego. Xogaba de defensa e foi internacional coa selecci\u00f3n espa\u00f1ola e mais coa selecci\u00f3n galega, da cal foi seleccionador xunto con Fran.\nTraxectoria.\nM\u00edchel Salgado comezou a s\u00faa carreira como futbolista nas categor\u00edas inferiores do Celta de Vigo. Na tempada 1994\u201395 deu o salto ao cadro do primeiro equipo vigu\u00e9s. Tras estar cedido no UD Salamanca a tempada 1996\u201397, Salgado volveu ao Celta de Vigo onde se consolidou como un dos mellores defensas do f\u00fatbol espa\u00f1ol, que o levaron \u00e1 selecci\u00f3n en 1998, coa que debutou coa derrota de Espa\u00f1a en Chipre (3\u20132).\nNo ver\u00e1n de 1999 o Real Madrid f\u00edxose cos servizos do lateral galego, que ga\u00f1ou a titularidade dende ent\u00f3n no once merengue. \u00c9 co\u00f1ecido como \"Il due\" (o 2), o seu dorsal. No ver\u00e1n de 2009, malia ter tres anos m\u00e1is de contrato co club branco, o Real Madrid decidiu prescindir dos seus servizos. Salgado fichou polo Blackburn Rovers, que milita na Premier League inglesa, club no que permaneceu at\u00e9 2012.\nO 6 de maio de 2016 foi presentado, xunto con Fran, como seleccionador da selecci\u00f3n galega.\nComo empresario.\nM\u00edchel Salgado converteuse, grazas aos beneficios conseguidos coa pr\u00e1ctica deportiva, nun importante empresario. Pos\u00fae intereses inmobiliarios en Vigo, asociado nalg\u00fans casos ao exfutbolista Valery Karpin, e no Porri\u00f1o. Tam\u00e9n ten investimentos na cr\u00eda de cabalos de carreiras, e \u00e9 o presidente do club de h\u00f3ckey a pat\u00edns Vigo Stick.\nTam\u00e9n ten intereses no sector audiovisual, onde pos\u00fae unha porcentaxe da canle Destino Galicia, unha canle de televisi\u00f3n dixital de tem\u00e1tica galega.\nVida persoal.\nCasou no ver\u00e1n de 2000 en Madrid con Malula Sanz, filla do ent\u00f3n presidente do Real Madrid, Lorenzo Sanz. A parella tivo tres fillos: Malu, Miguel \u00c1ngel e Alan."}
{"id": "33578", "revid": "161845", "url": "https://gl.wikipedia.org/wiki?curid=33578", "title": "Michel Salgado", "text": ""}
{"id": "33579", "revid": "23204", "url": "https://gl.wikipedia.org/wiki?curid=33579", "title": "The White Stripes", "text": "The White Stripes foi un d\u00fao procedente de Detroit, formado en 1997 por Jack White (guitarra, piano e voz) e Meg White (bater\u00eda). Despois de editar varios sinxelos e tres \u00e1lbums na escena independente de Detroit, a banda acadou a fama no ano 2002, como parte do movemento do garage rock revival. Os seus \u00e1lbums \"White Blood Cells\" e \"Elephant\" chamaron a atenci\u00f3n dunha gran cantidade de medios dos Estados Unidos e o Reino Unido. O sinxelo \"Seven Nation Army\", que usaba unha guitarra e un pedal de oitavas para crear o riff de apertura, converteuse nun dos seus temas m\u00e1is reco\u00f1ecibles. A banda gravou dous \u00e1lbums m\u00e1is, \"Get Behind Me Satan\" en 2005 e \"Icky Thump\" en 2007, e disolveuse en 2011 tras un longo hiato sen actuar e gravar.\nThe White Stripes usou un enfoque low-fi para compo\u00f1er e gravar. A s\u00faa m\u00fasica presentaba unha fusi\u00f3n de influencias de garage rock e blues con composici\u00f3ns, arranxos e actuaci\u00f3ns sinxelas e cruas. O d\u00fao tam\u00e9n destacou pola s\u00faa est\u00e9tica, cun sinxelo esquema de color vermello, branco e negro usado en todas as s\u00faas portadas, ademais de pola s\u00faa fascinaci\u00f3n polo n\u00famero tres. A dscograf\u00eda da banda est\u00e1 formada por seis \u00e1lbmus de estudio, dous \u00e1lbums ao vivo, un EP, un v\u00eddeo dun concerto, un documental de xira, 26 sinxelos, e 14 v\u00eddeos musicais. Os seus \u00fatimos tres \u00e1lbums ga\u00f1aron o Grammy ao mellor \u00e1lbum de m\u00fasica alternativa. En 2015, \"Rolling Stone\" nomeouno o sexto mellor d\u00fao da historia.\nHistoria.\nInicios.\nA historia da banda comezou no estado de M\u00edchigan, concretamente en Detroit, cidade natal de John Anthony Gillis e Megan Martha White. A banda creou as personaxes de Jack White e Meg White, \u00fanicos membros de The White Stripes, vocalista/guitarrista e bater\u00eda respectivamente.\nThe White Stripes naceu en 1997, e nese mesmo ano lanzou un sinxelo chamado \"Let's Shake Hands\", a trav\u00e9s do selo Italy Records. No ano seguinte fixeron un novo lanzamento con Italy, o sinxelo \"Lafayette Blues\", antes de que a banda se mudase para a discogr\u00e1fica Sympathy For The Record Industry.\nPrimeiros \u00e1lbums.\nNo novo selo estrearon o sinxelo \"The Big Three Killed My Baby\" e o primeiro LP en 1999, \"The White Stripes\". En xiras ao lado de nomes como Pavement e Sleater-Kinney, a banda comezou a constru\u00edr a s\u00faa reputaci\u00f3n.\nNo ano 2000 dous sinxelos precederon o lanzamento do segundo \u00e1lbum: \"Hello Operator\" e \"Lord, Send Me An Angel\". O novo disco, \"De Stijl\", foi editado en xu\u00f1o de 2000, traendo un conxunto de canci\u00f3ns sinxelas e cheas de referencias \u00e1 m\u00fasica popular estadounidense, inclu\u00edndo unha versi\u00f3n de \"Your Southern Can Is Mine\", de Blind Willie McTell. O t\u00edtulo do \u00e1lbum (\"o estilo\", en holand\u00e9s), \u00e9 unha referencia ao movemento art\u00edstico liderado polo arquitecto Gerrit Rietveld.\nFoi con ese disco co que a banda ga\u00f1ou Europa, e John Peel chegou a colocalos \u00e1 mesma altura de Jimi Hendrix e os Sex Pistols. Jack e Meg pasaron tam\u00e9n polo Xap\u00f3n e Australia. A\u00ednda en 2000, participaron no tradicional \"Singles Club\" do selo Sub Pop e lanzaron un \"split\" con The Dirtbombs.\nEn 2001 a banda aproveitou o seu bo momento para facer moitos concertos e, nos intervalos, lanzar EPs, sempre fieis ao vinilo. Jack White sacou tempo para manterse en contacto coa escena de Detroit, onde produciu algunhas bandas noveis. Nos concertos, o seu estilo, que flu\u00eda entre o blues, o country e o punk, e a s\u00faa habilidade na guitarra, fac\u00edan que a falta doutro guitarrista e de baixista non fose notada polo p\u00fablico.\nChegada \u00e1 fama.\n\"White Blood Cells\", o terceiro traballo, foi lanzado nese ano, catapultando \u00e1 banda definitivamente ao estrelato, co apoio case incondicional dos medios (outro factor bastante relevante na argumentaci\u00f3n dos detractores da banda). No ano seguinte a banda continuou facendo concertos e lanzando sinxelos do seu \u00faltimo disco.\nEn 2003, a banda preparou o lanzamento dun novo \u00e1lbum, o primeiro en ser lanzado pola V2/BMG (que contratou ao d\u00fao en xaneiro de 2002, e relanzou os seus tres primeiros discos en xu\u00f1o dese ano). As sesi\u00f3ns de gravaci\u00f3n do disco aconteceron nos Toe Rag Studios, en Londres, coa banda utilizando s\u00f3 equipo anal\u00f3xico. \n\"Elephant\" lanzouse no mes de abril, anticip\u00e1ndose \u00e1 data prevista debido a filtraci\u00f3ns en Internet das s\u00faas canci\u00f3ns. O cuarto \u00e1lbum de The White Stripes foi ben recibido, talvez non co mesmo entusiasmo do seu antecesor, pero manti\u00f1a o seu nivel. Unha versi\u00f3n de Burt Bacharach, \"I Just Don't Know What To Do With Myself\", ga\u00f1ou un videoclip dirixido por Sofia Coppola, e na canci\u00f3n que pecha o disco, \"It's True That We Love One Another\", Meg e Jack cantan coa vocalista Miss Holly Golightly, pouco co\u00f1ecida entre o p\u00fablico, pero bastante admirada entre m\u00fasicos como Mark Arm (l\u00edder de Mudhoney).\n2003 marcou tam\u00e9n o inicio da incursi\u00f3n de Jack White no cine, participando nas pel\u00edculas \"Cold Mountain\", de Anthony Minghella, e \"Coffee &amp; Cigarettes\", de Jim Jarmusch, ao lado de Meg White. En xullo, un accidente de coche baixou a Jack dos escenarios durante dous meses. En 2004, a banda pasou boa parte do tempo facendo concertos e despois entrou no estudio para gravar seu quinto \u00e1lbum.\nNo ano seguinte foi lanzado o sucesor de \"Elephant\", chamado \"Get Behind Me Satan\". O disco sorprendeu pola variedade de instrumentos utilizados pola banda, coa guitarra de Jack White menos presente.\nO sexto \u00e1lbum de The White Stripes, \"Icky Thump\", editouse no ano 2007 a trav\u00e9s do selo Warner Bros. Records. \"Icky Thump\" estreouse na lista brit\u00e1nica de \u00e1lbums no n\u00famero 1, e no 2 na \"Billboard 200\" estadounidense, despois de vender 223.000 copias na s\u00faa primeira semana. A finais de xullo o \u00e1lbum foi certificado \"ouro\" nos Estados Unidos e o 8 de marzo do 2008 levaba vendidas 725.125 copias nese pa\u00eds. O 10 de febreiro do 2008 ga\u00f1ara o premio Grammy ao mellor \u00e1lbum de m\u00fasica alternativa.\nFin da banda.\nO 11 de setembro do 2007 a banda cancelou 18 datas da s\u00faa xira debido a problemas de ansiedade de Meg. Despois destas cancelaci\u00f3ns suspenderon o resto das datas para ese ano, inclu\u00edda a s\u00faa xira polo Reino Unido.\nThe White Stripes non volver\u00edan a actuar ata o 20 de febreiro do 2009, cando apareceron no programa \"Late Night with Conan O'Brien\", onde interpretaron unha versi\u00f3n alternativa de \"We're Going to Be Friends\". Esta actuaci\u00f3n resultou ser a \u00faltima, xa que ata a ruptura do grupo a principios do 2011 non volver\u00edan a subirse a un escenario."}
{"id": "33580", "revid": "85894", "url": "https://gl.wikipedia.org/wiki?curid=33580", "title": "Miguel III", "text": "Miguel III (839 - 867), \"o Borracho\", neto de Miguel II, sucedeu ao seu pai Te\u00f3filo como emperador bizantino cando s\u00f3 contaba con tres anos de idade en 842.\nDurante a s\u00faa minor\u00eda, o Imperio foi gobernado pola s\u00faa nai Teodora, que malia as derrotas que sufriron os seus xenerais, conseguiu manter as fronteiras fronte aos musulm\u00e1ns de Bagdad e Creta. A rexente fixo gala do seu celo relixioso restaurando a veneraci\u00f3n das imaxes en 842 e perseguindo aos herexes bogomilos, pero descoidou completamente a educaci\u00f3n do seu fillo. Por iso, Miguel converteuse nun neno consentido e caprichoso que caeu baixo a influencia do seu t\u00edo Bardas, o cal o induciu a reclu\u00edr a Teodora nun convento, de modo que Bardas puido asumir o poder en 857.\nBardas, trala usurpaci\u00f3n, introduciu varias reformas internas e nas guerras da \u00e9poca Miguel desempe\u00f1ar\u00eda un papel m\u00e1is activo. Durante o conflito cos musulm\u00e1ns no \u00c9ufrates (856 - 863), o emperador tivo que facer fronte a unha derrota persoal en 860, que ser\u00eda compensada por unha gran vitoria por parte do seu t\u00edo Petronas en Asia Menor. En 861, Miguel e Bardas invadiron Bulgaria e lograron a conversi\u00f3n do seu rei ao cristianismo.\nNo mar, o Imperio sufriu os ataques dos corsarios de Creta, e en 865 a primeira expedici\u00f3n de pillaxe dos rusos de K\u00ediv chegou a po\u00f1er en perigo o mesmo B\u00f3sforo. En 867 Miguel foi asasinado por Basilio o Macedonio, un antigo paxe que conseguira acabar coa influencia de Bardas e que en 866 fora asociado ao Imperio."}
{"id": "33582", "revid": "98629", "url": "https://gl.wikipedia.org/wiki?curid=33582", "title": "Jack White", "text": "Jack White, nado como John Anthony Gillis o 9 de xullo de 1975 en Detroit, \u00e9 un m\u00fasico de rock e produtor musical estadounidense. \u00c9 co\u00f1ecido sobre todo polo seu traballo como cantante e guitarrista da banda de rock The White Stripes, onde tocaba xunto Meg White.\nDurante os anos 90 White tocou en varias bandas \"underground\" de Detroit mentres traballaba de tapiceiro. En 1997 formou The White Stripes e, despois de dous \u00e1lbums aclamados pola cr\u00edtica, co seu terceiro disco, \"White Blood Cells\", acadaron a fama internacional. White ocupa o posto 17 na lista da \"Rolling Stone\" dos 100 mellores guitarristas de todos os tempos. O seu \u00e9xito con The White Stripes permitiulle colaborar con outros reco\u00f1ecidos m\u00fasicos coma Beck, The Rolling Stones, Jeff Beck, Alicia Keys, Bob Dylan e Loretta Lynn. No ano 2005 White fundou a banda The Raconteurs e no 2009 o seu terceiro grupo, The Dead Weather.\nEn xaneiro do ano 2011 Jack e Meg White anunciaron a disoluci\u00f3n de The White Stripes a trav\u00e9s dun comunicado na s\u00faa p\u00e1xina web.\nTraxectoria.\nInfancia e primeiros anos.\nJohn Anthony Gillis foi o menos dos dez fillos de Teresa e Gorman Gillis e medrou no seu dunha familia cat\u00f3lica. Os seus pais traballaban na arquidi\u00f3cese de Detroit, o pai como encargado de mantemento e a nai como secretaria do cardeal. White chegou a ser monaguillo, o que o levou a un papel na pel\u00edcula de 1987 \"The Rosary Murders\", filmada principalmente ba parroquia de Holy Redeemer no suroeste de Detroit. De neno gust\u00e1balle a m\u00fasica cl\u00e1sica. Jack asistiu ao prestixioso Cass Technical High School en Detroit, onde estudou m\u00fasica.\nJack medrou nun barrio de clase media no suroeste de Detroit e comezou a tocar instrumentos (a bater\u00eda) aos seis anos. Na adolescencia xa escoitaba o blues e o rock dos 60 que ser\u00eda a s\u00faa influencia principal para The White Stripes, Son House e Blind Willie McTell estaban entre os seus m\u00fasicos de blues favoritos. Xunto co seu amigo Dominic Suchyta escoitaba discos no seu \u00e1tico os fins de semana, e comezaron a gravar versi\u00f3ns nun gravador de 4 pistas.\nAos 15 anos White entrou de aprendiz de tapiceiro cun amigo da familia, Brian Muldoon, co que estivo tres anos. White fala de Muldoon como a persoa que lle ensinou a m\u00fasica punk e comezou a tocar con el. Muldoon tocaba a bater\u00eda e Jack a guitarra e os dous gravaron un \u00e1lbum, \"Makers of High Grade Suites\", como The Upholsterers. Posteriormente White comezou un negocio de tapiceiro el s\u00f3, Third Man Upholstery. O eslogan do seu negocio era \"Os seus mobles non est\u00e1n mortos\" e a s\u00faa cor era o amarelo e o negro. A\u00ednda que a Third Man Upholstery nunca lle faltou o traballo, White afirma que nunca foi rendible. Pouco despois White conseguiu o seu primeiro concerto profesional, como bater\u00eda da banda de Detroit Goober &amp; the Peas. Tam\u00e9n tocou noutros grupos locais e realizou concertos en solitario.\nThe White Stripes.\nWhite formou The White Stripes en 1997, axunto con Meg White. A banda comezou a s\u00faa carreira como parte da escena garage rock de M\u00edchigan, tocando con grupos locais como Bantam Rooster, The Dirtbombs, The Paybacks, Rocket 455 ou The Henchmen. En 1998 The White Stripes asinaron con Italy Records, un pequeno selo independente de garage punk baseado en Detroit. A banda editou o seu \u00e1lbum de estrea, \"The White Stripes\", en 1999 e un ano despois foi seguido por \"De Stijl\". Este \u00faltimo acadar\u00eda o n\u00famero 38 na lista de \u00e1lbums independentes da \"Billboard\" cando a banda comezou a facerse popular. Nas actuaci\u00f3n e nos v\u00eddeos musicais Jack e Meg eran doadamente reco\u00f1ecibles polas s\u00faas roupas brancas, vermellas e negras.\nNo ano 2001 a banda lanzou \"White Blood Cells\". O \u00e1lbum, con menos son garage rock, foi un \u00e9xito de cr\u00edtica no Reino Unido e pouco despois nos Estados Unidos, facendo de The White Stripes unha das bandas m\u00e1is aclamadas do 2002. No 2003 seguir\u00edalle o exitoso \"Elephant\", sendo o seu sinxelo \"Seven Nation Army\" o de maior \u00e9xito na historia da banda.\nO quinto traballo do grupo, \"Get Behind Me Satan\", foi gravado na propias casa de White e marcou un cambio na direcci\u00f3n musical da banda, con melod\u00edas conducidas polo piano e experimentaci\u00f3n con marimba, ademais de guitarras m\u00e1is r\u00edtmicas. O seu seto traballo, \"Icky Thump\", publicado no 2007, entrar\u00eda na lista de \u00e1lbums brit\u00e1nica no primeiro posto e estrar\u00edase no 2 na \"Billboard 200\" estadounidense. O son do \u00e1lbum inclu\u00eda m\u00e1is influencias punk, garage e blues que o anterior. A finais dese ano anunciouse a cancelaci\u00f3n de 18 concertos debido a problemas de ansiedade de Meg White.\nWhite revelou plans para editar un s\u00e9timo traballo para o ver\u00e1n do 2009. Por\u00e9n, isto nunca ocorreu. A banda realizou a s\u00faa primeira (e \u00fanica) aparici\u00f3n dende setembro do 2007 no programa de televisi\u00f3n \"Late Night with Conan O'Brien\" o 20 de febreiro do 2009. Esta ser\u00eda a derradeira actuaci\u00f3n de The White Stripes que anunciar\u00eda a s\u00faa disoluci\u00f3n en febreiro de 2011.\nThe Raconteurs.\nWhite formou The Raconteurs no ano 2005 xunto con Brendan Benson, Jack Lawrence e Patrick Keeler. A orixe da banda foi a canci\u00f3n \"Steady, As She Goes\" que White compuxo con Benson. Esta inspirounos para crear unha banda incorporando a Lawrence e Keeler. O grupo reuniuse en Detroit no 2005 e durante ese ano gravaron cando o tempo llo permitia. O seu \u00e1lbum de estrea, \"Broken Boy Soldiers\", foi gravado na casa de Benson en Detroit. The Raconteurs comezou unha xira de promoci\u00f3n do \u00e1lbum, onde se inclu\u00edron 8 concertos como abreconcertos de Bob Dylan. O seu segundo traballo, \"Consolers of the Lonely\", apareceu no 2008.\nThe Dead Weather.\nA principios do 2009 Jack White formou unha nova banda chamada The Dead Weather coa l\u00edder de The Kills Alison Mosshart. White encargouse da bater\u00eda e das voces, mentres que o baixista de The Raconteurs Jack Lawrence, e o teclista e guitarrista de Queens of the Stone Age Dean Fertita completaron a formaci\u00f3n.\nO grupo estreouse ao vivo no mes de marzo en Nashville, interpretando un feixe de canci\u00f3ns que aparecer\u00edan no seu primeiro \u00e1lbum, \"Horehound\", que se editar\u00eda no mes de xullo a trav\u00e9s do selo de White, Third Man Records.\nNo mes de outubro Mosshart confirmou que un segundo traballo estaba a medio cami\u00f1o. O seu priemiro sinxelo, \"Die By The Drop\", lanzouse en marzo do 2010 e o \u00e1lbum, \"Sea of Cowards\", ser\u00eda editado no mes de maio novamente polo selo Third Man Records.\nEn solitario.\nNo ano 2008 White colaborou con Alicia Keys na canci\u00f3n \"Another Way to Die\", o tema da pel\u00edcula de James Bond \"Quantum of Solace\". Tam\u00e9n interpretou cinco temas da banda sonora da pel\u00edcula \"Cold Mountain\"; \"Sittin' On Top Of The World\", \"Wayfaring Stranger\", \"Never Far Away\", \"Christmas Time Soon Will Be Over\" e \"Great High Mountain\".\nNo 2009 Jack White apareceu en \"It Might Get Loud\", unha pel\u00edcula documental na que el, Jimmy Page e The Edge re\u00fanense para discutir sobre a guitarra el\u00e9ctrica e as distintas t\u00e9cnicas de cada un. O primeiro sinxelo en solitario de White, \"Fly Farm Blues\", foi composto e gravado en 10 minutos durante a rodaxe do documental no mes de agosto do 2008. O sinxelo apareceu como un vinilo de 7\" a trav\u00e9s do selo Third Man Records e como descarga dixital en iTunes o 11 de agosto.\nEn novembro do 2010 o produtor Danger Mouse anunciou que White fora recrutado para a s\u00faa colaboraci\u00f3n con Daniele Luppi, titulada \"Rome\", xunto con Norah Jones. White encargouse das voces en tres canci\u00f3ns do \u00e1lbum: \"The Rose with the Broken Neck\", \"Two Against One\" e \"The World\"."}
{"id": "33583", "revid": "98629", "url": "https://gl.wikipedia.org/wiki?curid=33583", "title": "Te\u00f3filo, emperador de Bizancio", "text": "Te\u00f3filo, nado no ano 813 e finado no 842, foi o emperador bizantino entre os anos 829 e 842. Foi o segundo da chamada dinast\u00eda frixia ou \"amoriana\".\nA diferenza do seu pai, Miguel II, declarouse como un estrito iconoclasta. En 832 publicou un edicto polo cal se prohibiu o uso e adoraci\u00f3n de iconas; pero as historias sobre a s\u00faa crueldade cara aos seus opositores resultan tan extremadas que moitos pensan que se trata de esaxeraci\u00f3ns.\nTraxectoria.\nNa \u00e9poca do seu ascenso ao trono, os sicilianos a\u00ednda loitaban contra os sarracenos, pero Te\u00f3filo non puido prestarlles axuda xa que se viu obrigado a dedicar todas as s\u00faas forzas \u00e1 guerra contra os califas de Bagdad. Esta guerra foi iniciada por Te\u00f3filo, pois dera asilo a certos refuxiados persas, un dos cales, chamado Te\u00f3fobo trala s\u00faa conversi\u00f3n ao cristianismo, desposou \u00e1 irm\u00e1 do emperador, Helena, e converteuse nun dos xenerais do Imperio.\nO ex\u00e9rcito bizantino celebrou varios \u00e9xitos iniciais: en 837 foron tomadas e destru\u00eddas Samosata e Zapetra (Zibatra ou Sozopetra), lugar de nacemento do califa Al-Mu'tasim. Este, desexoso de vingar a ofensa, reuniu un grande ex\u00e9rcito, unha de cuxas divisi\u00f3ns derrotou en Dasymon a Te\u00f3filo, que dirix\u00eda en persoa o ex\u00e9rcito bizantino, mentres que a outra avanzou ata Amorio, berce da dinast\u00eda frixia. Tras unha valorosa resistencia de cincuenta e cinco d\u00edas, a cidade caeu en mans de Al-Mu'tasim por mor dunha traiz\u00f3n interna o 23 de setembro de 838. Trinta mil dos seus habitantes foron executados e o resto vendidos como escravos, e a cidade foi arrasada ata os seus cimentos.\nTe\u00f3filo nunca puido recuperarse do golpe recibido, a s\u00faa sa\u00fade foise debilitando e morreu a comezos de 842. O seu car\u00e1cter foi obxecto de moitos debates; pois mentres uns consid\u00e9rano como un dos emperadores bizantinos m\u00e1is capaces, outros o ven como o cl\u00e1sico d\u00e9spota oriental, un gobernante sobrevalorado pero insignificante. Non cabe d\u00fabida de que fixo canto puido por eliminar a corrupci\u00f3n e opresi\u00f3n dos seus funcionarios, e que administrou xustiza con estrita imparcialidade, a\u00ednda que os seus castigos moitas veces non se correspond\u00edan co crime cometido.\nMalia os gastos que supuxo a guerra en Asia e das grandes sumas dedicadas por Te\u00f3filo \u00e1 construci\u00f3n, o comercio, a industria e as finanzas do Imperio viviron unha das s\u00faas mellores \u00e9pocas, en gran medida grazas \u00e1 moi eficiente administraci\u00f3n do tesouro. Te\u00f3filo, que recibira unha excelente educaci\u00f3n do gram\u00e1tico Xo\u00e1n Hylilas, foi un grande afeccionado \u00e1 m\u00fasica e amante da arte. Reforzou as murallas de Constantinopla e fixo constru\u00edr un hospital que se mantivo ata os \u00faltimos tempos do Imperio bizantino."}
{"id": "33584", "revid": "85894", "url": "https://gl.wikipedia.org/wiki?curid=33584", "title": "Detroit", "text": "Detroit \u00e9 unha cidade situada no Condado de Wayne, no estado de M\u00edchigan dos Estados Unidos. Situada entre o Lago St. Claire e o Lago Erie, alberga \u00e1s tres grandes compa\u00f1\u00edas automobil\u00edsticas americanas: General Motors, Ford, e Chrysler (hoxe parte do grupo Stellantis con sede na UE). Detroit tam\u00e9n \u00e9 emblem\u00e1tica polo son Motown, que foi unha grande influencia para a m\u00fasica funk e techno. \nPoboaci\u00f3n.\nSegundo o \u00faltimo censo de 2007, o n\u00facleo da cidade ten 916.952 habitantes, e contando cos arredores chega a 5,5 mill\u00f3ns. \u00c9 a oitava cidade en canto a poboaci\u00f3n dos Estados Unidos.\nHistoria.\nFortes coloniais.\nEn 1701 o explorador Antoine de la Mothe de Cadillac fundou, no nome da coroa francesa na ribeira norte do r\u00edo Detroit (paso de augas entre os lagos Hur\u00f3n e Erie), un asentamento que chamou Fort Ponchartrain du D\u00e9troit. En efecto dese\u00f1ou unhas r\u00faas, adxudicou lotes aos colonos que o acompa\u00f1aban, e fortificou o conxunto cunha empalizada con torres nas esquinas . Entre as primeiras construci\u00f3ns a igrexa de Ste. Anne, ao leste xunto a unha das portas do recinto .\nEn 1760, no medio da loita colonial entre franceses e ingleses Fort Ponchartrain cae en poder destes \u00faltimos e pasa a chamarse simplemente Fort Detroit. De seguido comezou a loita pola independencia dos Estados Unidos. Por iso en 1779 os ingleses constr\u00faen un novo forte inmediatamente ao norte do antigo que recibe o nome de Fort Lernault (despois Fort Shelby ). Pero en 1796 definitivamente o territorio pasa \u00e1 soberan\u00eda dos americanos.\nPlan Woodward para a nova cidade de Detroit.\nNo 1805 un fogo destr\u00fae o vello asentamento xusto cando, coma Detroit, fora declarada polo goberno federal capital do novo Territorio de M\u00edchigan. De seguido autorizouse un plan para a reconstruci\u00f3n da cidade. O plan de A. Woodward estaba inspirado no recente de L'Enfant para Washington con grandes eixos diagonais radiando de prazas focais. Inda que non *implementado na s\u00faa totalidade a s\u00faa pegada cons\u00e9rvase en grandes li\u00f1as no centro da cidade actual .\nA estrat\u00e9xica posici\u00f3n de Detroit na ruta dos Grandes Lagos favoreceu un r\u00e1pido crecemento que incrementouse inda m\u00e1is trala Guerra Civil ata o punto de alcanzar un esplendor no final do s\u00e9culo XIX polo que foi alcumada \"Par\u00eds do Oeste\" .\nCapital do autom\u00f3bil.\nNese contexto apareceu a figura de Henry Ford. A cidade ti\u00f1a unha desenvolvida industria de carruaxes coma estaci\u00f3n intermedia do tr\u00e1fico de dilixencias entre Chicago e Nova York. A m\u00e1is, outra de motores para barcos nos estaleiros da ruta dos Grandes Lagos. Con ese punto de partida Henry Ford desenvolveu non s\u00f3 un novo autom\u00f3bil, sen\u00f3n todo unha nova maneira de manufactura industrial, a cadea de montaxe. E coma consecuencia, unha nova industria que dominar\u00eda o s\u00e9culo XX (principal dos Estados Unidos no primeiro terzo).\nDetroit foi a capital de toda esa explosi\u00f3n. Al\u00ed asent\u00e1ronse as principais compa\u00f1\u00edas do sector: General Motors, Ford e Chrysler . O crecemento da urbe foi paralelo sextuplicando a s\u00faa poboaci\u00f3n (305.000h en 1900 ; 1\u00a0800\u00a0000 en 1940 ).\nTodo ese crecemento foi consecuencia dunha forte inmigraci\u00f3n de traballadores de raza negra do sur do pa\u00eds e de continxentes europeos. Os conflitos raciais non tardaron en aparecer e xa nos sesenta a suburbanizaci\u00f3n das clases medias e altas brancas foi notable. A carest\u00eda do petr\u00f3leo despois de 1973 e a subseguinte crise da industria do autom\u00f3bil non fixeron sen\u00f3n agudizar a segregaci\u00f3n. O \"downtown\" de Detroit quedou convertido nun magro distrito de negocios baleiro pola noite e arrodeado de extensos barrios de clases baixas, desempregados e con grandes taxas de drogadicci\u00f3ns e criminalidade. A cidade ten perdido nos \u00faltimos decenios a metade da s\u00faa poboaci\u00f3n .\nInda que t\u00e9\u00f1ense posto en funcionamento plans de revitalizaci\u00f3n (\"renacemento\"), as sucesivas crises da industria automobil\u00edstica (a derradeira nestes d\u00edas de 2009) non fan m\u00e1is que machucar a unha metr\u00f3pole ferida que ter\u00e1 que reinventarse no futuro ."}
{"id": "33585", "revid": "85894", "url": "https://gl.wikipedia.org/wiki?curid=33585", "title": "Miguel II", "text": "Miguel II, chamado Psello, \"\"O tatexo\" ou \"O Amoriano\"\", nado no ano 770 e finado no 829, reinou como emperador bizantino de 820 a 829.\nTraxectoria.\nNacido en Amorio en Frixia, comezou a s\u00faa carreira como soldado, pero grazas ao seu talento chegou a ascender ata o xeneralato.\nApoiara que o seu antigo compa\u00f1eiro de armas fose nomeado emperador como Le\u00f3n V o Armenio (813), pero, cando se descubriu que Miguel participara nunha conspiraci\u00f3n contra este, foi condenado a morte en decembro de 820. Con todo, os seus partidarios tiveron \u00e9xito no asasinato do emperador Le\u00f3n e sacaron a Miguel de prisi\u00f3n para colocalo no trono imperial como primeiro representante da dinast\u00eda amoriana.\nO seu reinado caracterizouse por varios feitos: a loita contra o seu irm\u00e1n Tom\u00e9, que tam\u00e9n aspiraba ao trono (822-824); a conquista de Creta polos \u00e1rabes en 823, e o comezo dos ataques musulm\u00e1ns contra Sicilia (827).\nMalia as s\u00faas simpat\u00edas iconoclastas, logrou conciliarse cos icon\u00f3dulos (adoradores de imaxes), pero non puido evitar a hostilidade dos monxes por mor do seu segundo matrimonio con Eufrosine, filla de Constantino VI, que fora ordenada monxa anteriormente."}
{"id": "33586", "revid": "92340", "url": "https://gl.wikipedia.org/wiki?curid=33586", "title": "Le\u00f3n V o Armenio", "text": "Le\u00f3n V, chamado o Armenio, nado no 775 e finado o 24 de decembro do 820, foi emperador bizantino entre 813 e 820, tras distinguirse como xeneral durante os reinados de Nic\u00e9foro I e Miguel I.\nTraxectoria.\nTras prestar un gran servizo ao emperador Miguel I na guerra contra os \u00e1rabes en 812, foi chamado en 813 para loitar na campa\u00f1a contra Bulgaria. Aproveitando o descontento das tropas, deixou ao emperador na estacada na batalla de Adrian\u00f3polis e a continuaci\u00f3n puxo en marcha unha revolta contra el. Le\u00f3n xustificou a s\u00faa usurpaci\u00f3n derrotando sucesivamente aos b\u00falgaros que pretend\u00edan asediar Constantinopla (814-817).\nAs s\u00faas en\u00e9rxicas medidas represivas contra os bogomilos e os icon\u00f3dulos deron lugar a unha importante oposici\u00f3n, e logo de abortar unha conspiraci\u00f3n liderada polo seu amigo Miguel Psello, co encarceramento deste \u00faltimo, Le\u00f3n foi asasinado na capela de palacio o d\u00eda de noiteboa de 820."}
{"id": "33587", "revid": "98629", "url": "https://gl.wikipedia.org/wiki?curid=33587", "title": "Miguel I Rangab\u00e9", "text": "Miguel I Rangab\u00e9 foi un nobre casado con Procopia, a filla de Nic\u00e9foro I, que foi nomeado emperador bizantino nunha revolta palaciana contra o seu cu\u00f1ado Estauracio en 811.\nTraxectoria.\nElixido co apoio do partido ortodoxo da Igrexa, Miguel perseguiu con dureza aos iconoclastas nas fronteiras setentrional e oriental do Imperio, pero ao mesmo tempo permitiu que os b\u00falgaros saqueasen gran parte de Macedonia e Tracia. Cando decidiu enfrontarse a eles no campo de batalla na primavera de 813, foi derrotado preto de Versinikia e Le\u00f3n V o Armenio ser\u00eda elevado ao trono no ver\u00e1n. Miguel foi enviado como monxe \u00e1 illa de Prote, onde viviu m\u00e1is de trinta anos, ata a s\u00faa morte en 844."}
{"id": "33588", "revid": "8354", "url": "https://gl.wikipedia.org/wiki?curid=33588", "title": "Estauracio", "text": "Estauracio (m. 11 de xaneiro de 812) foi un emperador bizantino, fillo de Nic\u00e9foro I.\nResultou paralizado pola ferida producida por unha espada durante a loita cos b\u00falgaros na batalla de Pliska (26 de xullo de 811), na que morreu o seu pai. Estauracio foi salvado pola Garda imperial que o retirou do campo de batalla, protex\u00e9ndoo en tanto que herdeiro da coroa. Por mor das s\u00faas feridas, foi coroado formalmente en Adrian\u00f3polis (a actual Edirne), e foi a primeira vez, desde a deposici\u00f3n do \u00faltimo emperador de Occidente en 476, que un emperador era coroado f\u00f3ra de Constantinopla. Durante o seu curto reinado tivo lugar unha constante pugna na corte imperial pola sucesi\u00f3n. As irm\u00e1s de Estauracio trataron de influ\u00edrlle para que elixise aos seus maridos. Finalmente conseguiuse impo\u00f1er un dos seus cu\u00f1ados Miguel I Rangab\u00e9, que depuxo a Estauracio o 2 de outubro de 811. Estauracio retirouse a un mosteiro, onde morreu cinco meses despois."}
{"id": "33589", "revid": "5863", "url": "https://gl.wikipedia.org/wiki?curid=33589", "title": "Nic\u00e9foro I", "text": "Nic\u00e9foro I Logothetes Megas, en grego \u039d\u03b9\u03ba\u03b7\u03c6\u03bf\u03c1\u03bf\u03c2, \"o que trae a vitoria\", nado en Seleucia de Pisidia en 765 e finado en Plisca o 26 de xullo de 811, foi un emperador de Bizancio (802-811). Nic\u00e9foro era un veterano funcionario, con algunha experiencia militar, cando foi ascendido \u00e1 dignidade de \"genikos logothetes\" pola emperatriz Irene, un cargo entendido como o \"Alto Tesoureiro Real\", encargado das finanzas e recadaci\u00f3ns do imperio.\nTraxectoria.\nAscenso e pol\u00edtica interior.\nCoa axuda dos patricios e os eunucos de palacio, Nic\u00e9foro contribu\u00edu a destronar e a mandar ao exilio na illa de Lesbos \u00e1 emperatriz Irene, sendo elixido emperador no seu lugar. A s\u00faa soberan\u00eda foi posta en perigo por Bardanes, un dos seus m\u00e1is h\u00e1biles xenerais, destinado \u00e1 fronteira armenia do imperio co Califato Ab\u00e1sida, o cal se sublevou contando co apoio doutros comandantes, especialmente dos futuros emperadores Le\u00f3n o Armenio e Miguel o Armoriano. Con todo Nic\u00e9foro imp\u00faxose aos dous \u00faltimos, e induciu ao ex\u00e9rcito rebelde a se dispersar mediante a submisi\u00f3n de Bardanes trala morte de Irene (cuxa causa Bardanes dic\u00eda defender), o cal levou ao xeneral insurxente a aceptar o ofrecemento de Nic\u00e9foro para ser reclu\u00eddo nun mosteiro e as\u00ed poder conservar a vida. Outra conspiraci\u00f3n liderada polo patricio Arsaber tivo un resultado similar. A\u00ednda que non pode ser considerado como iconoclasta, os icon\u00f3dulos critic\u00e1rono debido a que non permitiu que os asuntos relixiosos entorpecesen o seu goberno, e sobre todo a que a s\u00faa reforma financeira se fixo a costa do estamento relixioso principalmente.\nNecesitado de grandes sumas de di\u00f1eiro para fortalecer o seu poder\u00edo militar (ameazado polo Califato e os b\u00falgaros), ditou varias medidas para incrementar os ingresos do imperio, como a supresi\u00f3n dos privilexios fiscais do estamento eclesi\u00e1stico. Os seus rigorosos impostos e os seus impopulares decisi\u00f3ns de \u00edndole militar (aumentou as cargas militares do campesi\u00f1ado, e obrigou aos soldados pobres a enrolarse sendo sufragados polos seus veci\u00f1os) val\u00e9ronlle a inimizade dos seus s\u00fabditos, especialmente do prexudicado clero, polo cal o emperador tratou de controlar a este estamento firmemente. As\u00ed mesmo levou a cabo a reubicaci\u00f3n de colonos gregos procedentes de Asia Menor nas rexi\u00f3ns europeas en perigo de ser definitivamente eslavizadas, \u00e1 vez que expulsaba aos ocupantes eslavos do Peloponeso occidental e repobo\u00e1bao cos descendentes de exiliados gregos desta rexi\u00f3n.\nA ameaza do Califato Ab\u00e1sida.\nRespecto de Oriente, decidiu deixar de pagar o ignominioso tributo imposto polo califa Harun al-Rasid \u00e1 emperatriz Irene desde o ano 798. Con todo, esta decisi\u00f3n provocou o ataque do califa, quen asaltou a fronteira oriental cun poderoso ex\u00e9rcito, tomando numerosas fortalezas e avanzando cara a \"Ankyra\", obrigando finalmente a Nic\u00e9foro a pedir a paz e pagar un novo tributo, esta vez m\u00e1is elevado (30.000 pezas de ouro) e que ata inclu\u00eda un rescate persoal por Nic\u00e9foro e Estauracio que deb\u00eda ser pagado polo emperador en persoa. Con todo, a morte do califa en 809 e as disensi\u00f3ns internas no Califato supuxeron un respiro para os bizantinos, salvo alg\u00fan ataque illado contra a cidade de Euchatia.\nA rivalidade con Carlomagno.\nEn canto aos asuntos europeos, Nic\u00e9foro herdou a problem\u00e1tica con Carlomagno debido ao t\u00edtulo de Emperador de Occidente que obtivera o rei franco do Papa Le\u00f3n III recentemente (Nadal do ano 800). Nic\u00e9foro defend\u00eda as teses bizantinas da existencia dun \u00fanico emperador, herdeiro do antigo Imperio romano como se consideraban os emperadores bizantinos. Tratou as\u00ed mesmo de manter as posesi\u00f3ns bizantinas do Adri\u00e1tico setentrional (Venecia, Istria e Dalmacia), ameazadas polos francos e vitais trala perda de R\u00e1vena. Os duques de Dalmacia e o V\u00e9neto sublev\u00e1ronse e solicitaron a protecci\u00f3n de Carlomagno (806), pero a armada bizantina conseguiu frear os avances francos e someter de novo a estes territorios ao ano seguinte (807), impo\u00f1endo unha tregua ata que finalmente o V\u00e9neto e a costa d\u00e1lmata foron conquistadas polos francos en 809. Nic\u00e9foro non reco\u00f1eceu nunca o t\u00edtulo imperial de Carlomagno, algo que Miguel I si far\u00eda a cambio da devoluci\u00f3n das provincias adri\u00e1ticas (812).\nA guerra contra os b\u00falgaros.\nOutro dos problemas aos que Nic\u00e9foro tivo que enfrontarse en Europa foi a consolidaci\u00f3n do poder b\u00falgaro nos Balc\u00e1ns. Xa desde o ano 807 iniciaran os seus ataques contra a rexi\u00f3n do r\u00edo Estrim\u00f3n, e en 809 atacaron na zona norte, po\u00f1endo sitio \u00e1 importante fortaleza de Sardica (actual Sof\u00eda). Ante estes sucesos, Nic\u00e9foro marchou cara a Plisca, a capital dos b\u00falgaros, onde incendiou o palacio do khan Krum en vinganza, \u00e1 vez que ordenaba a colonizaci\u00f3n militar das zonas fronteirizas cos b\u00falgaros. Con todo, esta medida resultou ineficaz, pois os colonos non puideron deter o seguinte ataque dos b\u00falgaros, polo cal Nic\u00e9foro sa\u00edu novamente en campa\u00f1a contra Krum, mobilizando un ex\u00e9rcito tan numeroso que o khan solicitou a paz, a\u00ednda que Nic\u00e9foro desbotou a s\u00faa proposta e avanzou novamente cara a Plisca, que foi saqueada e executada a s\u00faa guarnici\u00f3n.\nCon todo, o 26 de xullo o ex\u00e9rcito bizantino caeu nunha emboscada cando atravesaba un desfiladeiro en ruta cara a \"Sardica\", atrapados por cercas \u00e1 fronte e na retagarda. Ante as d\u00fabidas do emperador bizantino por asaltar a cerca, os b\u00falgaros atacaron, acabando coa vida do emperador e varios dos seus xenerais e nobres, \u00e1 vez que o ex\u00e9rcito bizantino trataba de fuxir desordenadamente, o cal provocou moitas baixas propias. Estauracio, o fillo e sucesor de Nic\u00e9foro, conseguiu reunir os restos do ex\u00e9rcito e aos nobres superviventes, e emprendeu a retirada cara a Adrian\u00f3pole, a\u00ednda que el mesmo sufr\u00eda feridas de gravidade.\nA derrota do ex\u00e9rcito bizantino supuxo un duro golpe para o Imperio, que non asist\u00eda \u00e1 morte do emperador en combate contra os pag\u00e1ns desde o ano 378, coa morte de Valente a man dos visigodos. Dise que o khan Krum f\u00edxose unha copa co cranio revestido de prata do emperador, coa cal brindou cos seus nobres pola vitoria obtida, \u00e1 vez que ameazaba con dirixirse cara a Constantinopla."}
{"id": "33590", "revid": "1987", "url": "https://gl.wikipedia.org/wiki?curid=33590", "title": "Le\u00f3n III", "text": "co nome de Le\u00f3n III reinaron:"}
{"id": "33591", "revid": "98629", "url": "https://gl.wikipedia.org/wiki?curid=33591", "title": "Irene", "text": "Irene, nada cara ao 752 e finada o 9 de agosto de 803, foi emperatriz de Bizancio -a\u00ednda que preferiu titularse, en masculino, \"basileus\" (\"emperador\"), en lugar do correspondente feminino, \"basilissa\" (\"emperatriz\")-, que foi esposa de Le\u00f3n IV e nai de Constantino VI, durante cuxa minor\u00eda de idade (780 - 790) asumiu a rexencia. En 792 foi asociada ao trono polo seu fillo, e m\u00e1is tarde asumiu o poder en solitario entre 797 e 802.\nIrene, nada en Atenas era, a\u00ednda que pobre, famosa pola s\u00faa beleza. Contraeu matrimonio co emperador Le\u00f3n IV. Cando este morreu, o 8 de setembro de 780, Irene asumiu a rexencia en nome do seu fillo Constantino VI, que ti\u00f1a s\u00f3 dez anos de idade. Durante os once anos seguintes, a emperatriz foi a \u00fanica gobernante efectiva do Imperio\nA s\u00faa decisi\u00f3n m\u00e1is importante foi permitir a restauraci\u00f3n do culto das imaxes, que fora prohibido por Le\u00f3n III en 726. Irene sempre fora partidaria dos icon\u00f3dulos, a\u00ednda que se viu obrigada a renunciar publicamente \u00e1s s\u00faas crenzas en vida do seu marido. Nomeou patriarca de Constantinopla a Tarasio, o seu antigo secretario, e convocou dous concilios. O primeiro comezou o 17 de agosto de 786 na igrexa dos Santos Ap\u00f3stolos de Constantinopla, coa asistencia de delegados tanto do Papa Hadri\u00e1n I como dos patriarcas de Alexandr\u00eda, Antioqu\u00eda e Xerusal\u00e9n, pero debeu interromperse debido \u00e1 oposici\u00f3n do ex\u00e9rcito. O segundo, celebrado en Nicea en setembro de 787, celebrouse con \u00e9xito e declarou her\u00e9tica a doutrina iconoclasta, a\u00ednda que se especificou que as iconas s\u00f3 pod\u00edan ser obxecto de veneraci\u00f3n, e non de adoraci\u00f3n. O \u00e9xito do concilio, co\u00f1ecido como II Concilio de Nicea, supuxo a reunificaci\u00f3n coa Igrexa de Occidente.\nEn 790, Irene decretou que ela ter\u00eda sempre prioridade no goberno fronte ao seu fillo Constantino, que xa era un adulto. Isto converteu ao seu fillo no principal foco de oposici\u00f3n contra o goberno de Irene, e tramouse unha conspiraci\u00f3n para depo\u00f1er \u00e1 emperatriz. Con todo, a conspiraci\u00f3n foi desbaratada por Irene, quen castigou aos culp\u00e1beis, encarcerou a Constantino e obrigou ao ex\u00e9rcito a lle xurar fidelidade. Mentres que na parte europea do imperio, onde predominaban os icon\u00f3dulos, conseguiuno sen problemas, os soldados de Asia Menor neg\u00e1ronse e comezaron unha revolta que culminou coa proclamaci\u00f3n de Constantino VI como \u00fanico emperador.\nCon todo, tras unha serie de fracasos militares, Constantino decidiu devolver o poder \u00e1 s\u00faa nai, quen foi confirmada como emperatriz. Ante isto, a facci\u00f3n iconoclasta tramou colocar no trono ao c\u00e9sar Nic\u00e9foro, un dos cinco irm\u00e1ns do anterior emperador, Le\u00f3n IV. A conspiraci\u00f3n foi descuberta: Nic\u00e9foro foi cegado e aos outros catro t\u00edos de Constantino, que tomaran parte nela, cort\u00f3uselles a lingua.\nPoucos anos despois, a propia Irene tramou unha conspiraci\u00f3n contra o seu fillo, en beneficio propio. En xu\u00f1o de 797, o emperador foi apresado e o 15 de agosto dese mesmo ano foi cegado por orde da s\u00faa nai. Crese que morreu a consecuencia das feridas producidas, a\u00ednda que este extremo foi posto en d\u00fabida hai pouco.\nTras acabar co seu fillo, Irene converteuse na primeira emperatriz na historia do Imperio Bizantino en ocupar o trono non como consorte ou rexente, sen\u00f3n por dereito propio.\nNo ano 800, ante a ausencia dun emperador home no trono de Constantinopla, e por raz\u00f3ns de propia conveniencia, o Papa Le\u00f3n III coroou a Carlomagno como emperador de Occidente. En Constantinopla isto foi visto como un acto sacr\u00edlego. Con todo, no ver\u00e1n de 802, o novo emperador enviou embaixadores a Constantinopla propo\u00f1endo matrimonio \u00e1 emperatriz Irene. Para Irene puido ser a oportunidade de consolidar a s\u00faa inest\u00e1bel posici\u00f3n no trono de Constantinopla. Segundo o cronista Te\u00f3fanes, \u00fanico que refire a historia desta negociaci\u00f3n matrimonial, os plans de voda foron frustrados por un dos favoritos da emperatriz.\nO 31 de outubro de 802, unha conspiraci\u00f3n depuxo a Irene e colocou no trono a Nic\u00e9foro I, que fora o seu ministro de finanzas. A emperatriz foi desterrada \u00e1 illa de Lesbos, onde morreu un ano m\u00e1is tarde.\nPola s\u00faa decisi\u00f3n de restaurar o culto das imaxes \u00e9 considerada santa pola Igrexa Ortodoxa."}
{"id": "33595", "revid": "23204", "url": "https://gl.wikipedia.org/wiki?curid=33595", "title": "Palm Desert, California", "text": "Palm Desert \u00e9 unha cidade do condado de Riverside, no estado de California, no val de Coachella (\u00e1rea de Palm Springs), a uns 15 quil\u00f3metros ao leste de Palm Springs. Outras cidades no Val Coachella son Cathedral City, Coachella, Desert Hot Springs, Indian Wells, Indio, La Quinta, Palm Springs e Rancho Mirage.\nA s\u00faa poboaci\u00f3n era de 48.445 habitantes no censo do ano 2010. A cidade foi unha das que tivo un maior crecemento no estado durante as d\u00e9cadas dos 80 e 90, comezando con 11.801 habitantes en 1980, dobrando a poboaci\u00f3n ata acadar os 23.650 en 1990, e os 35.000 en 1995.\nDemograf\u00eda.\nPalm Desert \u00e9 o centro de maior desenvolvemento na \u00e1rea de Palm Springs. Palm Desert \u00e9 un centro moi popular de concentraci\u00f3n de pensionistas que ve\u00f1en fuxindo dos fr\u00edos invernos do Canad\u00e1 e do resto dos Estados Unidos, quen engrosan a s\u00faa poboaci\u00f3n durante estes meses.\nSegundo o censo americano de 2000, a s\u00faa poboaci\u00f3n era de 41.155 habitantes. En 2006, foi estimada unha poboaci\u00f3n de 47.047, un aumento de 5.892 (14,3%).\nXeograf\u00eda.\nDe acordo co \"United States Census Bureau\" ten unha \u00e1rea de 63,7\u00a0km\u00b2, das cales 63,1\u00a0km\u00b2 son de terra e 0,6\u00a0km\u00b2 cubertas por auga.\nCidades irmandadas.\nPalm Desert at\u00f3pase enmarcada no programa de irmanamento de cidades do mundo, designado polo Sister Cities International Inc.\nLocalidades veci\u00f1as.\nO diagrama seguinte representa as localidades nun radio de 16\u00a0km ao redor de Palm Desert. \n \n \n \n "}
{"id": "33596", "revid": "98629", "url": "https://gl.wikipedia.org/wiki?curid=33596", "title": "Green Day", "text": "Green Day \u00e9 unha banda estadounidense de punk rock fundada no ano 1989. Est\u00e1 formada por Billie Joe Armstrong (voz e guitarra), Mike Dirnt (baixo e coros) e Tr\u00e9 Cool (bater\u00eda). Cool substitu\u00edu o bater\u00eda orixinal John Kiffmeyer en 1990, antes da gravaci\u00f3n do seu segundo \u00e1lbum \"Kerplunk\".\nGreen Day vendeu ao redor dos 65 mill\u00f3ns de discos en todo o mundo, 24 deles s\u00f3 nos Estados Unidos, e ga\u00f1ou catro premios Grammy durante a s\u00faa carreira.\nHistoria.\nInicios.\nEn 1987 os amigos de infancia Billie Joe Armstrong e Mike Dirnt (ambos de 14 anos) formaron unha banda chamada Sweet Children. O primeiro concerto de Sweet Children tivo lugar o 17 de outubro de 1987, no Rod's Hickory Pit en Vallejo, California onde a nai de Armstrong traballaba. En 1988, Armstrong e Dirnt comezaron a traballar con Sean Hughes e o bater\u00eda John Kiffmeyer, tam\u00e9n co\u00f1ecido como Al Sobrante. Kiffmeyer encarg\u00e1base tanto da bater\u00eda como dos labores de \"manager\", encarg\u00e1ndose de buscar actuaci\u00f3ns e establecer unha base de seareiros da banda, e Sean Hughes encarg\u00e1base do baixo.\nDespois de que Hughes deixase a banda ese mesmo ano, Larry Livermore, dono de Lookout! Records, viu o grupo tocar nun dos seus primeiros concertos e asinou un contrato con eles. En 1989 gravaron o seu primeiro EP, \"1,000 Hours\". Despois de que este fose editado abandonaron o nome de Sweet Children; segundo Livermore fix\u00e9rono para evitar confusi\u00f3ns con outra banda local chamada Sweet Baby. O grupo adoptou o nome Green Day, supostamente debido \u00e1 s\u00faa afecci\u00f3n \u00e1 marihuana.\nLookout! encargar\u00edase do lanzamento do primeiro \u00e1lbum de Green Day, \"39/Smooth\", aparecido a principios de 1990. Green Day posteriormente, nese mesmo ano, gravou dous EPs, \"Slappy\" e \"Sweet Children\", este \u00faltimo con temas vellos que a banda gravara para o selo independente de Minneapolis Skene! Records. En 1991, Lookout! Records editou \"1,039/Smoothed Out Slappy Hours\", un recompilatorio dos EPs \"39/Smooth\", \"Slappy\" e \"1,000 Hours\". A finais de 1990, pouco despois da primeira xira nacional, Sobrante deixou a zona de East Bay para ir \u00e1 universidade. O bater\u00eda Tr\u00e9 Cool ocupou o seu posto como bater\u00eda provisional, pero cando quedou claro que Sobrante non regresar\u00eda como bater\u00eda a tempo completo, Tr\u00e9 Cool converter\u00edase en membro permanente de Green Day. O grupo estivo de xira a meirande parte de 1992 e 1993, e realizou un feixe de concertos en Europa. O seu segundo \u00e1lbum de estudio, \"Kerplunk\", aparecer\u00eda a principios de 1992 e chegou a vender unhas 50.000 copias nos Estados Unidos.\n\u00c9xito.\nO \u00e9xito colleitado por \"Kerplunk\" no \"underground\" fixo que varias grandes discogr\u00e1ficas se interesasen pola banda, e Green Day finalmente deixou Lookout! de xeito amig\u00e1bel para asinar con Reprise Records despois de atraer o produtor Rob Cavallo. O grupo estaba impresionado polo seu traballo coa banda californiana The Muffs e posteriormente remarcaron que Cavallo \"era a \u00fanica persoa coa que realmente pod\u00edan falar e conectar\". O contrato con Reprise causou que moitos seareiros do punk rock considerasen a Green Day uns vendidos. Despois de asinar con Reprise a banda comezou a traballar na gravaci\u00f3n do seu \u00e1lbum \"Dookie\".\nGravado en tres semanas e editado en febreiro de 1994, \"Dookie\" converteuse nun \u00e9xito comercial, axudado pola emisi\u00f3n extensiva na MTV dos videoclips dos sinxelos \"Longview\", \"Basket Case\" e \"When I Come Around\", que acadar\u00edan o n\u00famero 1 na lista \"Modern Rock Tracks\". Ese ano Green Day comezou unha xira nacional coa banda Pansy Division como abreconcertos. Na actuaci\u00f3n do 9 de setembro no Boston Esplanade, o caos desatouse durante a actuaci\u00f3n da banda, e ao final dos disturbios hab\u00eda 100 persoas feridas e 45 detidas. A banda tam\u00e9n tocou nos festivais Lollapalooza e Woodstock 1994, onde comezaron unha infame pelexa no barro. Durante o concerto, un garda de seguridade confundiu o baixista Mike Dirnt cun fan que invad\u00eda o escenario e pegoulle romp\u00e9ndolle alg\u00fans dentes. Vista por mill\u00f3ns de persoas a trav\u00e9s da televisi\u00f3n, a actuaci\u00f3n en Woodstock 1994 incrementar\u00eda a publicidade e o reco\u00f1ecemento da banda, axudando a aumentar as vendas do \u00e1lbum. En 1995 \"Dookie\" ga\u00f1ou o Grammy ao mellor \u00e1lbum alternativo e a banda foi nomeada a 9 MTV Video Music Awards.\nEn 1995 editouse un novo sinxelo para a banda sonora de \"Angus\" titulado \"J.A.R.\". O sinxelo estreouse no n\u00famero 1 da lista \"Billboard Modern Rock Tracks\". A esta canci\u00f3n seguiulle o cuarto \u00e1lbum da banda, \"Insomniac\", que foi editado no outono de 1995. \"Insomniac\" era unha resposta m\u00e1is escura e pesada \u00e1 nova popularidade da banda, comparado co m\u00e1is mel\u00f3dico \"Dookie\". O \u00e1lbum tivo unha c\u00e1lida recepci\u00f3n da cr\u00edtica, ga\u00f1ando 4 estrelas de 5 da \"Rolling Stone\". Do disco sac\u00e1ronse os sinxelos \"Geek Stink Breath\", \"Stuck with Me\", \"Brain Stew/Jaded\" e \"Walking Contradiction\". A\u00ednda que non colleitou o \u00e9xito de \"Dookie\", vendeu 2 mill\u00f3ns de copias nos Estados Unidos. Ademais, o \u00e1lbum ga\u00f1ou varios nomeamentos aos American Music Awards de 1996, e o v\u00eddeo de \"Walking Contradiction\" foi nomeado para o Grammy ao mellor v\u00eddeo e aos mellores efectos especiais nos MTV Video Music Awards. Despois diso a banda suspendeu unha xira europea citando cansazo.\nDeclive da popularidade.\nDespois dun breve par\u00f3n en 1996, Green Day comezou a traballar nun novo traballo en 1997. Dende o principio, tanto a banda como Cavallo acordaron que o \u00e1lbum ser\u00eda diferente aos seus anteriores discos. O resultado foi \"Nimrod\", unha desviaci\u00f3n do t\u00edpico son pop punk da banda. O novo \u00e1lbum foi editado en outubro de 1997 e era m\u00e1is variado, indo dende o pop punk ata o surf rock e pasando polo ska ou a balada ac\u00fastica. \"Nimrod\" entrou nas listas no n\u00famero 10 e a exitosa \"Good Riddance (Time of Your Life)\" ga\u00f1ou o premio ao mellor v\u00eddeo alternativo nos MTV Video Awards. A canci\u00f3n tam\u00e9n foi usada nun episodio de \"Seinfeld\" e en dous de \"ER\". Os outros sinxelos editados para o disco foron \"Nice Guys Finish Last\", \"Hitchin' a Ride\" e \"Redundant\". A banda fixo unha aparici\u00f3n nun cap\u00edtulo de \"King of the Hill\" titulado \"The Man Who Shot Cane Skretteberg\", emitido en 1997. Entre finais dese ano e gran parte de 1998 a banda estivo de xira promocionando \"Nimrod\".\nNo ano 2000 Green Day editou o seu sexto \u00e1lbum de estudio, \"Warning\", continuando o estilo que xa amosaran en \"Nimrod\". Para promocionar o disco a banda participou na Warped Tour do 2000 e tam\u00e9n realizou unha xira independente ao ano seguinte. As cr\u00edticas foron variadas. Allmusic deulle un 4,5 sobre 5 dicindo que \"Warning quizais non \u00e9 un disco innovador en si, pero \u00e9 tremendamente satisfactorio\". \"Rolling Stone\" foi m\u00e1is cr\u00edtica, d\u00e1ndolle un 3 sobre 5, e dicindo \"Warning... fai que nos preguntemos: Quen quere escoitar canci\u00f3ns de fe, esperanza e denuncia social da que adoitaba ser a banda de snot-core con m\u00e1is vendas do mundo?\". A pesar de que tivo o \"hit\" \"Minority\" e o menor \"Warning\", moitos cr\u00edticos chegaron \u00e1 conclusi\u00f3n de que a banda estaba perdendo relevancia, e a iso seguir\u00edalle un declive da s\u00faa popularidade.\nDespois de \"Warning\" edit\u00e1ronse dous \u00e1lbums recompilatorios, \"International Superhits!\" e \"Shenanigans\". \"International Superhits!\" e a colecci\u00f3n de videoclips que o acompa\u00f1aba, \"International Supervideos!\", tivo boas vendas, sendo certificado platino nos Estados Unidos. \"Shenanigans\" conti\u00f1a algunhas das caras-b da banda, como \"Espionage\", que apareceu na banda sonora de \"\" e foi nomeada a un Grammy.\nNa primavera do 2002 Green Day foi un dos cabezas de cartel do Pop Disaster Tour xunto con Blink-182. A pesar diso Green Day tocou todos os concertos antes de Blink-182, que nese momento estaba experimentando un \u00e9xito maior. A xira foi documentada no DVD \"Riding in Vans with Boys\".\n\"American Idiot\" e \u00e9xito renovado.\nNo ver\u00e1n do ano 2003 a banda entrou no estudio para compo\u00f1er e gravar novo material para un \u00e1lbum, que inicialmente \u00eda chamarse \"Cigarettes and Valentines\". Despois de completar 20 temas as gravaci\u00f3ns foron roubadas do estudio por un desco\u00f1ecido. En vez de regravar as canci\u00f3ns roubadas, a banda decidiu abandonar o proxecto e comezar un novo, considerando que o material non era representativo do mellor traballo da banda. Green Day colaborou con Iggy Pop en dous temas para o seu \u00e1lbum \"Skull Ring\" en novembro de 2003. O 1 de febreiro do 2004 fixo a s\u00faa estrea unha nova canci\u00f3n do grupo, unha versi\u00f3n de \"I Fought the Law\", aparecendo nun anuncio de iTunes durante a Super Bowl.\nO \u00e1lbum resultante do novo proxecto, \"American Idiot\", foi editado o 21 de setembro do 2004 e estreouse no n\u00famero 1 das listas da \"Billboard\", sendo o primeiro traballo da banda en acadar o n\u00famero 1 respaldado polo \u00e9xito do seu primeiro sinxelo, \"American Idiot\". O \u00e1lbum foi etiquetado como \"\u00f3pera punk rock opera\" e falaba da historia do ficticio \"Jesus of Suburbia\". \"American Idiot\" ga\u00f1ou o Grammy ao mellor \u00e1lbum de rock e a banda arrasou nos MTV Music Awards, ga\u00f1ando un total de sete premios dos oito aos que fora nomeado.\nDurante o 2005 a banda foi de xira para promocionar o \u00e1lbum realizando preto de 150 concertos na xira m\u00e1is longa da s\u00faa carreira, visitando Xap\u00f3n, Australia, Suram\u00e9rica e o Reino Unido. Durante esta xira filmaron os dous concertos realizados no Milton Keynes National Bowl en Inglaterra, que foron votados os \"mellores concertos na Terra\" nunha enquisa da revista \"Kerrang!\". Esas gravaci\u00f3ns foron editadas en CD e DVD co nome \"Bullet in a Bible\" o 15 de novembro dese mesmo ano. Este CD/DVD conta con temas de \"American Idiot\" ademais de canci\u00f3ns dos seus anteriores \u00e1lbums, ag\u00e1s \"Kerplunk\" e \"1,039/Smoothed Out Slappy Hours\". Os \u00faltimos concertos da xira foron en Sydney e Melbourne os d\u00edas 14 e 17 de decembro, respectivamente.\nO 1 de agosto do 2005 Green Day anunciou que rescind\u00eda os dereitos de Lookout! Records do material anterior a \"Dookie\", citando unha violaci\u00f3n continua do contrato ao non pagar os seus dereitos de autor, nunha denuncia compartida con varias bandas m\u00e1is. Ese material estivo ao redor dun ano f\u00f3ra de circulaci\u00f3n, ata que foi reeditado pola actual discogr\u00e1fica do grupo, Reprise Records, o 9 de xaneiro do 2007.\nEn 2006 Green Day ga\u00f1ou o Grammy \u00e1 gravaci\u00f3n do ano por \"Boulevard of Broken Dreams\", que pasou 16 semanas no n\u00famero 1 da lista \"Modern Rock Tracks\", un r\u00e9cord compartido co tema de Red Hot Chili Peppers \"Scar Tissue\" e co de Staind \"It's Been Awhile\", (dende ent\u00f3n foi batido pola canci\u00f3n de Foo Fighters \"The Pretender\" no 2007, que estivo 18 semanas).\nFoxboro Hot Tubs e \"21st Century Breakdown\".\nGreen Day meteuse en varios pequenos proxectos despois do \u00e9xito de \"American Idiot\". Editaron un \u00e1lbum baixo o nome de Foxboro Hot Tubs titulado \"Stop Drop and Roll!!!\", e no 2008 Foxboro Hot Tubs fixo unha mini-xira para promocionar o disco.\nNunha entrevista na revista \"Kerrang!\", Armstrong revelou que no 2008 poder\u00eda aparecer o oitavo \u00e1lbum de Green Day. Tam\u00e9n nunha entrevista, Shirley Manson, vocalista de Garbage, revelou que Butch Vig ser\u00eda o produtor do novo traballo de Green Day. O lapso de cinco anos entre \"American Idiot\" e \"21st Century Breakdown\" foi o m\u00e1is grande entre dous \u00e1lbums de estudio na carreira da banda. O grupo levaba traballando en material novo dende xaneiro de 2006, e en outubro de 2007 Armstrong ti\u00f1a 45 temas compostos, a\u00ednda que o grupo non amosou signos de progreso ata un ano despois, cando se subiron a YouTube dous v\u00eddeos da banda gravando no estudio co produtor Butch Vig. O proceso de composici\u00f3n e gravaci\u00f3n levou tres anos e rematou en abril do ano 2009.\n\"21st Century Breakdown\" foi editado o 15 de maio do 2009. O \u00e1lbum tivo principalmente unha boa recepci\u00f3n por parte da cr\u00edtica, conseguindo puntuaci\u00f3n de entre 3 e 4 estrelas de media. Despois do lanzamento, o disco acadou o n\u00famero 1 en catorce pa\u00edses. A banda comezou a realizar concertos en California en abril e principios de maio, sendo as s\u00faas primeiras actuaci\u00f3ns ao vivo en tres anos. Green Day iniciou unha xira mundial que comezou en Norteam\u00e9rica en xullo do 2009 e que se prolongou o resto do ano ata principios do 2010. Walmart negouse a vender o \u00e1lbum co adhesivo \"Parental Advisory\" e pediulle \u00e1 banda unha versi\u00f3n censurada. Os membros non desexaban cambiar as letras e responderon dicindo: \"Non hai nada sucio no noso disco... Eles queren artistas para censurar os seus discos e que sexan vendidos al\u00ed. N\u00f3s dicimos que non. Nunca o fixemos antes. S\u00e9nteste como se estiveses en 1953 ou algo as\u00ed\".\nNo ano 2009 a banda reuniuse co galardoado director Michael Mayer e con membros elenco e traballadores do musical \"Spring Awakening\" para crear unha versi\u00f3n para teatro do \u00e1lbum \"American Idiot\". \"American Idiot: The Musical\" estreouse no Berkeley Repertory Theatre a finais dese ano. A obra conta unha versi\u00f3n estendida da historia do disco, con novas personaxes como Will, Extraordinary Girl e Favorite Son.\nActualidade.\nO 20 de abril do 2010 \"American Idiot: The Musical\" estreouse en Broadway, e Green Day editou a banda sonora do musical, que conti\u00f1a unha nova canci\u00f3n titulada \"When It's Time\", que foi editada como sinxelo a trav\u00e9s de iTunes no mes de xu\u00f1o. Durante os TV Video Game Awards de 2009, anunciouse que Green Day ter\u00eda o seu propio videoxogo \"Rock Band\", que seguir\u00eda ao \u00faltimo \"Rock Band\" espec\u00edfico, \"The Beatles: Rock Band\". O xogo apareceu o 8 de xu\u00f1o do 2010 e conta cos \u00e1lbums \"Dookie\", \"American Idiot\" e \"21st Century Breakdown\" completos, ademais de canci\u00f3ns escollidas do resto da discograf\u00eda da banda.\nDurante a segunda parte da xira \"21st Century Breakdown World Tour\" os membros da banda dixeron que estaban compo\u00f1endo material novo. Nunha entrevista para a revista \"Kerrang!\" Armstrong falou sobre a posibilidade dun novo \u00e1lbum: \"Fixemos algunhas demos en Berl\u00edn, algunhas en Estocolmo, algunhas \u00e1s aforas de Glasgow e algunhas en \u00c1msterdam. Queremos baixalas dalgunha maneira cedo\". Os membros tam\u00e9n dixeron que o grupo estaba gravando un \u00e1lbum ao vivo da xira, contando coa canci\u00f3n in\u00e9dita \"Cigarettes and Valentines\". En outubro de 2010 Dirnt foi entrevistado por Radio W e mencionou que a banda rematara o proceso de composici\u00f3n dos temas para o seu noveno traballo. Na entrevista tam\u00e9n falou do lanzamento do \u00e1lbum ao vivo. O \u00e1lbum ao vivo editouse en CD/DVD e CD/Blu-ray o 22 de marzo do 2011 baixo o t\u00edtulo \"Awesome as Fuck\".\nO 13 de abril do 2011 confirmouse unha versi\u00f3n para o cine de \"American Idiot\". Michael Mayer, director do musical de Broadway, dirixir\u00e1 a pel\u00edcula. Ser\u00e1 producida por Green Day, Pat Magnarella (o representante de Green Day que tam\u00e9n produciu \"Bullet in a Bible\", \"Awesome As Fuck\" e \"Heart Like a Hand Grenade\"), Playtone (Tom Hanks e Gary Goetzman) e Tom Hulce."}
{"id": "33599", "revid": "1131", "url": "https://gl.wikipedia.org/wiki?curid=33599", "title": "NGC 6168", "text": "NGC 6168 \u00e9 unha galaxia da constelaci\u00f3n de H\u00e9rcules. Ten unha magnitude aparente de 14.1, unha ascensi\u00f3n recta de 16h 31m 21.3s e unha declinaci\u00f3n de +20\u00b0 11' 6\"."}
{"id": "33600", "revid": "1060", "url": "https://gl.wikipedia.org/wiki?curid=33600", "title": "Lista dos concilios ecum\u00e9nicos", "text": ""}
{"id": "33601", "revid": "1060", "url": "https://gl.wikipedia.org/wiki?curid=33601", "title": "Concilio Ecum\u00e9nico", "text": ""}
{"id": "33602", "revid": "98629", "url": "https://gl.wikipedia.org/wiki?curid=33602", "title": "Gerard Way", "text": "Gerard Arthur Way Lee, nado o 9 de abril 1977 en Summit, Nova Jersey, \u00e9 o l\u00edder e co-fundador da banda de rock alternativo My Chemical Romance. Gerard ten un irm\u00e1n m\u00e1is novo, Mickey Way que toca o baixo en My Chemical Romance.\nBiograf\u00eda.\nInfanc\u00eda e adolescencia.\nGerard ten orixes italianas e escocesas. Cantou por primeira vez en cuarto curso na obra infantil Peter Pan. A s\u00faa avoa Elena Lee Rush ensinoulle a cantar e fixolle o traxe de Peter Pan. A pesar disto o xove Way non quer\u00eda ser cantante, sen\u00f3n debuxante. \nCando era un neno Gerard tivo unha revelaci\u00f3n: que todo o mundo morre e polo tanto el morrer\u00eda alg\u00fan d\u00eda, isto causoulle unha profunda obsesi\u00f3n coa morte.\nGraduouse na escola secundaria en 1995 ingresando logo na escola de artes visuais de Nova York, gradu\u00e1ndose en artes finas en 1999.\nEn 2001 Gerard intentou vender unha serie de debuxos a Cartoon Network, pero foi rechazada porque estaban emitindo unha moi parecida.\nFormaci\u00f3n de My Chemical Romance.\nCando se produciron os ataques do 11 de setembro \u00e1s Torres Xemelgas, Gerard traballaba na industria do c\u00f3mic en Nova York, e dende onde estaba puido ver aquel inferno. Ent\u00f3n decidiu cambiar a s\u00faa vida e fundou My Chemical Romance. A canci\u00f3n Skylines and Turnstiles foi a primeira canci\u00f3n do grupo e est\u00e1 inspirada na experiencia de Gerard durante os ataques do 11 de setembro.\nReuneu a Ray Toro, Matt Pelissier (co-fundador do grupo remplazado en 2004 por Bob Bryar, Frank Iero e Mickey Way para tocar pola costa oeste dos Estados Unidos. O seu primeiro \u00e1lbum foi I Brought You My Bullets, You Brought Me Your Love lanzado en 2002. A m\u00fasica axudoulle a ga\u00f1arlle a batalla \u00e1 depresi\u00f3n, o alcoholismo e as drogas; creou tam\u00e9n canci\u00f3ns profundamente persoais como Helena, escrita despois da morte da s\u00faa avoa. Esta canci\u00f3n est\u00e1 dentro do \u00e1lbum Three Cheers For Sweet Revenge lanzado en 2004. A pesar da m\u00fasica non deixou de lado o debuxo, sen\u00f3n que debuxou as portadas dos dous \u00faltimos \u00e1lbums.\nNo 2005, Gerard uneuse co cantante Bert McCracken para lanzar un cover de Queen e David Bowie titulado Under pressure, co fin de recadar fondos en axuda das v\u00edtimas do tsunami que azotou as costas de Asia no 2005.\nSa\u00fade.\nRecuperouse do seu alcoholismo e da adicci\u00f3n as drogas en 2004, e visita un terapeuta cando o grupo non esta de xira.\nDiscograf\u00eda e letras.\nMy Chemical Romance editou tres \u00e1lbums: I Bough You My Bullets, You Bough Me Your Love en 2002, Three Cheers For Sweet Revenge en 2004, e The Balck Parade a finais de 2006. Gerard e o compositor da maior parte das canci\u00f3ns de MCR e as s\u00faas letras caracter\u00edzanse por contar unha historia que xeralmente presenta un lado escuro."}
{"id": "33603", "revid": "92340", "url": "https://gl.wikipedia.org/wiki?curid=33603", "title": "Trygve Bratteli", "text": ", nado o 11 de xaneiro de 1910 en N\u00f8tter\u00f8y e finado o 20 de novembro de 1984, foi un pol\u00edtico noruegu\u00e9s do Partido Laborista.\nNa s\u00faa xuventude traballou en diversos oficios como obreiro da construci\u00f3n, cazador de baleas e mensaxeiro, membro das mocidades do Partido Laborista foi editor do \"Folkets Frihet\" de Kirkenes desde 1937. Nomeado secretario do Partido Laborista durante a invasi\u00f3n nazi foi arrestado en 1942 e sobreviviu en diversos campos de concentraci\u00f3n. Liberado en 1945, foi elixido vicepresidente do seu partido, membro do Storting desde 1950, presidente do Partido Laborista desde 1965 foi primeiro ministro de Noruega entre 1971 e 1972 e de 1973 a 1976.\nO seu libro de memorias sobre as s\u00faas experiencias nos campos de concentraci\u00f3n, \"Fange i natt og t\u00e5ke\" (1980), vendeu m\u00e1is de 180.000 exemplares."}
{"id": "33604", "revid": "5863", "url": "https://gl.wikipedia.org/wiki?curid=33604", "title": "486", "text": "V\u00e9xase tam\u00e9n.\nHistoria ano a ano"}
{"id": "33608", "revid": "1083", "url": "https://gl.wikipedia.org/wiki?curid=33608", "title": "Marzal", "text": ""}
{"id": "33609", "revid": "98629", "url": "https://gl.wikipedia.org/wiki?curid=33609", "title": "Willie Wallace", "text": "William \"Willie\" Semple Brown Wallace, nado o 23 de xu\u00f1o do 1940 en Kirkintilloch e tam\u00e9n co\u00f1ecido coma Wispie, foi un xogador e adestrador de f\u00fatbol escoc\u00e9s.\nComezou a s\u00faa carreira coma futbolista en 1958 no Stenhousemuir, marchando en 1959 \u00f3 Raith Rovers onde empezou a coller grande sona coma un bo goleador. Dese xeito, no 1961 asinou contrato co Hearts de Edimburgo onde sumou importantes \u00e9xitos na s\u00faa estad\u00eda \u00f3 longo de 5 tempadas completas. Desde a\u00ed pegar\u00eda o salto a un verdadeiro grande, chegando \u00f3 Celtic onde viviu unha \u00e9poca memorable sendo un daqueles sonados Lisbon Lions que quedaran campi\u00f3ns de Europa no 1967. Na s\u00faa etapa verdibranca conseguiu sumar 134 goles en 232 partidos. Tralo seu paso durante 5 anos por Celtic Park foi traspasado no 1971 \u00f3 Crystal Palace londiniense volvendo \u00f3 seu pa\u00eds antes dun ano para xogar no Dumbarton FC. Despois e xa coa s\u00faa carreira futbol\u00edstica v\u00edndose embaixo foi probar sorte a Australia \u00f3 Apia FC onde xa rematou as s\u00faas andainas de xogador.\nRetornou a Escocia para xa coma adestrador dirixir \u00f3 Dundee FC. Tras isto volveu \u00f3 Apia agora xa coma adestrador, e quedou a vivir al\u00f3 rexentando unha tenda deportiva.\nCoa Selecci\u00f3n escocesa de f\u00fatbol non puido amosar a grande cualidade que posu\u00eda para bater o marco rival, xogando 7 encontros mais sen facer un s\u00f3 tanto neles. No seu vagar polo conxunto nacional destaca a s\u00faa presenza no 2-3 en Wembley fronte a Inglaterra no 1967."}
{"id": "33610", "revid": "5863", "url": "https://gl.wikipedia.org/wiki?curid=33610", "title": "Nathalie Sarraute", "text": "Nathalie Sarraute, nada en Iv\u00e1novo o 19 de xullo de 1900 e finada en Par\u00eds o 19 de outubro de 1999, foi unha escritora en lingua francesa de orixe rusa.\nTraxectoria.\nNaceu como Natacha Tcherniak en Ivanovo, unha localidade pr\u00f3xima a Moscova. A s\u00faa infancia pasouna entre Francia e Rusia ata que en 1909 marchou co seu pai para vivir definitivamente en Par\u00eds, estudou dereito na Sorbona, historia en Oxford e sociolox\u00eda en Berl\u00edn. En 1932 escribiu o seu primeiro libro, \"Tropismes\" que publicou en 1939. En 1941 por causa das leis nazis tivo que deixar a s\u00faa profesi\u00f3n de avogada. En 1956 publicou \"L'\u00c8re du Soup\u00e7on\" un ensaio que serviu como primeiro manifesto da \"Nouveau roman\"."}
{"id": "33613", "revid": "23204", "url": "https://gl.wikipedia.org/wiki?curid=33613", "title": "Anarquismo individualista", "text": "O anarquismo individualista \u00e9 unha tradici\u00f3n filos\u00f3fica anarquista que enfatiza a soberan\u00eda do individuo. A s\u00faa orixe am\u00f3sase na obra dos europeos William Godwin, Pierre Joseph Proudhon, Emile Armand, Oscar Wilde, Han Ryner e Max Stirner e os americanos Josiah Warren, Benjamin Tucker, Lysander Spooner, Ezra Heywood, Stephen Pearl Andrews e Henry David Thoreau. Entre os anarquistas individualistas actuais at\u00f3panse Robert Anton Wilson, Joe Peacott, Daniel Burton, Kevin Carson e Keith Preston. Algunhas veces considerado unha evoluci\u00f3n radical do liberalismo cl\u00e1sico. O anarcoindividualismo prop\u00f3n unha sociedade onde cadaqu\u00e9n \u00e9 o seu propio dono e pos\u00fae a s\u00faa propia propiedade, base\u00e1ndose nunha asociaci\u00f3n voluntaria e horizontal."}
{"id": "33614", "revid": "197", "url": "https://gl.wikipedia.org/wiki?curid=33614", "title": "Pobos g\u00e1latas", "text": ""}
{"id": "33615", "revid": "197", "url": "https://gl.wikipedia.org/wiki?curid=33615", "title": "Galateo", "text": ""}
{"id": "33616", "revid": "197", "url": "https://gl.wikipedia.org/wiki?curid=33616", "title": "Galateos", "text": ""}
{"id": "33617", "revid": "197", "url": "https://gl.wikipedia.org/wiki?curid=33617", "title": "Pobos Galateos", "text": ""}
{"id": "33618", "revid": "995", "url": "https://gl.wikipedia.org/wiki?curid=33618", "title": "Sax\u00f3n", "text": ""}
{"id": "33619", "revid": "995", "url": "https://gl.wikipedia.org/wiki?curid=33619", "title": "Xuto", "text": ""}
{"id": "33620", "revid": "98629", "url": "https://gl.wikipedia.org/wiki?curid=33620", "title": "Stevie Chalmers", "text": "Steve Chalmers, nado en Glasgow o 26 de decembro de 1936, foi un xogador de f\u00fatbol escoc\u00e9s. Ocupaba a demarcaci\u00f3n de dianteiro centro e que destacou pola s\u00faa colaboraci\u00f3n no fito m\u00e1is importante do Celtic \u00f3 ser un dos integrantes daqueles Lisbon Lions que conseguiron a Copa de Europa no 1967.\nTraxectoria.\nEste xogador chegou a Celtic Park en febreiro de 1959 e dende aquel preciso intre vestiu a camisola do club en 406 ocasi\u00f3ns logrando 228 goles sendo, sen lugar \u00e1s d\u00fabidas, o m\u00e1is salientable o acadado na final daquela Copa de Europa do 1967 que supu\u00f1a o 2-1 pr\u00f3s escoceses e que ser\u00eda definitivo para outorg\u00e1rlle-lo cetro m\u00e1is prestixioso a nivel europeo. Tam\u00e9n tivo grande sona o seu hat-trick conseguido na segunda metade dun Old Firm contra os eternos rivais, o Rangers, nun 3 de xaneiro do 1966.\nXogou en 5 ocasi\u00f3ns coa selecci\u00f3n escocesa de f\u00fatbol, logrando 3 goles, salientando o tanto que acadou nun amigable fronte ao Brasil en 1966 que rematou en t\u00e1boas (1-1) en terreo escoc\u00e9s.\nO seu fillo Paul Chalmers tam\u00e9n chegou a xogar no Celtic anos despois."}
{"id": "33621", "revid": "1083", "url": "https://gl.wikipedia.org/wiki?curid=33621", "title": "Hat-trick", "text": ""}
{"id": "33622", "revid": "22570", "url": "https://gl.wikipedia.org/wiki?curid=33622", "title": "Triplete", "text": "Triplete, \"Hat trick\" en ingl\u00e9s, \u00e9 a denominaci\u00f3n que recibe o feito de que un xogador de f\u00fatbol nun mesmo encontro sexa quen de facerlle tres goles \u00f3 rival.\nHai que dicir tam\u00e9n \u00f3 respecto que noutras desciplinas deportivas existe o fito do hat-trick a\u00ednda que o de m\u00e1is sona corresp\u00f3ndelle \u00f3 f\u00fatbol."}
{"id": "33623", "revid": "15490", "url": "https://gl.wikipedia.org/wiki?curid=33623", "title": "Godos", "text": "Os godos foron un pobo xerm\u00e1nico que, procedente da rexi\u00f3n costeira b\u00e1ltica, emigrou \u00f3s territorios lim\u00edtrofes e \u00e1 provincia romana de Dacia no s\u00e9culo III.\nInvasi\u00f3ns.\nTralas invasi\u00f3ns hunas, os godos divid\u00edronse en ostrogodos, que nos s\u00e9culos posteriores seguiron invadindo a parte oriental do Imperio Romano e acabaron formando un reino en Italia; e visigodos, que saquearon Roma e tras isto lograron acordaron un \"foedus\" (pacto) co Imperio Romano que lles permitiu asentarse en Francia, naquel momento chamada Galia e, posteriormente, no 507, por causa da derrota na batalla de Vouill\u00e9 contra os Francos, fuxiron a Hispania, onde crearon un reino que se estend\u00eda por case toda a Pen\u00ednsula Ib\u00e9rica.\nAs s\u00faas invasi\u00f3ns, coma a de tantos outros pobos xerm\u00e1nicos, v\u00edronse causadas pola presi\u00f3n dos hunos e doutros pobos procedentes de Asia que nesta \u00e9poca invadiron Europa.\nRelixi\u00f3n.\nA s\u00faa relixi\u00f3n era nun principio pag\u00e1, pero axi\u00f1a se converteron \u00f3 cristianismo, e m\u00e1is concretamente \u00f3 arianismo, herex\u00eda que posteriormente foi perseguida polo Imperio Romano. Por esta raz\u00f3n, \u00f3s romanos, cat\u00f3licos na s\u00faa enorme maior\u00eda (excepto en Siria e Exipto, onde a confesi\u00f3n m\u00e1is importante era o monofisismo), os godos non lles ti\u00f1an en moita estima.\nAntes de ser cristi\u00e1ns, os godos causaban p\u00e1nico \u00f3s seus inimigos, pois os prisioneiros que consegu\u00edan capturar eran sacrificados a diversos deuses, especialmente \u00f3 da guerra, Tyz.\nEconom\u00eda.\nO dos godos era un pobo agr\u00edcola e gandeiro. Por\u00e9n, unha vez que se asentaron nos territorios que previamente invadiran e conquistaran, se converteron na clase dominante, na nobreza, deixando a maior\u00eda dos traballos \u00f3s pobos conquistados. Non se mesturaron momentaneamente con estes pobos, sen\u00f3n que conformaron unha sociedade endog\u00e1mica."}
{"id": "33624", "revid": "995", "url": "https://gl.wikipedia.org/wiki?curid=33624", "title": "Godo", "text": ""}
{"id": "33625", "revid": "995", "url": "https://gl.wikipedia.org/wiki?curid=33625", "title": "Pobos Godos", "text": ""}
{"id": "33626", "revid": "22570", "url": "https://gl.wikipedia.org/wiki?curid=33626", "title": "Abolicionismo", "text": "O abolicionismo foi unha doutrina que defend\u00eda a prohibici\u00f3n absoluta da escravitude e do seu comercio. Comezou durante a Ilustraci\u00f3n e acadou importantes proporci\u00f3ns en varios pa\u00edses durante o s\u00e9culo XIX.\nGran Breta\u00f1a e colonias.\nA\u00ednda que a escravitude era ilegal en Inglaterra dende o ano 1102, non ocorreu igual nas s\u00faas colonias, onde se manti\u00f1a a pr\u00e1ctica e o comercio da escravitude. Xa en 1783 apareceu o Comit\u00e9 para a Abolici\u00f3n do Comercio de Escravos e o 25 de marzo de 1807 o Parlamento brit\u00e1nico aboliu o comercio de escravos. O movemento abolicionista brit\u00e1nico centrouse ent\u00f3n en conseguir a abolici\u00f3n da escravitude mesma, o que se conseguiu o 23 de agosto de 1833 \u00f3 aprobar o Parlamento a Lei da abolici\u00f3n da escravitude que levou a emancipaci\u00f3n de todos os escravos das colonias brit\u00e1nicas o 1 de agosto de 1834.\nEstados Unidos.\nA primeira sociedade abolicionista estableceuse en 1775 en Filadelfia e na maior\u00eda dos estados do norte aboliuse a escravitude, non pasou o mesmo no sur onde se mantivo forte ata a Proclamaci\u00f3n da Emancipaci\u00f3n por Abraham Lincoln o 1 de xaneiro de 1863 ratificada na d\u00e9cimo terceira emenda \u00e1 Constituci\u00f3n en decembro de 1865."}
{"id": "33627", "revid": "23204", "url": "https://gl.wikipedia.org/wiki?curid=33627", "title": "G\u00e1lata", "text": "G\u00e1lata pode referirse a:"}
{"id": "33628", "revid": "47401", "url": "https://gl.wikipedia.org/wiki?curid=33628", "title": "Bertie Auld", "text": "Robert Auld, nado en Maryhill o 23 de marzo de 1938 e finado o 14 de novembro de 2021, foi un xogador de f\u00fatbol escoc\u00e9s, que xogaba de centrocampista. Popularmente co\u00f1ecido coma Ten Thirty por xogar co n\u00famero dez e estar preto dos trinta cando quedou campi\u00f3n europeo. Destacou no Celtic no que formou parte daquel equipo dos Lisbon Lions que acadara o \u00e9xito de sa\u00edr ga\u00f1ador da Copa de Europa no 1967. Tam\u00e9n foi adestrador.\nTraxectoria.\nChegou \u00f3 Celtic do Maryhill Harp o 2 de abril do 1955 debutando pr\u00f3s verdibrancos dous anos despois fronte \u00f3 Rangers. No 1961 foi probar sorte \u00f3 Birmingham City onde ficou deica 1965, ano no que volta a Celtic Park para vivi-la s\u00faa etapa m\u00e1is sobresa\u00ednte coma futboleiro que rematar\u00eda en 1971 cando marcha rumbo \u00f3 Hibernian cara onde chega coma axente libre. Nesa segunda \u00e9poca en Celtic Park \u00e9 na que xoga a maior parte dos 279 partidos co conxunto cat\u00f3lico e na que consegue tam\u00e9n a maior parte dos seus 85 tantos.\nCoa Selecci\u00f3n de f\u00fatbol de Escocia non foi moi afortunado \u00f3 tan s\u00f3 ter xogado 3 encontros coma internacional nos que non achou o gol na portar\u00eda rival. O m\u00e1is salientable nas s\u00faas aparici\u00f3ns co conxunto nacional foi o cart\u00f3n vermello que recibiu nun amigable contra os Pa\u00edses Baixos que rematou cun 1-2 no 1959.\nNa s\u00faa etapa de adestrador dirixiu dobremente \u00f3 Partick Thistle e nunha estad\u00eda \u00f3 Hibernian e \u00f3 Dumbarton F.C.."}
{"id": "33630", "revid": "98629", "url": "https://gl.wikipedia.org/wiki?curid=33630", "title": "Bobby Lennox", "text": "Robert Lennox, nado en Saltcoats o 30 de agosto de 1943, alcumado Buzz Bomb ou Lemon porque os defensores \u00f3 seu car\u00f3n asemellaban lapas que o succionaban, foi un futbolista escoc\u00e9s.\nTraxectoria.\nOcupaba a demarcaci\u00f3n de dianteiro e que viviu unha etapa dourada sendo un dos artellantes dos Lisbon Lions que no 1967 foran ga\u00f1adores da Copa de Europa. O 5 de setembro de 1961 chegaba ata Celtic Park proveniente do Ardeer Recreation para face-lo seu debut na vitoria por 2-1 nun encontro ligueiro contra o Dundee F.C.. Nas s\u00faas 589 participaci\u00f3ns coa camisola do club foi quen de facer unha boa morea de goles (273).\nCoa selecci\u00f3n escocesa xogou 10 veces sumando 3 goles sendo o m\u00e1is transcendental o que lle meteu a Inglaterra en 1967 en Wembley na disputa dun amigable que terminou cun 2-3 pr\u00f3s escoceses no taboleiro de marcas.\nDespois de retirarse da pr\u00e1ctica en activo do f\u00fatbol seguiu ligado \u00f3 Celtic ata 1993, \u00e9 dicir, durante a piques de 32 anos dende que chegara coma xogador. No 1 de xaneiro de 1981 recibiu a Orde do Imperio Brit\u00e1nico por t\u00f3dolos servizos que lle levara prestado \u00f3 Celtic en toda a s\u00faa traxectoria deportiva."}
{"id": "33631", "revid": "56817", "url": "https://gl.wikipedia.org/wiki?curid=33631", "title": "Abordaxe", "text": "A abordaxe \u00e9 o choque de dous nav\u00edos, pode resultar en graves danos para as embarcaci\u00f3ns e mesmo no naufraxio de un ou dos dous nav\u00edos. Existe un regulamento internacional para previr as abordaxes do mar, co\u00f1ecido como colreg que \u00e9 o conxunto de c\u00f3digos internacionais que definen as regras que se te\u00f1en que respectar no mar (sinalizaci\u00f3n, prioridade...) e que publica a Organizaci\u00f3n Mar\u00edtima Internacional.\nA abordaxe \u00e9 tam\u00e9n un combate naval onde os dous nav\u00edos est\u00e1n un o cabo do outro e no que a tripulaci\u00f3n dun dos nav\u00edos pasa a bordo do outro nav\u00edo coa fin de asegurar a dominaci\u00f3n do adversario e conquistar ou afundir o barco inimigo."}
{"id": "33632", "revid": "98629", "url": "https://gl.wikipedia.org/wiki?curid=33632", "title": "Avram Iancu, Bihor", "text": "Avram Iancu \u00e9 unha municipalidade de Roman\u00eda no condado de Bihor, ten 1865 habitantes, o 96% de etnia romanesa. Fundada en 1900 por un colono roman\u00e9s que recibira terras do rei Fernando I de Roman\u00eda e que lle deu o nome de Regina Maria pola dona do rei, o r\u00e9xime comunista cambioulle o nome polo actual que prov\u00e9n de Avram Iancu que xogou un importante papel na revoluci\u00f3n de 1848."}
{"id": "33633", "revid": "85894", "url": "https://gl.wikipedia.org/wiki?curid=33633", "title": "Casorezzo", "text": "Casorezzo \u00e9 un concello italiano da provincia de Mil\u00e1n, na rexi\u00f3n da Lombard\u00eda. Ten 4.755 habitantes (en 2002) e est\u00e9ndese por unha \u00e1rea de 6\u00a0km\u00b2.\nFai fronteira cos concellos de: Parabiago, Busto Garolfo, Inveruno, Arluno e Ossona.\nMonumentos.\nDestaca a Igrexa de San Giorgio do s\u00e9culo XII e o oratorio de San Salvador cos seus frescos do s\u00e9culo XVI."}
{"id": "33634", "revid": "23204", "url": "https://gl.wikipedia.org/wiki?curid=33634", "title": "Nakhchivan", "text": "Nakhchivan \u00e9 a capital e principal cidade da Rep\u00fablica Aut\u00f3noma de Nakhichevan, Acerbaix\u00e1n. Ten 60.000 habitantes, a maior\u00eda de etnia acer\u00ed. Non se sabe a data da s\u00faa fundaci\u00f3n, e a\u00ednda que alg\u00fans historiadores remontan a s\u00faa orixe \u00f3 sec\u00falo XVI a.C. tan s\u00f3 temos constancia da s\u00faa actividade no s\u00e9culo II a.C."}
{"id": "33638", "revid": "1987", "url": "https://gl.wikipedia.org/wiki?curid=33638", "title": "R\u00edo Chulym", "text": "O r\u00edo Chulym \u00e9 un tributario do r\u00edo Ob, percorre 1799\u00a0km dos krais de Karsnoyarsk e Tomsk, Rusia e cobre unha bac\u00eda de 134.000\u00a0km\u00b2, desemboca no ob \u00e1 altura de Ust-Chulym, pasa tam\u00e9n polas cidades de Nazarovo, Achinsk e Asino"}
{"id": "33644", "revid": "56817", "url": "https://gl.wikipedia.org/wiki?curid=33644", "title": "Gole dell'Alcantara", "text": "Gole dell'Alcantara \u00e9 unha garganta ou foz do Val dell'Alcantara, Sicilia formadas \u00f3 longo de milleiros de anos polo r\u00edo Alcantara. Ten unha altura de 20 metros, as s\u00faas paredes est\u00e1n formadas por lava que se foi petrificando lentamente, o que permitiu que se formaran formas pentagonais e hexagonais."}
{"id": "33645", "revid": "55340", "url": "https://gl.wikipedia.org/wiki?curid=33645", "title": "Borjomi", "text": "Borjomi (en xeorxiano \u10d1\u10dd\u10e0\u10ef\u10dd\u10db\u10d8) \u00e9 unha cidade de 10.546 habitantes (2014) da provincia de Kartli, Xeorxia, famosa pola s\u00faa industria de auga mineral, ademais de ser unha cidade tur\u00edstica polos seus mananciais e pola s\u00faa proximidade a diversas pistas de esqu\u00ed."}
{"id": "33647", "revid": "1410", "url": "https://gl.wikipedia.org/wiki?curid=33647", "title": "Galer\u00eda de imaxes de Vigo", "text": "Imaxes do concello de Vigo na provincia de Pontevedra:"}
{"id": "33651", "revid": "23204", "url": "https://gl.wikipedia.org/wiki?curid=33651", "title": "Mundial de F\u00fatbol de 2006", "text": "O Mundial de F\u00fatbol (ou Copa do mundo) Alema\u00f1a 2006 realizouse por segunda vez en Alema\u00f1a (a primeira vez foi no ano 1974, en Alema\u00f1a Occidental). Foi o pa\u00eds sede e polo tanto o \u00fanico pre-clasificado. Por primeira vez na historia do campionato, o campi\u00f3n do torneo anterior (no caso, a selecci\u00f3n brasileira) precisou disputar as eliminatorias previas para poder defender o dereito de participar no torneo. Trinta e dous pa\u00edses participaron na Copa de 2006, cuxa final aconteceu o d\u00eda 9 de xullo.\nA decisi\u00f3n de confiar a Alema\u00f1a a organizaci\u00f3n do torneo foi controvertida, xa que se esperaba que o campionato ocorrese en Sur\u00e1frica. Os outros pa\u00edses candidatos \u00e1 organizaci\u00f3n eran Inglaterra, Marrocos e o Brasil. Desde que se fixo a escolla, o \u00f3rgano que controla mundialmente o f\u00fatbol, a FIFA, afirmou publicamente a s\u00faa intenci\u00f3n de rotar o pa\u00eds sede entre as s\u00faas confederaci\u00f3ns integrantes. A sede para o Mundial seguinte foi escollida logo en seguida: Sur\u00e1frica albergar\u00e1 os partidos do Mundial de F\u00fatbol Sur\u00e1frica 2010. Como preparaci\u00f3n para a competici\u00f3n, a FIFA organizou a Copa das Confederaci\u00f3ns 2005 en Alema\u00f1a, torneo ga\u00f1ado por Brasil. Ag\u00e1rdase que a Copa do Mundo de 2014 sexa en Am\u00e9rica do Sur.\nSegundo cos resultados obtidos nas eliminatorias, os 32 pa\u00edses clasificados son: Alema\u00f1a (previamente clasificada como pa\u00eds sede), Arxentina, Brasil, Paraguai, Ecuador, M\u00e9xico, Estados Unidos de Am\u00e9rica, Trinidad e Tobago, Costa Rica, Portugal, Espa\u00f1a, Inglaterra, Francia, Italia, Su\u00edza, Suecia, Rep\u00fablica Checa, Ucra\u00edna, Serbia e Montenegro, Pa\u00edses Baixos (Holanda), Croacia, Polonia, Togo, Ghana, Angola, Costa do Marfil, Tunisia, Xap\u00f3n, Arabia Saudita, Ir\u00e1n, Corea do Sur e Australia.\nPor primeira vez na historia dos Mundiais de F\u00fatbol, tres pa\u00edses lus\u00f3fonos estiveron presentes (Portugal, Angola e o Brasil). E \u00e9 a primeira vez, tam\u00e9n, que a Concacaf ter\u00e1 catro representantes (EUA, M\u00e9xico, Costa Rica e Trinidad e Tobago), o mesmo n\u00famero que os de Am\u00e9rica do Sur e Asia.\nExpectativas antes do torneo.\nA Selecci\u00f3n brasileira de f\u00fatbol era unha das grandes favoritas, do mesmo xeito que a Selecci\u00f3n arxentina, a Selecci\u00f3n inglesa e a Selecci\u00f3n italiana. A pesar de ter obtido bos resultados nas \u00faltimas copas e xogar en casa, a Selecci\u00f3n alem\u00e1 non era favorita. Unha enquisa publicada o 16 de marzo de 2006 apuntaba que so o 3% dos alem\u00e1ns cr\u00edan na vitoria. Para esas baixas expectativas xermanas, contou a derrota contra a selecci\u00f3n italiana por 4-1 no d\u00eda 1 de marzo nun amigable preparatorio para o torneo.\nO escepticismo da poboaci\u00f3n reflect\u00edase nos propios xogadores alem\u00e1ns. O capit\u00e1n e principal xogador da selecci\u00f3n, Michael Ballack, deu unha entrevista \u00f3 seminario deportivo alem\u00e1n \"Sport-Bild\" no d\u00eda 9 de maio afirmando que o equipo \u00e9 novo e con pouca experiencia, e que non ser\u00eda unha sorpresa se fose eliminada na primeira fase.\nDiego Armando Maradona declarou o 4 de abril de 2006 que consideraba a Brasil como principal favorita, lugar que non lle atribu\u00eda a Arxentina. Nas s\u00faas palabras: \"Se non fora Brasil, despois v\u00e9n Inglaterra, Italia e Alema\u00f1a\"\nPel\u00e9, cando lle preguntaron sobre cal ser\u00eda o favorito na s\u00faa opini\u00f3n, preferiu calar, por ter errado t\u00f3dalas veces que se pronunciou sobre a selecci\u00f3n favorita: en 1994, dixo que ser\u00eda a Colombia; en 1998, dixo que a Espa\u00f1a era o mellor equipo, e o Brasil ti\u00f1a problemas na defensa; e en 2002, debido \u00e1 mala campa\u00f1a do Brasil nas eliminatorias, selecci\u00f3ns coma Inglaterra, Portugal, Suecia e Arxentina eran as s\u00faas preferidas. A menos dun mes do torneo, Pel\u00e9 acabou admitindo que non cr\u00eda na vitoria do Brasil. Para Pel\u00e9, os favoritos sempre perden. Moi criticado no seu pa\u00eds por tal declaraci\u00f3n, Pel\u00e9 curiosamente atinou: o Brasil acabar\u00eda eliminado por Francia nos cuartos de final.\nA revista semanal alem\u00e1 \"Stern\" indicou, nunha sondaxe realizada polo instituto \"Forsa\", que entrevistou a 1000 alem\u00e1ns, que o 17% dos entrevistados non cr\u00eda que a s\u00faa selecci\u00f3n pasara da primeira fase, a\u00ednda que o grupo da selecci\u00f3n anfitrioa era considerado un grupo \"frouxo\". A pesar de todo, o pobo alem\u00e1n apoia ao t\u00e9cnico pois, de acordo coa mesma sondaxe, o 66% cren que debe permanecer no cargo mesmo si o equipo perde o partido de preparaci\u00f3n contra a selecci\u00f3n dos EUA o 22 de marzo, en Dortmund, unha das cidades sede da Copa.\nNunha sondaxe de decembro de 2004, a revista \"Sport Bild\" indicou que apenas o 10,4% dos alem\u00e1ns cr\u00edan no t\u00edtulo. Repet\u00edndoa en abril, a porcentaxe diminu\u00ed ata o 5%, acreditando o 29,1% que a selecci\u00f3n ser\u00e1 eliminada en oitavos de final e o 10,8% pensando que ser\u00eda eliminada na primeira fase. O adestrador J\u00fcrgen Klinsmann contaba co apoio dun 60% dos entrevistados.\nEntre os brasileiros a expectativa era de que a selecci\u00f3n trouxese o t\u00edtulo novamente. Unha sondaxe divulgada no d\u00eda 25 de maio polo Instituto CNT/Sensus apuntou que o 79,8% dos brasileiros cren no hexacampionato mundial.\nNa Italia, a menos dun mes para o torneo estoupou un esc\u00e1ndalo de compra de \u00e1rbitros no f\u00fatbol italiano. As denuncias acabar\u00e1n sendo dirixidas \u00f3 tam\u00e9n t\u00e9cnico da selecci\u00f3n italiana, Marcello Lippi, \nSedes.\nUn total de 12 cidades alem\u00e1s foron selecionadas para recibir a fase final da Copa do Mundo de 2006 entre un total de 20 candidaturas, tendo sido descartadas Bremen, D\u00fcsseldorf, M\u00f6nchengladbach, Bochum e Duisburgo.\nOs estadios comezaron a ser preparados pouco tempo despois de seleccionadas as cidades. Namentres que alg\u00fans apenas sufriron pequenas adaptas, moitos tiveron que ser completamente reformados e outros foron constru\u00eddos especialmente para o torneo. Cada estadio modernizado necesitou dun investimento entre 48 e 280 mill\u00f3ns de euros; e m\u00e1is de 1,38 bill\u00f3ns de euros foron gastos para os novos estadios. Como comparaci\u00f3n, para o torneo de 1974, gast\u00e1ranse 242 mill\u00f3ns de marcos (aproximadamente 121 mill\u00f3ns de euros) para a habilitaci\u00f3n de t\u00f3dolos centros deportivos.\nA capacidade efectiva dalg\u00fans dos estadios na Copa do Mundo, en particular no Westfalenstadion, ser\u00e1 m\u00e1is baixa que os n\u00fameros citados, xa que o regulamento da Bundesliga permite que se mante\u00f1an partes onde o p\u00fablico pode permanecer de p\u00e9, mentres que as regras da FIFA non o permiten, polo que deber\u00e1n ser instalados asentos nas \u00e1reas con esas caracter\u00edsticas para a Copa do Mundo, reducindo, as\u00ed, un pouco a s\u00faa capacidade.\nTam\u00e9n, durante a Copa do Mundo, moitos dos estadios ser\u00e1n oficialmente co\u00f1ecidos por nomes diferentes, xa que a FIFA prohibe patrocinio no nome dos estadios. Por exemplo, o Allianz Arena ser\u00e1 co\u00f1ecido durante a competici\u00f3n coma \"FIFA WM-Stadion M\u00fcnchen\" (Estadio da Copa do Mundo da FIFA M\u00fanic), mentres que o Veltins-Arena ser\u00e1 revertido para o seu nome orixinal de \"Arena AufSchalke\".\nDas doce cidades-sede, apenas d\u00faas non pertenc\u00edan completamente a Alema\u00f1a Occidental, Leipzig e Berl\u00edn.\nPa\u00edses clasificados.\nAp\u00f3s os partidos da rolda de clasificaci\u00f3n do 16 de novembro de 2005, os seguintes pa\u00edses aseguraron a clasificaci\u00f3n (mostrados aqu\u00ed separados por asociaci\u00f3n rexional):\nSorteo.\nO sorteo foi o 9 de decembro de 2005, en Leipzig, Alema\u00f1a. As 32 selecci\u00f3ns clasificadas para a fase final da Copa do Mundo foron divididas en 8 grupos (A, B, C, D, E, F, G e H) de 4 pa\u00edses cada un. As selecci\u00f3ns do Brasil, Inglaterra, Espa\u00f1a, M\u00e9xico, Francia, Arxentina, Italia e Alema\u00f1a foron escollidas coma cabezas de serie de cada un deles.\nM\u00e1is informaci\u00f3n: Explicaci\u00f3n da FIFA sobre o sorteo e reportaxes da BBC sobre a distribuci\u00f3n dos cabezas de serie e dos potes.\nLogo dos sorteos moitos comentaristas afirmaron que os grupos C e E eran os chamados \"grupos da morte\", por teren fortes equipos disput\u00e1ndose unha praza.\nComposici\u00f3n dos equipos.\nCada selecci\u00f3n consta de 23 xogadores. Cada xogador mant\u00e9n o mesmo n\u00famero durante todos os partidos do Mundial. No caso de lesi\u00f3n a selecci\u00f3n ten o dereito da substituci\u00f3n at\u00e9 24 horas antes do primeiro partido..\n\u00c1rbitros.\nA lista de abaixo cont\u00e9n os 23 grupos de \u00e1rbitros do Mundial de 2006. \nT\u00e1boa de partidos.\nO sistema de disputa na fase de grupos \u00e9 de todos contra todos dentro dos seus grupos en quenda \u00fanica. As d\u00faas selecci\u00f3ns con m\u00e1is puntos pasan para os oitavos de final. A partir desa fase, os partidos acontecen en eliminatorias simples at\u00e9 o final. Os perdedores das semifinais disputan o terceiro lugar no d\u00eda anterior \u00f3 da final.\nClasificaci\u00f3ns.\nGrupo A.\nCo fin dos partidos da segunda rolda (15/06) do Grupo A, a selecci\u00f3n alem\u00e1 e a selecci\u00f3n ecuatoriana garantiron o seu paso \u00e1 seguinte fase. Os partidos da terceira rolda definiron as posici\u00f3ns das mesmas no grupo. A selecci\u00f3n polaca e a selecci\u00f3n costarrique\u00f1a xa non ti\u00f1an oportunidades de clasificaci\u00f3n.\nGrupo B.\nNo Grupo B, a Inglaterra tam\u00e9n se garantiu a s\u00faa praza na vindeira fase. Paraguai quedou f\u00f3ra da competici\u00f3n. A outra praza do grupo disput\u00e1rona na terceira xornada Suecia e Trindade e Tobago, sa\u00edndo os suecos ga\u00f1adores.\nGrupo C.\n\u00d3 remate da segunda xornada (16 de xu\u00f1o) do Grupo C, Arxentina e Holanda xa garantiran a s\u00faa praza na seguinte fase. Resta saber quen quedar\u00e1 co primeiro lugar, o que se definir\u00e1 na terceira xornada. Consecuentemente, Costa do Marfil e Serbia e Montenegro xa esgotaron as s\u00faas opci\u00f3ns de clasificarse.\nGrupo D.\nNo d\u00eda 17 de xu\u00f1o, a selecci\u00f3n portuguesa garantiuse coma sexta clasificada para os oitavos de final, \u00f3 vencer a Ir\u00e1n, x\u00e1 sen opci\u00f3ns, por 2 a 0.\nGrupo E.\nCos partidos da segunda rolda nada se definira no grupo.\nGrupo F.\nBrasil garantiu a s\u00faa clasificaci\u00f3n para a segunda fase coa vitoria sobre Australia por 2 a 0.\nGrupo H.\nEspa\u00f1a garantiu a s\u00faa clasificaci\u00f3n para a segunda fase coa vitoria sobre Tunisia por 3 a 1.\nClasificaci\u00f3ns dos grupos.\nFases seguintes.\nEntre par\u00e9nteses: resultado no fin do primeiro tempo.\nGoles marcados.\nNo final da copa, o artilleiro recibir\u00e1 a \"Chuteira de Ouro\" Adidas (Golden Shoe Award). O xogador brasileiro Ronaldo foi o \u00faltimo vencedor do premio na Copa de 2002, con 8 goles marcados, e \u00e9 o \u00fanico vencedor que continua xogando. Ronaldo \u00e9 o maior artilleiro de todas as Copas, con 15 goles. Xa Just Fontaine \u00e9 o maior artilleiro dunha \u00fanica edici\u00f3n do torneo con 13 goles anotados na Copa de 1958.\nClasificaci\u00f3n final.\nA Clasificaci\u00f3n final das selecci\u00f3ns leva en conta a fase \u00e1 que a selecci\u00f3n chegou e despois a s\u00faa puntuaci\u00f3n as\u00ed como outros criterios de desempate. Por exemplo: Ucra\u00edna cun total de 7 puntos ficou diante da Espa\u00f1a que obtivo un total de 9 puntos. Iso debido a que Espa\u00f1a foi eliminada nos oitavos de final, mentres que Ucra\u00edna sa\u00edu na fase de cuartos de final.\nPremiados.\nSelecci\u00f3n do Mundial\n\u00d3 final da competici\u00f3n un grupo da FIFA seleccionou a selecci\u00f3n da copa, que \u00e9 composta polos 23 mellores xogadores do torneo."}
{"id": "33653", "revid": "865", "url": "https://gl.wikipedia.org/wiki?curid=33653", "title": "At The Drive-In", "text": ""}
{"id": "33654", "revid": "98629", "url": "https://gl.wikipedia.org/wiki?curid=33654", "title": "Guitarra el\u00e9ctrica", "text": "Unha guitarra el\u00e9ctrica \u00e9 unha guitarra cun ou m\u00e1is transductores electromagn\u00e9ticos (\"pastillas\") que converten as vibraci\u00f3ns das cordas en sinais el\u00e9ctricas capaces de ser amplificadas e procesadas. Hai guitarras sen caixa de resoancia (guitarra el\u00e9ctrica s\u00f3lida) ou cunha caixa m\u00e1is pequena do habitual (semis\u00f3lida), \u00e1s veces con buratos cara o exterior con formas en \"f\" semellantes aos das caixas de resoancia dos viol\u00edns e outros instrumentos ac\u00fasticos.\nInventada en 1931, a guitarra el\u00e9ctrica f\u00edxose moi necesaria para os m\u00fasicos de jazz xa que estes precisaban amplificar o seu son debido a que o resto dos instrumentos das bandas ti\u00f1an unha sonoridade m\u00e1is alta. Dende ent\u00f3n a guitarra el\u00e9ctrica converteuse no instrumento m\u00e1is importante da m\u00fasica popular, e \u00e9 moi usada en moitos estilos, inclu\u00edndo todos os x\u00e9neros de rock and roll, heavy metal, m\u00fasica country, pop, jazz, blues, e incluso a m\u00fasica cl\u00e1sica contempor\u00e1nea.\nHistoria.\nAdolph Rickenbacher pode considerarse o inventor a guitarra el\u00e9ctrica, a\u00ednda que a aparici\u00f3n deste instrumento foi un proceso no que colaboraron gran cantidade de m\u00fasicos, fabricantes e t\u00e9cnicos durante os anos 30 e 40 nos Estados Unidos. A s\u00faa popularidade comezou na \u00e9poca das \"big bands\", xa que os instrumentos amplificados fix\u00e9ronse necesarios para competir cos volumes das grandes secci\u00f3ns de vento com\u00fans en orquestras de jazz dos anos 30 e 40. Inicialmente, as guitarras el\u00e9ctricas ti\u00f1an corpos de guitarras ac\u00fasticas con transductores electromagn\u00e9ticos engadidos.\nOs primeiros anos.\nAs guitarras el\u00e9ctricas foron orixinalmente dese\u00f1adas por grupos de luthiers, entusiastas da electr\u00f3nica e fabricantes de instrumentos, en variadas combinaci\u00f3ns. As primeiras guitarras el\u00e9ctricas, que usaban corpos de guitarras el\u00e9ctricas, usaban pastillas de tungsteno e foron fabricadas nos anos 30 por Rickenbacker. En 1935, un cient\u00edfico sovi\u00e9tico, traballando independentemente dos seus colegas occidentais, foi co\u00f1ecido por producir unha guitarra rusa el\u00e9ctrica chamada \"Kuznetsov electromagnetic guitar\". Foi exhibida nunha exposici\u00f3n tecnol\u00f3xica en Moscova, pero o seu desenvolvemento parouse debido \u00e1 hostilidade do r\u00e9xime de Stalin coa m\u00fasica de guitarra.\nA primeira gravaci\u00f3n dunha guitarra el\u00e9ctrica foi do guitarrista de jazz Beddie Durham en 1937. Durham amosoulle o instrumento a un novo Charlie Christian, que o fixo famoso e \u00e9 xeralmente co\u00f1ecido como o primeiro guitarrista el\u00e9ctrico e unha grande influencia para os guitarristas de jazz nas d\u00e9cadas seguintes.\nA versi\u00f3n do instrumento m\u00e1is co\u00f1ecida hoxe en d\u00eda \u00e9 a guitarra el\u00e9ctrica de corpo s\u00f3lido, unha guitarra feita de madeira s\u00f3lida, sen caixas de resoancia no seu interior.\nFinalmente unha compa\u00f1\u00eda, Audiovox, constru\u00edu e ofertou unha guitarra el\u00e9ctrica de corpo s\u00f3lido a mediados dos anos 30. Rickenbacher, posteriormente Rickenbacker, ofreceu un molde de aluminio de guitarra el\u00e9ctrica, alcumada \"The Frying Pan\" (a tixola), en 1933, que ti\u00f1a xa un son moderno e agresivo.\nOutra guitarra el\u00e9ctrica de corpo s\u00f3lido foi dese\u00f1ada e constru\u00edda polo m\u00fasico e inventor Les Paul a principios dos anos 40, traballando f\u00f3ra de horas na fabrica de Gibson Guitar. A s\u00faa guitarra \"tronco\" (chamada as\u00ed debido a que o mastro insert\u00e1base no corpo, nunha \u00fanica e longa peza de madeira) foi patentada e \u00e9 considerada a primeira da s\u00faa claser, a\u00ednda que o seu dese\u00f1o non se asemalle moito \u00e1 guitarra les Paul vendida por Gibson.\nFender.\nEn 1950 e 1951, o fabricante de compo\u00f1entes electr\u00f3nicos e amplificadores de instrumentos Clarence Leonidas Fender dese\u00f1ou a primeira guitarra el\u00e9ctrica de corpo s\u00f3lido comercialmente exitosa, que foi inicialmente chamada \"Esquire\" e ti\u00f1a unha pastilla magn\u00e9tica sinxela. A versi\u00f3n de d\u00faas pastillas da Esquire foi bautizada como \"Broadcaster\". Por\u00e9n, Gretsch ti\u00f1a unha bater\u00eda cun nome semellante (Broadkaster), polo que Fender cambiou o nome a \"Telecaster\" facendo referencia ao novo fen\u00f3meno da televisi\u00f3n.\nNo ano 1954 Fender sacou ao mercado a Fender Stratocaster. A Stratocaster presentaba varias melloras e innovaci\u00f3ns con respecto \u00e1 Telecaster.\nPartes da guitarra.\nCorpo.\nNormalmente \u00e9 fabricado con madeiras duras, como pradairo, amieiro, caoba ou freixo, a\u00ednda que \u00e1s veces de materiais sint\u00e9ticos como o luthite. Ten no seu interior as compo\u00f1entes electr\u00f3nicas e pode ser semis\u00f3lido cunha pequena caixa de resoancia. A densidade da madeira incide no lapso que unha nota permanece sostida despois de pulsar a corda (a maior densidade, maior tempo).\nAs cordas f\u00edxanse a el por medio da ponte. Hai diversos tipos de ponte, cada un con caracter\u00edsticas espec\u00edficas que inciden no son final do instrumento, e incluso algunhas pontes incl\u00faen pastillas pezoel\u00e9ctricas para captar a vibraci\u00f3n das cordas, ou pancas de vibrato para variar lixeiramente a tensi\u00f3n das cordas e causar un efecto vaiv\u00e9n na entoaci\u00f3n.\nNo corpo est\u00e1n inseridos os controis de volume e ton, as\u00ed como o selector de pastillas no caso de que a guitarra te\u00f1a varias. Dependendo do n\u00famero de pastillas permite elixir calquera delas ou unha combinaci\u00f3n de d\u00faas, dando as\u00ed m\u00e1is posibilidades de sons.\nMastro.\nEst\u00e1 feito dunha ou varias pezas de madeira, e ten no seu interior unha barra de aceiro ou outro material moi resistente, chamada \"alma\", para contrarrestar a tensi\u00f3n das cordas. Ademais a alma conta cun parafuso nun dos seus extremos que permite axustar a curvatura do mastro. O mastro ou mango \u00fanese ao corpo pegado, que \u00e9 a t\u00e9cnica tradicional, ou ben aparafusado, t\u00e9cnica popularizada polo construtor de guitarras Leo Fender. Actualmente para o pegado do mango empr\u00e9ganse colas sint\u00e9ticas, pero tam\u00e9n se seguen a empregar, xeralmente de forma artesana, colas naturais a base de col\u00e1xeno animal.\nUn elemento fundamental no mastro dunha guitarra \u00e9 a pestana, que consiste nunha pequena peza colocada entre o caravilleiro e o comezo do diapas\u00f3n, no que se apoian as cordas. Ten uns sucos do tama\u00f1o das mesmas que permite que estas queden fixas na s\u00faa posici\u00f3n. Para fabricar este elemento, empr\u00e9gase \u00f3so de forma tradicional sendo a\u00ednda hoxe o material m\u00e1is utilizado, non obstante nas \u00faltimas d\u00e9cadas apareceron elementos novidosos como o lat\u00f3n, o grafito ou outros materiais sint\u00e9ticos de menor difusi\u00f3n.\nSobre o mango at\u00f3pase o diapas\u00f3n, que \u00e9 onde se apoian os dedos ao tocar e sobre el se colocan as cordas de forma lonxitudinal. Xeralmente se empregan madeiras duras na s\u00faa fabricaci\u00f3n, coma o \u00e9bano ou o pau rosa, a\u00ednda que \u00e1s veces o atopamos feito de pradairo ou incluso doutras madeiras.\nSobre o diapas\u00f3n e en perpendicular \u00e1s cordas at\u00f3panse os trastes; pequenas barras met\u00e1licas de diversas aliaxes que entran en contacto coa corda ao apoiar nela os dedos. A s\u00faa funci\u00f3n \u00e9 acurtar a parte da corda que entra en vibraci\u00f3n para poder afinar as diferentes notas de forma precisa.\nOutro elemento que aparece habitualmente no diapas\u00f3n son os marcadores de posici\u00f3n, que son marcas nos trastes impares ag\u00e1s nos trastes 11 e 13 e que marcan tam\u00e9n o traste 12 (oitava). Serven como referencia visual para o instrumentista. Poden ser uns sinxelos puntos pero tam\u00e9n existen guitarras con dese\u00f1os ornamentais. No pasado adoitaban ser de n\u00e1cara ou marfil, pero actualmente a maior\u00eda son de pl\u00e1stico.\nCaravilleiro.\n\u00c9 o extremo do mastro onde as cordas van enroladas a unhas pezas met\u00e1licas cil\u00edndricas cun parafuso sen fin que regula a tensi\u00f3n da corda e polo tanto a s\u00faa afinaci\u00f3n."}
{"id": "33656", "revid": "114944", "url": "https://gl.wikipedia.org/wiki?curid=33656", "title": "Stone Gossard", "text": "Stone Carpenter Gossard, nado o 20 de xullo de 1966 en Seattle, Washington, \u00e9 o guitarrista r\u00edtmico e membro fundador da banda de rock Pearl Jam.\nStone \u00e9 co\u00f1ecido polo seu traballo en bandas de grunge baseadas en Seattle durante os anos 80 previas a Pearl Jam e ten feito importantes contribuci\u00f3ns \u00e1 industria musical dende ent\u00f3n.\nEn maio do ano 2012 a revista \"Spin\" situouno no n\u00famero 85 da s\u00faa lista dos 100 mellores guitarristas de todos os tempos.\nTraxectoria.\nPrimeiras bandas.\nStone formou a s\u00faa primeira banda, March of Crimes, a principios da d\u00e9cada dos 80, coa cal se introduciu na emerxente escena musical de Seattle. Stone estableceu unha forte amizade co guitarrista Steve Turner, o cal \u00eda \u00e1 s\u00faa mesma escola. Stone foi membro fundador de bandas tan influentes no grunge como Green River e Mother Love Bone (onde tam\u00e9n estaba Jeff Ament, que tam\u00e9n formar\u00eda parte de Pearl Jam). Despois da morte do cantante Andrew Wood e da disoluci\u00f3n de Mother Love Bone, as s\u00faas novas canci\u00f3ns e demos convert\u00e9ronse en significantes contribuci\u00f3ns ao proxecto Temple of the Dog, e \u00e1 formaci\u00f3n de Pearl Jam en 1990.\nPearl Jam.\nNa fundaci\u00f3n de Pearl Jam as composici\u00f3ns de Gossard foron a base das primeiras canci\u00f3ns da banda. Oito das once canci\u00f3ns de \"Ten\", o \u00e1lbum de estrea de Pearl Jam eran m\u00fasicas escritas por Gossard, inclu\u00eddas \"Alive\", \"Even Flow\" e \"Black\". Dende ent\u00f3n el s\u00f3 ven facendo contribuci\u00f3ns no traballo da banda, a pesar de que \u00e9 unha parte importante \u00e1 hora de colaborar nos temas. El foi o compositor dalg\u00fans dos m\u00e1is recentes \"hits\" da banda, como \"Do the Evolution\" en 1998 e \"Life Wasted\" en 2006.\nAs s\u00faas principais influencias son Led Zeppelin, Kiss e Jimi Hendrix, as\u00ed como tam\u00e9n o funk e o rap."}
{"id": "33658", "revid": "2445", "url": "https://gl.wikipedia.org/wiki?curid=33658", "title": "Papas da Igrexa Cat\u00f3lica Romana", "text": ""}
{"id": "33663", "revid": "23204", "url": "https://gl.wikipedia.org/wiki?curid=33663", "title": "Cloruro de potasio", "text": "O composto qu\u00edmico cloruro de potasio (KCl) \u00e9 un haluro met\u00e1lico composto de potasio e cloro. No seu estado puro \u00e9 inodoro. Pres\u00e9ntase como un cristal v\u00edtreo de branco a incoloro, cunha estrutura cristalina c\u00fabica centrada nas caras que se fractura facilmente en tres direcci\u00f3ns. O cloruro de potasio \u00e9 utilizado en medicina, aplicaci\u00f3ns cient\u00edficas, procesamento de alimentos e en execuci\u00f3n legal por medio de inxecci\u00f3n letal. Pres\u00e9ntase naturalmente como o mineral silvina e en combinaci\u00f3n con cloruro de sodio como silvinita.\nPropiedades Qu\u00edmicas.\nO cloruro de potasio pode reaccionar como unha fonte de i\u00f3n cloruro. Como calquera outro cloruro i\u00f3nico soluble, precipita cloruros insolubles cando se mestura cunha disoluci\u00f3n dun sal apropiado, como por exemplo nitrato de prata:\nKCl(ac) AgNO3(ac) \u2192 AgCl(s) KNO3(ac).\nA\u00ednda que o potasio \u00e9 m\u00e1is electropositivo que o sodio, o KCl pode reducirse a metal por medio dunha reacci\u00f3n con sodio met\u00e1lico se o potasio \u00e9 eliminado da mestura por destilaci\u00f3n, debido ao principio de Le Chatelier.\nKCl (l) + Na (l) \u2192 NaCl (l) + \u2191K (g) ( a 850\u00a0\u00b0C)\nEste \u00e9 o m\u00e9todo principal para producir potasio met\u00e1lico porque a electr\u00f3lise (utilizada para o sodio) falla debido \u00e1 alta solubilidade do potasio en KCl l\u00edquido.\nExtracci\u00f3n e manufactura.\nO cloruro de potasio pres\u00e9ntase na natureza como silvina, e pode extraerse da silvinita. Tam\u00e9n pode extraerse de auga do mar e pode producirse por cristalizaci\u00f3n dunha disoluci\u00f3n, por flotaci\u00f3n ou por separaci\u00f3n electrost\u00e1tica de minerais apropiados. \u00c9 un subproduto da fabricaci\u00f3n de \u00e1cido n\u00edtrico a partir de nitrato de potasio e \u00e1cido clorh\u00eddrico. \nAplicaci\u00f3ns.\nA maior\u00eda do cloruro de potasio producido \u00e9 utilizado na fabricaci\u00f3n de fertilizantes, xa que o crecemento de moitas plantas est\u00e1 limitado pola dispo\u00f1ibilidade de potasio. O potasio, xunto co nitr\u00f3xeno e o f\u00f3sforo \u00e9 un dos tres constitu\u00edntes principais dos fertilizantes qu\u00edmicos (abonos NPK).Como reactivo qu\u00edmico \u00e9 utilizado na manufactura de hidr\u00f3xido de potasio e potasio met\u00e1lico. Tam\u00e9n \u00e9 utilizado en medicina, aplicaci\u00f3ns cient\u00edficas, procesamento de alimentos e en execuci\u00f3ns xudiciais a trav\u00e9s de inxecci\u00f3n letal.\nPropiedades biol\u00f3xicas e m\u00e9dicas.\nO potasio \u00e9 vital para o corpo humano e est\u00e1 presente entre os constit\u00edntes minerais dos alimentos. A carencia do mesmo pode suplirse pola inxesti\u00f3n oral de cloruro de potasio \n, a\u00ednda que tam\u00e9n pode ser disolto e administrado de forma intravenosa. Pode ser utilizado como un substituto do sal na comida , pero dado ao seu sabor algo amargo \u00e9 pouco salgado \u00e9 xeralmente mesturado con sal com\u00fan para mellorar o seu sabor. Medicinalmente \u00e9 utilizado no tratamento de hipocalemia e trastornos asociados, para envelenamento con dixital, e como un restaurador de electr\u00f3litos. Efectos colaterais poden inclu\u00edr incomodidade gastrointestinal, inclu\u00edndo n\u00e1useas e v\u00f3mitos, diarrea e hemorraxia intestinal. A sobredose de potasio causa hiperkalemia a cal pode producir parestesia, fibrilaci\u00f3n e arritmias, tam\u00e9n efectos escler\u00f3ticos.\nPrecauci\u00f3ns.\nOralmente \u00e9 t\u00f3xico en exceso; a DL50 \u00e9 de arredor de 2500\u00a0mg/kg (\u00e9 dicir que unha persoa cun peso de 70\u00a0kg ter\u00eda que consumir 175 g. A toxicidade do sal de mesa \u00e9 similar). Intravenosamente a dose red\u00facese a soamente 100\u00a0mg/kg pero de maior preocupaci\u00f3n son os seus efectos severos sobre o m\u00fasculo card\u00edaco; altas doses poden causar un paro card\u00edaco e unha morte r\u00e1pida."}
{"id": "33664", "revid": "85894", "url": "https://gl.wikipedia.org/wiki?curid=33664", "title": "N\u00famero CAS", "text": "O n\u00famero CAS \u00e9 unha identificaci\u00f3n num\u00e9rica \u00fanica para compostos qu\u00edmicos, pol\u00edmeros, secuencias biol\u00f3xicas, preparados e aliaxes. Tam\u00e9n se fai referencia a el como CAS RN (en ingl\u00e9s \"CAS registry number\"). O Chemical Abstracts Service (CAS) asigna estes identificadores a cada composto qu\u00edmico descrito. CAS tam\u00e9n mant\u00e9n unha base de datos dos compostos qu\u00edmicos, co\u00f1ecida como rexistro CAS. O rexistro CAS cont\u00e9n m\u00e1is de 71 mill\u00f3ns de substancias org\u00e1nicas e inorg\u00e1nicas (inclu\u00edndo compostos, aliaxes, mesturas, compostos de coordinaci\u00f3n, minerais, pol\u00edmeros, sales). Eng\u00e1dense miles de rexistros novos cada d\u00eda. Cont\u00e9n tam\u00e9n m\u00e1is de 64 mill\u00f3ns de secuencias de prote\u00ednas e ADN.\nO n\u00famero CAS as\u00edgnase conforme se descobre e rexistra a substancia, polo que non ten ning\u00fan significado qu\u00edmico, \u00e9 dicir, por exemplo, non se pode saber a que familia qu\u00edmica pertence unha substancia vendo os n\u00fameros que se lle asignaron. \u00c9 simplemente un modo inequ\u00edvoco de identificar unha determinada substancia nas bases de datos."}
{"id": "33677", "revid": "1131", "url": "https://gl.wikipedia.org/wiki?curid=33677", "title": "Evento de Vitim", "text": "O evento de Vitim foi unha explosi\u00f3n a\u00e9rea de moi alta potencia ocorrida en Siberia o 25 de setembro de 2002 e que chegou a ser detectado polos sat\u00e9lites de alerta temper\u00e1. Na mesma zona, cen anos antes, produc\u00edrase o chamado evento de Tunguska.\nFoi unha explosi\u00f3n de medio quilot\u00f3n onde se acharon importantes cantidades de actividade radioactiva residual en forma de tricio e is\u00f3topos radioactivos de cobalto e cesio. Un avi\u00f3n de transporte Antonov An-2 que voaba na \u00e1rea estampouse por causas desco\u00f1ecidas. Tam\u00e9n se observaron auroras boreais e enfermidades asociadas \u00e1 radiaci\u00f3n.\nTanta similitude cunha explosi\u00f3n nuclear resultaba estra\u00f1a para as autoridades rusas, que estudaron o fen\u00f3meno a fondo nas expedici\u00f3ns VITIM-2003 e VITIM-2005. Polo momento p\u00e9nsase que se tratou do n\u00facleo dun cometa pequeno composto de metais pesados que entraron en fisi\u00f3n \u00f3 penetrar na atmosfera terrestre. \u00d3 igual que no evento do Mediterr\u00e1neo Oriental, este obxecto tampouco foi detectado durante a s\u00faa aproximaci\u00f3n \u00e1 Terra."}
{"id": "33678", "revid": "43749", "url": "https://gl.wikipedia.org/wiki?curid=33678", "title": "Pa\u00eds de Gales", "text": ""}
{"id": "33679", "revid": "98629", "url": "https://gl.wikipedia.org/wiki?curid=33679", "title": "Concilio Vaticano Segundo", "text": "O Concilio Vaticano Segundo ou Segundo Concilio Ecum\u00e9nico do Vaticano foi un Concilio ecum\u00e9nico da Igrexa cat\u00f3lica, comezado baixo o papado de Xo\u00e1n XXIII (1962) e finalizado con Paulo VI en 1965.\nSituaci\u00f3n previa.\nA \u00e9poca previa \u00e1 convocatoria do Concilio Vaticano II caracteriz\u00e1rase pola existencia de grandes cambios dentro do seo da Igrexa cat\u00f3lica. Por un lado, xurdiran novas correntes teol\u00f3xicas; te\u00f3logos cat\u00f3licos como Karl Rahner, Joseph Ratzinger, Yves Congar ou Hans Urs von Balthasar abriran novos cami\u00f1os ao pensamento cristi\u00e1n; por outro, os bispos ti\u00f1an que afrontar unha nova situaci\u00f3n pol\u00edtica, econ\u00f3mica, social e t\u00e9cnica. Ademais, o inconcluso Concilio Vaticano Primeiro, case un s\u00e9culo antes, deixara moitas cuesti\u00f3ns dogm\u00e1ticas sen fixar.\nO Papa Xo\u00e1n XXIII anunciou a s\u00faa vontade de convocar o concilio apenas tres meses ap\u00f3s ter sucedido a P\u00edo XII. O seu obxectivo fac\u00e9ndoo era, segundo el mesmo, \"Abrir as fiestras da Igrexa para que poidamos mirar cara f\u00f3ra e a xente poida mirar cara dentro\". De feito, non s\u00f3 invitou a todos os bispos da Igrexa ao concilio, sen\u00f3n que tam\u00e9n a representantes dos protestantes e ortodoxos.\nSesi\u00f3ns.\nPrimeira sesi\u00f3n (outono de 1962).\nO Papa abriu o concilio o d\u00eda 11 de outubro de 1962 nunha sesi\u00f3n p\u00fablica na que figuraban representantes eclesi\u00e1sticos e pol\u00edticos. Despois dunha misa, o Papa leu un discurso titulado \"Gaudet Mater Ecclesia\" (A Madre Igrexa al\u00e9grase), no que cargou contra aqueles que vaticinaban a fin da Igrexa e salientou a s\u00faa dimensi\u00f3n pastoral.\nOs temas tratados nesta primeira \u00e9poca do Concilio inclu\u00edan a liturxia, a misa, as igrexas orientais que reco\u00f1ec\u00edan o Papa e a natureza da revelaci\u00f3n.\nEstas conversaci\u00f3ns remataron o 8 de decembro dese mesmo ano, e non puideron volver a comezar ata un ano m\u00e1is tarde debido \u00e1 morte do Papa Xo\u00e1n XXIII o 3 de xu\u00f1o de 1963.\nSegunda sesi\u00f3n (outono de 1963).\nTras ser elixido como Papa, Paulo VI continuou co labor conciliador do seu predecesor. O 29 de setembro fac\u00eda p\u00fablico un documento no que estabelec\u00eda claramente os catro obxectivos do Concilio:\nNeste segundo per\u00edodo, os bispos aprobaron a constituci\u00f3n \"Sacrosantum Concilium\" (relativa \u00e1 liturxia) e o documento \"Inter Mirifica\" (referente \u00e1 presenza da Igrexa nos medios de \"comunicaci\u00f3n social\"). O 4 de decembro cerrouse a segunda sesi\u00f3n.\nTerceira sesi\u00f3n (outono de 1964).\nEmpezada o 14 de setembro de 1964, baseouse en numerosos asuntos da Igrexa. Aprob\u00e1ronse tres documentos: \"Unitatis Redintegratio\" (sobre o ecumenismo ou reunificaci\u00f3n dos cristi\u00e1ns), \"Orientalium Ecclesiarum\" (sobre as Igrexas orientais) e \"Lumen Gentium\" (sobre a mesma Igrexa cat\u00f3lica).\nTras numerosas controversias, a sesi\u00f3n rematou o 21 de novembro dese mesmo ano.\nCuarta sesi\u00f3n (outono de 1965).\nA cuarta e \u00faltima sesi\u00f3n do concilio e a terceira presidida por Paulo VI abriuse o 14 de setembro de 1965. Aprob\u00e1ronse catro documentos:\nOutros documentos, que foran tratados en sesi\u00f3ns anteriores, foron definitivamente aprobados neste per\u00edodo. Neste grupo incl\u00faese \"Christus Dominus\" (sobre os bispos), \"Perfectae Caritatis\" (sobre as ordes relixiosas), \"Optatam Totius\" (sobre a educaci\u00f3n dos sacerdotes), \"Gravissimum Educationis\" (sobre a educaci\u00f3n cristi\u00e1) e \"Apostolicam Actuositatem\" (sobre o papel dos laicos).\nCoa aprobaci\u00f3n de \"Nostra Aetate\", a Igrexa deixou claro que os xudeus de hoxe en d\u00eda te\u00f1en tanta culpa sobre a morte de Cristo coma os propios cristi\u00e1ns.\nUn dos momentos m\u00e1is salient\u00e1beis do per\u00edodo conciliar foi o encontro de Paulo VI e o Patriarca Aten\u00e1goras, ortodoxo, s\u00edmbolo do achegamento das d\u00faas igrexas.\nO 8 de decembro de 1965, o Concilio quedou formalmente fechado.\nAsuntos.\nA Igrexa.\nSe cadra, a constituci\u00f3n m\u00e1is importante de todo o Concilio Vaticano II foi \"Lumen Gentium\".\nNo seu primeiro cap\u00edtulo, establ\u00e9cese claramente que \"a \u00fanica Igrexa de Cristo\" \u00e9 a Igrexa cat\u00f3lica, fundada por Cristo na persoa de San Pedro. Malia todo, engade o documento, \"moitos elementos de santificaci\u00f3n e de verdade poden atoparse f\u00f3ra dos seus l\u00edmites\".\nNo segundo cap\u00edtulo, ens\u00ednase que o desexo de Deus \u00e9 salvar \u00e1 humanidade en conxunto. Por iso, t\u00f3dolos pobos do mundo est\u00e1n invitados \u00e1 Igrexa; e incluso aqueles que non pertencen a ela poden estar, dalgunha forma, \"ligados a ela\", co que se suxire que os protestantes, os ortodoxos e, incluso, os xudeus e musulm\u00e1ns, poden atopa-la salvaci\u00f3n dentro das s\u00faas propias crenzas.\nO terceiro cap\u00edtulo est\u00e9ndese sobre a figura do Papa como l\u00edder da Igrexa e mailos seus cardeais e bispos. Nos seguintes cap\u00edtulos, menci\u00f3nanse numerosos aspectos da Igrexa, alg\u00fans deles moi controvertidos, como o referente \u00e1 Virxe Mar\u00eda.\nLiturxia.\nO efecto m\u00e1is inmediato do Concilio Vaticano II foi o estabelecemento dunha liturxia m\u00e1is achegada \u00f3 pobo, que inclu\u00eda a substituci\u00f3n do lat\u00edn polas linguas propias de cada lugar, para facilita-la comprensi\u00f3n dos fieis e que en Galicia foi liderada por Quiroga Palacios.\nAlgo semellante ocorreu cos textos sagrados (a Igrexa comprometeuse a traducilos \u00e1s linguas de cada lugar).\nDocumentos Conciliares.\nAdemais dunha serie de mensaxes finais do Concilio.\nCr\u00edticas.\nAlg\u00fans cat\u00f3licos especialmente conservadores mante\u00f1en que o Concilio Vaticano II afastou \u00e1 Igrexa dos seus principios. Defenden que:\nAs\u00ed e todo, estes grupos son moi reducidos e a Igrexa cat\u00f3lica en xeral aceptou o contido do Concilio."}
{"id": "33680", "revid": "1060", "url": "https://gl.wikipedia.org/wiki?curid=33680", "title": "Concilio Vaticano II", "text": ""}
{"id": "33681", "revid": "1060", "url": "https://gl.wikipedia.org/wiki?curid=33681", "title": "Segundo Concilio Vaticano", "text": ""}
{"id": "33682", "revid": "1060", "url": "https://gl.wikipedia.org/wiki?curid=33682", "title": "Segundo Concilio do Vaticano", "text": ""}
{"id": "33683", "revid": "1060", "url": "https://gl.wikipedia.org/wiki?curid=33683", "title": "Vaticano II", "text": ""}
{"id": "33684", "revid": "43749", "url": "https://gl.wikipedia.org/wiki?curid=33684", "title": "Reino Unido de Gran Breta\u00f1a e Irlanda do Norte", "text": ""}
{"id": "33685", "revid": "12452", "url": "https://gl.wikipedia.org/wiki?curid=33685", "title": "Cat\u00f3licos Romanos", "text": ""}
{"id": "33691", "revid": "181", "url": "https://gl.wikipedia.org/wiki?curid=33691", "title": "Chamorro", "text": ""}
{"id": "33693", "revid": "5312", "url": "https://gl.wikipedia.org/wiki?curid=33693", "title": "Bikini Kill", "text": "Bikini Kill foi unha banda estadounidense de riot grrrl formada en Olympia en 1990, por Kathleen Hanna, Tobi Vail, Kathi Wilcox e Billy Boredom, e desaparecida en 1997. A banda estaba composta por Kathleen Hanna, Kathi Wilcox, Tobi Vail e Billy Karren.\nBikini Kill foi unha das bandas m\u00e1is agresivas que xurdiron dun movemento co\u00f1ecido como riot grrrl, aparecido en Olympia (cidade universitaria pr\u00f3xima a Seattle) a principios dos anos 90, que pregaba ideas feministas por medio do rock. Kathleen Hanna, como l\u00edder de Bikini Kill acabou convert\u00e9ndose nun s\u00edmbolo das riot grrrls. Os concertos de Bikini Kill moitas veces ti\u00f1an un clima de conflito, os homes presentes eran \"convidados\" a se afastar do escenario, mentres as mulleres eran chamadas \u00e1 fronte onde recib\u00edan fanzines e as letras das canci\u00f3ns, mentres a banda destilaba todo o seu peso. Kathleen era co\u00f1ecida por quitarse a camiseta durante os concertos e presentarse coa palabra 'slut' (poder\u00edamos traducila como porca) escrita no abdome ou nas costas. Unha imaxe como esa bat\u00eda de fronte coas normas comerciais da industria da m\u00fasica, pero Kathleen Hanna e Bikini Kill non estaban preocupados por vender a s\u00faa imaxe, sen\u00f3n que elas quer\u00edan transmitir unha mensaxe.\nA mensaxe de Bikini Kill funcionaba como a propia definici\u00f3n de riot grrrl (riot \u00e9 disturbio en ingl\u00e9s), unha mensaxe feminista de fortalecemento nun escenario dominado polos homes. A m\u00fasica pode ser clasificada como punk rock, pero a m\u00fasica do riot grrrl \u00e9 feminista e dirixida \u00e1s mozas, transmitindo autorespecto e uni\u00f3n.\nTam\u00e9n cabe observar que as mulleres estiveron envoltas no punk dende o principio. A finais dos anos 70, o punk era unha \u00e1cida resposta \u00e1 comercializaci\u00f3n do rock. As mulleres eran activas na escena, con presenza nas bandas The Slits, The Raincoats, Au Pairs, Girls at Our Best, Modettles, Delta 5, Shop Assistants e Liliputs. Pero esas bandas non se axudaban as unhas \u00e1s outras, o que desperdiciaba unha oportunidade de promoci\u00f3n do traballo conxunto das bandas. No inicio dos anos 90, as rapazas do riot grrrl retomaron a idea do \"faino ti mesm@\" do punk rock e xurdiron varias bandas novas, onde Bikini Kill \u00e9 froito dese legado.\nBiograf\u00eda.\nBikini Kill foi formado en 1990 en Olympia, Washington por Kathleen Hanna, Tobi Vail e Kathi Wilcox coa intenci\u00f3n de lanzar un fanzine, tam\u00e9n chamado Bikini Kill. Para darlle m\u00e1is vida \u00e1 publicaci\u00f3n xurdiu a idea de formar unha banda, e para iso chamaron ao guitarrista Billy Boredom para completar a formaci\u00f3n. En 1991 foi gravada a demo \"Revolution Girl Style Now\" e a banda entrou en xira polos Estados Unidos xunto con Nation of Ulysses e despois estableceuse en Washington, D.C. onde gravou o seu primeiro EP, titulado sinxelamente \"Bikini Kill\", co produtor Ian MacKaye (membro de Fugazi).\nEn 1992 a banda tocou pola costa leste, voou ata Hawai para o D\u00eda Internacional da Muller, fixo varios concertos en Washington, D.C., inclu\u00edndo algunhas actuaci\u00f3ns ben\u00e9ficas a favor da Pro-Choice (organizaci\u00f3n que loita pola legalizaci\u00f3n do aborto), que coincidiron cunha gran marcha que houbo en Washington para loitar pola causa. A banda estivo tam\u00e9n en Nova York, onde Joan Jett amosou interese polo grupo.\nA banda estivo de xira tam\u00e9n por Inglaterra, ao lado da banda Huggy Bear (unha especie de representante brit\u00e1nico do riot grrrl). As d\u00faas bandas dividiron o sinxelo \"Yeah, Yeah, Yeah / Our Troubled Youth\", lanzado pola Catcall en Inglaterra e pola Kill Rock Stars nos Estados Unidos. Nesa \u00e9poca, o riot grrrl ga\u00f1aba unha popularidade sen precedentes e era obxecto de reportaxes e artigos nos medios tanto en Inglaterra como nos Estados Unidos.\nDe volta aos Estados Unidos, a banda gravou tres canci\u00f3ns con Joan Jett e de seguido fixo unha pequena xira por California, que inclu\u00edu alg\u00fans concertos con Fugazi. Durante o resto do ano 1993, a banda permanece inactiva, traballando en proxectos paralelos. Aproveitando a parada, a Kill Rock Stars lanza o disco \"The C.D. Version of the Two First Records\", recompilando o primeiro EP, e o sinxelo ingl\u00e9s.\nEn 1994 \u00e9 lanzado \"Pussy Whipped\", o primeiro \u00e1lbum da banda. De seguido, Bikini Kill comp\u00f3n novos temas e fai unha nova xira polos Estados Unidos ao lado das bandas The Peechees, Tourettes, Metamatics, Slant 6, Free Kitten, Emily's Sassy, Lime, FYP, Dos e Go-Go's.\nNo ano seguinte, despois dalg\u00fans concertos como abreconcertos de Sonic Youth, a banda grava o \u00e1lbum \"Reject All American\" en 10 d\u00edas, co produtor John Goodmanson, lanzado por Kill Rock Stars.\nA finais de 1995 a banda embarcouse para un festival en Australia, facendo cinco concertos ao lado de nomes de peso como Beastie Boys, Sonic Youth, Foo Fighters, The Amps, Pavemente, Beck ou Rancid. Seguidamente Bikini Kill fixo a s\u00faa propia xira australiana e retornou a Olympia. Pouco despois do retorno a Olympia, a banda tocou pola costa leste estadounidense e posteriormente fixo unha xira de sete semanas por Europa.\nEn 1996 sa\u00edu o segundo \u00e1lbum, \"Reject All American\", que acabou restrinxido ao p\u00fablico fiel da banda, xa que, ao contrario do que aconteceu na \u00e9poca do lanzamento do primeiro disco, o riot grrrl xa non espertaba o interese e a curiosidade dos medios.\nTras a fin da xira europea a banda decidiu permanecer inactiva durante alg\u00fan tempo, retornando na metade de 1997 para unha nova xira por Australia, seguida dalg\u00fans concertos no Xap\u00f3n. En Toquio Bikini Kill realizou o \u00faltimo concerto da s\u00faa historia. A banda traballou en canci\u00f3ns novas a finais dese ano, pero non chegou a gravalas. En abril de 1998 anunciouse oficialmente a fin de Bikini Kill despois dunha carreira de 7 anos.\nTodas as integrantes de Bikini Kill contin\u00faan activas na m\u00fasica. Billy Karren, Tobi Vail e Kathi Wilcox lanzaron un CD compilatorio dos sinxelos lanzados polo proxecto paralelo, The Frumpies, que te\u00f1en xunto coa bater\u00eda Molly Neuman (da banda Bratmobile). Kathleen Hanna traballou con Joan Jett no disco \"Fetish\" de 1999. Tam\u00e9n gravou un CD en solitario usando o nome de Julie Ruin, e montou unha nova banda, chamada Le Tigre."}
{"id": "33694", "revid": "75439", "url": "https://gl.wikipedia.org/wiki?curid=33694", "title": "Thirteenth Step", "text": "Thirteenth Step \u00e9 o segundo \u00e1lbum de estudio da banda de rock A Perfect Circle. O \u00e1lbum foi editado como disco compacto o 16 de setembro de 2003. Foi todo un \u00e9xito, alcanzando o n\u00famero 2 na lista da Billboard na s\u00faa primeira semana e chegando a vender sobre 231.000 copias. O seu primeiro sinxelo foi \"Weak and Powerless\", seguido por \"The Outsider\" e \"Blue\".\nListaxe de canci\u00f3ns.\nA versi\u00f3n xaponesa de \"Thirteenth Step\" incl\u00fae unha versi\u00f3n estendida en exclusiva de \"The Package\" (9:23)."}
{"id": "33696", "revid": "56817", "url": "https://gl.wikipedia.org/wiki?curid=33696", "title": "EMOTIVe", "text": "eMOTIVe \u00e9 terceiro \u00e1lbum da banda de rock A Perfect Circle. Foi editado o 1 de novembro de 2004 (a\u00ednda que nos Estados Unidos sa\u00edu ao d\u00eda seguinte) a trav\u00e9s do selo Virgin Records. O disco est\u00e1 composto por 10 versi\u00f3ns e 2 canci\u00f3ns orixinais."}
{"id": "33698", "revid": "23204", "url": "https://gl.wikipedia.org/wiki?curid=33698", "title": "Troy Van Leeuwen", "text": "Troy Van Leeuwen, nado nos \u00c1nxeles (California) o 5 de xaneiro de 1968, \u00e9 un guitarrista e produtor estadounidense que actualmente toca a guitarra, os teclados e \u00e1s veces o baixo na banda de hard rock Queens of the Stone Age. Leva na banda dende o ver\u00e1n de 2002 cando se uniu a unha xira xunto con Dave Grohl. Troy tam\u00e9n tocou noutras bandas como Failure e A Perfect Circle antes de unirse a Queens of the Stone Age, ademais de participar como m\u00fasico de estudio en varios \u00e1lbums.\nTraxectoria.\nO seu primeiro instrumento foi a bater\u00eda pero ao decatarse de que nunca poder\u00eda soar coma o seu \u00eddolo John Bonham, bater\u00eda de Led Zeppelin, pasouse \u00e1 guitarra aos 13 anos. A finais dos 80 Van Leeuwen tocou en Jester, unha exitosa banda do sur de California liderada polo vocalista Eric Book. Jester editou un EP que \u00e9 a primeira gravaci\u00f3n de Van Leeuwn, cando este ti\u00f1a 16 anos. Posteriormente tocou noutra banda chamada Little Boots coa que gravou varias demos e realizou diversos concertos antes da s\u00faa separaci\u00f3n. O seu seguinte grupo foi 60 Cycle que editou o seu \u00e1lbum de estrea en 1996. Foi durante o seu tempo con 60 Cycle cando Van Leeuwen co\u00f1eceu a Kellii Scott, e os dous comezaron a traballar nun proxecto que posteriormente ser\u00eda co\u00f1ecido coma Enemy. Van Leeuwen pasou a tocar en Failure, editando tres \u00e1lbums pero sen ter demasiado \u00e9xito comercial, a pesar dos eloxios da cr\u00edtica. Durante unha xira con Failure foi cando Troy co\u00f1eceu ao antigo guitarrista de Kyuss Josh Homme, que estaba tocando con Screaming Trees. Despois da ruptura de Failure Troy traballou coma m\u00fasico de sesi\u00f3n e t\u00e9cnico de gravaci\u00f3n con grupos coma Orgy, Crazy Town, Coal Chamber e KoRn.\nA Perfect Circle.\nDurante este per\u00edodo como m\u00fasico de sesi\u00f3n Troy co\u00f1eceu ao l\u00edder de Tool Maynard James Keenan que lle ofreceu un posto na s\u00faa nova banda A Perfect Circle. Troy aceptou a invitaci\u00f3n ao ver que a nova formaci\u00f3n contaba cun equipo de m\u00fasicos con talento. A banda realizou o seu primeiro concerto no LA's Viper Club Reception o 15 de agosto de 1999, e despois de realizar unha serie de concertos nos \u00c1nxeles entrou no estudio para comezar a gravar o seu \u00e1lbum de estrea. Ao pouco tempo o bater\u00eda Tim Alexander foi substitu\u00eddo polo m\u00fasico de sesi\u00f3n Josh Freese. Despois de rematar a gravaci\u00f3n de \"Mer de Noms\", a banda comezou unha xira, inicialmente como abreconcertos de Nine Inch Nails. Posteriormente comezou a realizar concertos como cabeza de cartel por todo o mundo. \"Mer de Noms\" lanzouse o d\u00eda 23 de maio do 2000, mentres a banda estaba de xira. O \u00e1lbum vendeu 188.000 copias na s\u00faa primeira semana, acadando o posto 4 da lista \"Billboard 200\".\nQueens of the Stone Age.\nNo segundo \u00e1lbum de A Perfect Circle, \"Thirteenth Step\", Troy s\u00f3 gravou guitarras en tres temas antes de presentarse a unha audici\u00f3n para o grupo de Josh Homme Queens of the Stone Age, que buscaba membros para a xira do \u00e1lbum \"Songs for the Deaf\". Debido ao calendario da banda Troy s\u00f3 tivo unha semana para aprender 30 temas antes de comezar a xira. Para a parte europea da mesma Dave Grohl sa\u00edu da banda para volver con Foo Fighters e foi substitu\u00eddo polo antigo bater\u00eda de Danzig Joey Castillo, que xunto con Troy e Homme forman o n\u00facleo do grupo ata hoxe. \"Songs for the Deaf\" foi un \u00e9xito comercial e de cr\u00edtica e os seus sinxelos \"No One Knows\" e \"Go with the Flow\" convert\u00e9ronse en \"hits\" na radio e na MTV. A xira rematou cunha serie de concertos por Australia en xaneiro do 2004, antes de que o baixista Nick Oliveri fose despedido da banda por Homme ao parecer pola s\u00faa falta de respecto cara o p\u00fablico e polos seus excesos. Posteriormente Homme revelar\u00eda nunha na BBC Radio 1 que Oliveri fora despedido cando Homme se decatou de que Oliveri lle pegaba \u00e1 s\u00faa moza. Oliveri respondeu dicindo que a banda \"estaba envelenada polas s\u00faas ansias de poder\". M\u00e1is tarde suavizou as s\u00faas palabras e dixo ter unha boa relaci\u00f3n con Homme. En novembro do 2006 Oliveri amosouse interesado en regresar ao grupo.\nA primeira gravaci\u00f3n de Troy con Queens of the Stone Age foi \"Lullabies to Paralyze\". A banda entrou no estudio co seu colaborador e multi-instrumentista Alain Johannes substitu\u00edndo a Oliveri no \u00e1lbum. O \u00e1lbum contou con varios convidados, destacando Billy Gibbons de ZZ Top, que gravou coros e guitarras en \"Burn the Witch\" e na versi\u00f3n de ZZ Top \"Precious and Grace\". Apesares de que ao parecer Mark Lanegan rexeitara unha invitaci\u00f3n para permanecer na banda, el gravou voces nalg\u00fans dos novos temas e apareceu co grupo na xira de promoci\u00f3n. O \u00e1lbum foi filtrado a internet en febreiro do 2000 e soou na radio australiana o 3 de marzo como estrea mundial. \"Lullabies\" foi editado oficialmente o d\u00eda 22 de marzo nos Estados Unidos, estre\u00e1ndose no n\u00famero 5 da lista da Billboard. O 22 de novembro dese ano a banda editou un \u00e1lbum en directo/DVD chamado \"Over the Years and Through the Woods\", que tra\u00eda unha actuaci\u00f3n en Londres e material extra que inclu\u00edan v\u00eddeos de temas dende 1998 ata o 2005.\nDespois de xirar para promocionar o \u00e1lbum a banda volveu ao estudio para gravar o seguinte traballo en xullo do 2006. Finalmente editouse no \u00e1lbum \"Era Vulgaris\" no cal Van Leeuwen contribu\u00edu significativamente. En varias webs anunciouse que o \u00e1lbum incluir\u00eda moitas colaboraci\u00f3ns, inclu\u00edndo a Trent Reznor de Nine Inch Nails, Julian Casablancas de The Strokes, Mark Lanegan e a Billy Gibbons de ZZ Top. Josh Homme describiu a gravaci\u00f3n coma \"escura, dura e el\u00e9ctrica, algo as\u00ed coma un traballador da construci\u00f3n\". \"Era Vulgaris\" rematouse a principios de abril do 2007 e lanzouse no mes de xu\u00f1o. Os temas \"Sick, Sick, Sick\" e \"3's &amp; 7's\" foron editados coma sinxelos a principios dese mes. O baixista Michael Shuman (Wires On Fire, Jubilee) e o teclista Dean Fertita (The Waxwings, The Raconteurs) tomaron os postos durante a xira de Alain Johannes e Natasha Shneider respectivamante.\nEn xullo do 2007 Van Leeuwen anunciou que a banda estaba compo\u00f1endo material novo, e posteriormente Homme indicou que poder\u00eda ser lanzado coma un EP. Despois dunha entrevista con Homme, o xornal canadense \"The Globe and Mail\" dixo que o EP poder\u00eda conter 10 das caras-b gravadas nas sesi\u00f3ns de \"Era Vulgaris\". Anunciouse ent\u00f3n que este non ser\u00eda editado debido a que o selo non quer\u00eda lanzar outro material da banda polo momento. En setembro na revista \"NME Magazine\" Josh Homme dixo que realizar\u00eda novas gravaci\u00f3ns para Queens of the Stone Age e para as \"Desert Sessions\" xunto cunha remasterizaci\u00f3n do \u00e1lbum de estrea da banda. Homme tam\u00e9n dixo que o novo \u00e1lbum de Queens ser\u00eda \"unha orx\u00eda do deserto na escuridade\".\nOutros traballos.\nNo ano 2005 Troy editou \"Hooray For Dark Matter\" co seu proxecto paralelo Enemy no cal contaba co baixista Eddie Nappi de The Mark Lanegan Band e o seu antigo compa\u00f1eiro de Failure Kelli Scott na bater\u00eda. Inicialmente Alan Cage de Quicksand tocou brevemente a bater\u00eda antes de ser substitu\u00eddo por Scott. Durante o seu tempo con A Perfect Circle a banda gravou cinco temas demo en varios estudos de gravaci\u00f3n. Despois de tomar a infrecuente medida de ofrecerse para conseguir un contrato discogr\u00e1fico a trav\u00e9s dun anuncio en Ebay pola suma de 250.000 d\u00f3lares, Enemy finalmente asinou cony Control Group/TCG que editou o seu \u00e1lbum de debut. Despois de unirse a Queens of the Stone Age Troy tam\u00e9n contribu\u00edu nos distintos proxectos dos membros da banda como as \"Desert Sessions\", Mondo Generator, Eagles of Death Metal, The Gutter Twins e o traballo en solitario de Mark Lanegan \"Bubblegum\". Despois de rematar a xira de \"Era Vulgaris\" Troy estivo tocando con Sweethead."}
{"id": "33699", "revid": "98629", "url": "https://gl.wikipedia.org/wiki?curid=33699", "title": "Robert Newton", "text": "Robert Newton, nado en Shaftesbury, Dorset, o 1 de xu\u00f1o de 1905 e finado nos \u00c1nxeles o 25 de marzo de 1956, foi un actor ingl\u00e9s.\nTraxectoria.\nA s\u00faa filmograf\u00eda incl\u00fae varios malvados famosos: Bill Sikes, na versi\u00f3n de \"Oliver Twist\" de David Lean (1948), Javert na pel\u00edcula \"Les Mis\u00e9rables\" de 1952 e o Inspector Fix na s\u00faa derradeira pel\u00edcula, \"Arredor do mundo en oitenta d\u00edas\" (1956.\nMais o seu personaxe m\u00e1is not\u00e1bel \u00e9 o de Long John Silver, no filme \"A Illa do Tesouro\", de Walt Disney Pictures (1950). A este seguiron outro, sen relaci\u00f3n, titulado \"Retorno \u00e1 Illa do Tesouro\" (1954) e mesmo unha serie de televisi\u00f3n en 13 episodios. A s\u00faa representaci\u00f3n de John Long Silver converteuse co tempo no prototipo do pirata. Newton tam\u00e9n representou o outro famoso pirata de Bristol, Barbanegra, na pel\u00edcula \"Barbanegra\", pero nunca chegou \u00e1 altura de Long John Silver.\nNewton apareceu en papeis principais en dous filmes baseados na novela curta de W. Somerset Maugham \"Vessel of Wrath\": o controlador holand\u00e9s na versi\u00f3n de 1938 e o papel principal en \"The Beachcomber\" (1954). Protagonizou como o sombreireiro James Brodie \"O Castelo de Hatter\" (1945) e tam\u00e9n estivo no \"Henrique V\" de Laurence Olivier (1944).\nSobre o escenario, apareceu en moitas obras de Noel Coward.\nXunto con Errol Flynn, Newton foi un dos actores m\u00e1is populares entre o p\u00fablico xuvenil masculino dos anos 1940 e primeiros 1950, especialmente entre os brit\u00e1nicos. Morreu dun ataque ao coraz\u00f3n aos 51 anos."}
{"id": "33700", "revid": "98629", "url": "https://gl.wikipedia.org/wiki?curid=33700", "title": "Hipopotomonstrosesquipedaliofobia", "text": "A hipopotomonstrosesquipedaliofobia \u00e9 o medo irracional ou fobia \u00e1 pronuncia de palabras longas ou complicadas; e a calquera conversa que poida implicar o uso destas palabras ou palabras que non sexan de uso coloquial. Segundo o DSM-5 (\"Diagnostic and Statistical Manual of Mental Disorders, Fifth Edition\") \u00e9 unha fobia social. Adoita empregarse o termo sesquipedaliofobia como abreviatura da orixinal.\nCausas e s\u00edntomas.\nXeralmente pres\u00e9ntase en persoas que sufriron un trauma infantil relacionado con palabras longas como un problema de ansiedade social ou p\u00e1nico esc\u00e9nico.\nEtimolox\u00eda e pronunciaci\u00f3n.\nO termo hipopotomonstrosesquipedaliofobia () procede do grego \"hipopoto\" (de , cabalo do r\u00edo, para indicar que \u00e9 unha palabra monstruosamente grande, coma un hipop\u00f3tamo) + do lat\u00edn \"monstro\" (de , \"monstruoso\") + \"sesquipedalio\" (do lat\u00edn , \"dun p\u00e9 e medio\") + \"phobos\" (do grego, \"medo\").\nEn lingua galega cont\u00e9n dezasete letras distintas (a, b, d, e, f, h, i, l, m, n, o, p, q, r, s, t, u) e dous ditongos."}
{"id": "33701", "revid": "23204", "url": "https://gl.wikipedia.org/wiki?curid=33701", "title": "Queens of the Stone Age (\u00e1lbum)", "text": "Queens of the Stone Age \u00e9 o \u00e1lbum de estrea da banda do mesmo nome, Queens of the Stone Age. O disco foi editado polo selo Loose Groove Records, do guitarrista de Pearl Jam Stone Gossard, despois do fracaso das negociaci\u00f3ns con Roadrunner Records, a pesar de que en Europa si foi prensado por este selo. A versi\u00f3n en vinilo foi editada en tres edici\u00f3ns limitadas polo selo de Frank Kozik Man's Ruin Records. Recentemente diferentes versi\u00f3ns falsas do disco apareceron \u00e1 venda en distintas p\u00e1xinas de internet como eBay.\nO \u00e1lbum foi re-editado o 4 de marzo do 2011 en Australia a trav\u00e9s do selo Liberator Music, e o d\u00eda 7 no Reino Unido a trav\u00e9s de Domino Records. O seu lanzamento nos Estados Unidos foi o 17 de maio a trav\u00e9s do propio selo de Josh Homme, Rekords Rekords. A edici\u00f3n incl\u00fae varias caras b na s\u00faa lista de temas e fi acompa\u00f1ada por unha xira de promoci\u00f3n."}
{"id": "33704", "revid": "43749", "url": "https://gl.wikipedia.org/wiki?curid=33704", "title": "Rep\u00fablica de Casaquist\u00e1n", "text": ""}
{"id": "33705", "revid": "43749", "url": "https://gl.wikipedia.org/wiki?curid=33705", "title": "RSSF de Rusia", "text": ""}
{"id": "33706", "revid": "1131", "url": "https://gl.wikipedia.org/wiki?curid=33706", "title": "Alma-Ata", "text": ""}
{"id": "33709", "revid": "17467", "url": "https://gl.wikipedia.org/wiki?curid=33709", "title": "Copa do Mundo de 2006", "text": ""}
{"id": "33712", "revid": "85894", "url": "https://gl.wikipedia.org/wiki?curid=33712", "title": "Yoshiki Hayashi", "text": "Yoshiki Hayashi foi o l\u00edder, pianista, bater\u00eda e compositor da meirande parte das canci\u00f3ns do lendario grupo de rock X Japan e \u00e9 considerado un dos mellores bater\u00edas do historia do rock.\nEn 2007 Toshi, o vocalista de X Japan, anuncia o seu regreso con Yoshiki e a reformaci\u00f3n de X Japan. O 25 de maio de 2007 Yoshiki crea o grupo S.K.I.N. xunto a Gackt, miyavi e Sugizo."}
{"id": "33713", "revid": "23204", "url": "https://gl.wikipedia.org/wiki?curid=33713", "title": "Hide", "text": "Hideto Matsumoto, m\u00e1is co\u00f1ecido como hide, nado o 13 de decembro de 1964 en Yokosuka (Xap\u00f3n) e finado o 2 de maio de 1998, foi un guitarrista de rock, da banda X Japan."}
{"id": "33754", "revid": "85894", "url": "https://gl.wikipedia.org/wiki?curid=33754", "title": "951", "text": ""}
{"id": "33755", "revid": "82922", "url": "https://gl.wikipedia.org/wiki?curid=33755", "title": "952", "text": "Mortes.\nHistoria ano a ano"}
{"id": "33756", "revid": "56817", "url": "https://gl.wikipedia.org/wiki?curid=33756", "title": "953", "text": "Mortes.\nHistoria ano a ano"}
{"id": "33757", "revid": "34681", "url": "https://gl.wikipedia.org/wiki?curid=33757", "title": "954", "text": "Outros.\nHistoria ano a ano"}
{"id": "33758", "revid": "56817", "url": "https://gl.wikipedia.org/wiki?curid=33758", "title": "956", "text": "Mortes.\nHistoria ano a ano"}
{"id": "33759", "revid": "1987", "url": "https://gl.wikipedia.org/wiki?curid=33759", "title": "957", "text": "Mortes.\nHistoria ano a ano"}
{"id": "33760", "revid": "56817", "url": "https://gl.wikipedia.org/wiki?curid=33760", "title": "959", "text": "Mortes.\nHistoria ano a ano"}
{"id": "33761", "revid": "56817", "url": "https://gl.wikipedia.org/wiki?curid=33761", "title": "960", "text": "Mortes.\nHistoria ano a ano"}
{"id": "33762", "revid": "89787", "url": "https://gl.wikipedia.org/wiki?curid=33762", "title": "Aborto", "text": "Un aborto (do lat\u00edn \"abortus\") \u00e9 a expulsi\u00f3n prematura do \u00fatero do embri\u00f3n ou do feto, antes de que o feto sexa viable ou que a xestaci\u00f3n haxa chegado entre as vinte e as vinte-e-oito semanas.\nA interrupci\u00f3n pode ser provocada con asistencia m\u00e9dica ou sen ela, e en calquera circunstancia social ou legal. A verba prov\u00e9n do verbo latino \"aborto\", que significa rematar, apagarse, deixar de vivir. Difer\u00e9nciase do aborto espont\u00e1neo ou a perda non intencionada da xestaci\u00f3n antes das 26 semanas. A prevenci\u00f3n de embarazos non desexados e, polo tanto, do aborto inducido afonda tam\u00e9n nunha pol\u00edtica de informaci\u00f3n e divulgaci\u00f3n de m\u00e9todos de anticoncepci\u00f3n eficaces. Un problema maior, en caso de prohibici\u00f3n, son os abortos clandestinos que se fan en circunstancias precarias de mala hixiene e asistencia, e que son causa frecuentemente de complicaci\u00f3ns sanitarias at\u00e9 o punto que segundo a Organizaci\u00f3n Mundial da Sa\u00fade son unha das principais causas de morte materna.\nO abroto inducido \u00e9 unha realidade social que existiu \u00e1 marxe das prohibici\u00f3ns e condenas \u00e9ticas. A trav\u00e9s da historia, foi materia de controversia \u00e9tica e social. A\u00ednda est\u00e1 prohibido ou limitado en sociedades diversas e permitido noutras. En pa\u00edses con leis liberais, os partidarios dunha prohibici\u00f3n do aborto m\u00e9dico crearon organizaci\u00f3ns para loitar para a protecci\u00f3n da vida humana non nada, a mi\u00fado co apoio da Igrexa Cat\u00f3lica, que sanciona o aborto coa excomu\u00f1\u00f3n. Nos pa\u00edses de tradici\u00f3n protestante a oposici\u00f3n \u00e9 menos activa.\nHistoria.\n\u00d3 longo da historia, o aborto provocado foi sempre unha materia controvertida polas s\u00faas implicaci\u00f3ns \u00e9ticas e morais. Estivo reiteradamente prohibido ou limitado, o que non imped\u00eda gran n\u00famero de abortos ilegais que con moita frecuencia causaban tam\u00e9n a morte da muller. Desde a antig\u00fcidade, os abortos realiz\u00e1ronse utilizando unha serie de m\u00e9todos, inclu\u00edndo herbas medicinais, ferramentas afiadas, con forza ou a trav\u00e9s doutros m\u00e9todos tradicionais. O aborto inducido ten unha longa historia e rem\u00f3ntase a civilizaci\u00f3ns tan variadas como a China baixo Shennong (c. 2700 a. C.), o Antigo Exipto co seu Papiro Ebers (c. 1550 a. C.), e o Imperio romano na \u00e9poca de Juvenal (c. 200 CE). De feito, unha das primeiras representaci\u00f3ns art\u00edsticas co\u00f1ecidas do aborto est\u00e1 nun baixorrelevo de Angkor Wat (c. 1150). Atopado nunha serie de frisos que representan o xu\u00edzo despois da morte na cultura hind\u00fa e budista, representa a t\u00e9cnica do aborto abdominal. \nAlg\u00fans eruditos m\u00e9dicos e opositores ao aborto suxeriron que o Xuramento hipocr\u00e1tico prohibia aos m\u00e9dicos gregos antigos realizar abortos; outros eruditos non est\u00e1n de acordo con esta interpretaci\u00f3n, e afirman que os textos m\u00e9dicos do Corpus Hipocr\u00e1tico conte\u00f1en descrici\u00f3ns de t\u00e9cnicas abortivas xunto co Xuramento. O m\u00e9dico Scribonius Largus escribiu no 43 d. C. que o Xuramento hipocr\u00e1tico prohibe o aborto, do mesmo xeito que Sorano, a\u00ednda que aparentemente non todos os m\u00e9dicos adher\u00edronse estritamente a el nese momento. Segundo a obra \"Xinecolox\u00eda\" do s\u00e9culo I ou II de Sorano, unha parte de m\u00e9dicos desterrou todos os abortivos segundo o requirido polo Xuramento hipocr\u00e1tico; a outra parte, \u00e1 que pertenc\u00eda, estaba disposta a receitar abortos, pero s\u00f3 polo ben da sa\u00fade da nai. Arist\u00f3teles, no seu tratado sobre \"pol\u00edtica\" gobernamental (350 a. C.), condena o infanticidio como medio de control da poboaci\u00f3n. Preferiu o aborto en tales casos, coa restrici\u00f3n \"que debe practicarse nel antes de que desenvolvese sensaci\u00f3n e vida; porque a li\u00f1a entre o aborto legal e ilegal estar\u00e1 marcada polo feito de ter sensaci\u00f3n e estar vivo\".\nNo cristianismo, o Papa Sisto V (1585-1590) foi o primeiro Papa antes de 1869 en declarar que o aborto \u00e9 homicidio independentemente da etapa do embarazo; e o seu pronunciamento de 1588 foi revertido tres anos m\u00e1is tarde polo seu sucesor. Ao longo da maior parte da s\u00faa historia, a Igrexa cat\u00f3lica estivo dividida sobre se cr\u00eda que o aborto temper\u00e1n era asasinato, e non comezou a opo\u00f1erse vigorosamente ao aborto ata o s\u00e9culo XIX. Varios historiadores escribiron que antes do s\u00e9culo XIX a maior\u00eda dos autores cat\u00f3licos non consideraban a interrupci\u00f3n do embarazo antes de \"r\u00e1pido\" ou \" ensoulamento\" como un aborto. A partir de 1750, a excomu\u00f1\u00f3n converteuse no castigo para os abortos. Nas declaraci\u00f3ns feitas en 1992 no catecismo da Igrexa cat\u00f3lica, o resumo codificado dos ensinos da Igrexa, opo\u00f1ense ao aborto.\nUnha enquisa de 1995 informou que as mulleres cat\u00f3licas te\u00f1en tantas probabilidades como a poboaci\u00f3n en xeral de interromper un embarazo, os protestantes te\u00f1en menos probabilidades de facelo e os cristi\u00e1ns evanx\u00e9licos son os menos propensos a facelo. A tradici\u00f3n isl\u00e1mica permite tradicionalmente o aborto ata un momento no que os musulm\u00e1ns cren que a alma entra no feto, considerado por varios te\u00f3logos como na concepci\u00f3n, 40 d\u00edas despois da concepci\u00f3n, 120 d\u00edas despois da concepci\u00f3n ou a aceleraci\u00f3n. Unha enquisa de Guttmacher de 2014 a pacientes que abortaron nos Estados Unidos atopou que moitos reportaron unha afiliaci\u00f3n relixiosa: o 24 % eran cat\u00f3licos mentres que o 30 % eran protestantes. Con todo, o aborto est\u00e1 en gran medida fortemente restrinxido ou prohibido en \u00e1reas de alta fe isl\u00e1mica como Oriente Medio e o norte de \u00c1frica. Unha enquisa de Guttmacher de 2014 a pacientes que abortaron nos Estados Unidos atopou que moitos reportaron unha afiliaci\u00f3n relixiosa: o 24 % eran cat\u00f3licos mentres que o 30 % eran protestantes.\nEn Europa e Am\u00e9rica do Norte, as t\u00e9cnicas de aborto avanzaron a partir do s\u00e9culo XVII. Con todo, o conservadorismo da maior\u00eda dos m\u00e9dicos con respecto aos asuntos sexuais impediu a ampla expansi\u00f3n das t\u00e9cnicas de aborto seguro. Outros m\u00e9dicos anunciaron os seus servizos e non estiveron amplamente regulados ata o s\u00e9culo XIX, cando a pr\u00e1ctica (\u00e1s veces chamada \" reteletismo\") prohibiuse tanto nos Estados Unidos como no Reino Unido. Os grupos da igrexa, as\u00ed como os m\u00e9dicos, foron movementos antiaborto moi influentes. Nos Estados Unidos, segundo algunhas fontes, o aborto era m\u00e1is perigoso que o parto ata ao redor de 1930, cando as melloras incrementales nos procedementos de aborto en relaci\u00f3n co parto fixeron que o aborto fose m\u00e1is seguro. Con todo, outras fontes soste\u00f1en que no s\u00e9culo XIX os abortos temper\u00e1ns nas condici\u00f3ns hixi\u00e9nicas nas que xeralmente traballaban as parteras eran relativamente seguros. [Ademais, alg\u00fans comentaristas escribiron que, a pesar da mellora dos procedementos m\u00e9dicos, o per\u00edodo desde a d\u00e9cada de 1930 ata a legalizaci\u00f3n tam\u00e9n viu unha aplicaci\u00f3n m\u00e1is celosa das leis antiaborto, e concomitantemente un crecente control dos provedores de aborto por parte do crime organizado.\nNos comezos do s\u00e9culo XX alg\u00fans pa\u00edses comezaron a despenalizar o aborto nos casos que se realizaba para protexer a vida da nai. En 1920 a Uni\u00f3n Sovi\u00e9tica legalizou t\u00f3dolos abortos, pol\u00edtica que se mantivo ata 1936. Islandia foi o primeiro pa\u00eds occidental en legalizar o aborto terap\u00e9utico en 1935, tam\u00e9n en 1935, a Alema\u00f1a nazi aprobou unha lei que permit\u00eda o aborto para aqueles considerados \" hereditariamente enfermos\", mentres que \u00e1s mulleres consideradas de orixe alem\u00e1 prohib\u00edaselles especificamente aborta, segu\u00edronlle os pa\u00edses escandinavos e en 1967 f\u00edxoo a Gran Breta\u00f1a e nos Estados Unidos en 1973 a maior\u00eda dos estados permitiron o aborto. En Espa\u00f1a, e polo tanto en Galicia, despenalizouse en 1985.\nTipos de aborto.\nAborto espont\u00e1neo.\nO aborto espont\u00e1neo ou aborto natural \u00e9 aquel que non \u00e9 provocado intencionalmente. \u00c9 a morte non desexada e expulsi\u00f3n dun embri\u00f3n ou feto antes das semanas 20 ou 24 do embarazo. Cando a perda \u00e9 posterior, xa se fala de morte fetal. O criterio do tempo xestacional, a Organizaci\u00f3n Mundial da Sa\u00fade (OMS) engade como criterio que debe pesar menos de 500 gramos. Con todo, este criterio debe ser interpretado con prudencia, xa que \u00e1s veces un feto de menos de 500 g expulsado pode ser reanimado e sobrevivir. Se falecese posteriormente, rex\u00edstrase como morte neonatal. Dist\u00ednguese o aborto precoz, cando ten lugar antes das 12 semanas de xestaci\u00f3n, e o aborto tard\u00edo, con 12 ou m\u00e1is semanas.\nOs factores que poden producir aborto espont\u00e1neo son moi variados: xen\u00e9ticos ou cromos\u00f3micos do mesmo feto, a exposici\u00f3n a toxinas ambientais, problemas hormonais da nai, e outros como o tabaquismo, a drogadicci\u00f3n ou o alcoholismo.\nEntre os signos e s\u00edntomas at\u00f3panse o sangrado vaxinal, o lumbago, dor abdominal xordo, agudo ou c\u00f3lico ou a presenza de co\u00e1gulos que saen da vaxina. Todos eles deben ser valorados por un xinec\u00f3logo e moitas veces requiren de atenci\u00f3n inmediata. Ante os s\u00edntomas, existen diversas probas e exames para verificar ou previr este tipo de abortos, como son o ultras\u00f3n vaxinal ou abdominal que axuda a examinar o desenvolvemento do embri\u00f3n/feto, os latexados card\u00edacos e a cantidade do seu sangrado. En caso de aborto, \u00e9 fundamental para a sa\u00fade da muller comprobar se queda alg\u00fan resto fetal ou de tecido placentario no \u00fatero, no caso que queden restos fetais deben ser retirados inmediatamente. O produto expulsado debe ser analizado para determinar se a causa do aborto espont\u00e1neo \u00e9 tratable e previlo no futuro.\nAborto espont\u00e1neo en animais.\nO aborto espont\u00e1neo ocorre en varios animais. Por exemplo, nas ovellas pode ser causada por estr\u00e9s ou esforzo f\u00edsico, como api\u00f1arse a trav\u00e9s das portas ou ser perseguido por cans. Nas vacas, o aborto pode ser causado por enfermidades contaxiosas, como a brucelose ou as \"Campylobacter\", pero a mi\u00fado p\u00f3dese controlar mediante vacinaci\u00f3n. Comer arume de pi\u00f1eiro tam\u00e9n pode inducir abortos en vacas. S\u00e1bese que varias plantas, inclu\u00edndo a ambros\u00eda, a col mofeta, a cicuta venenosa e o tabaco de \u00e1rbore, causan deformidades fetais e aborto no gando e en ovellas e cabras. Nos cabalos, un feto pode ser abortado ou reabsorbido se ten s\u00edndrome branca letal (aganglionose intestinal conx\u00e9nita). Teorizase que os embri\u00f3ns de poldro que son homocig\u00f3ticos para o xene branco dominante (WW) tam\u00e9n se abortan ou reabsorben antes do nacemento. En moitas especies de quenllas e raias, os abortos inducidos polo estr\u00e9s ocorren con frecuencia na captura.\nA infecci\u00f3n viral pode causar o aborto en cans. Os gatos poden experimentar aborto espont\u00e1neo por moitas raz\u00f3ns, inclu\u00eddo o desequilibrio hormonal. Real\u00edzase un aborto combinado e esterilizaci\u00f3n en gatas embarazadas, especialmente en programas de trampa-castraci\u00f3n-retorno, para evitar que nazan gati\u00f1os non desexados. As ratas poden interromper un embarazo cando se expo\u00f1en ao cheiro dun rato non responsable do embarazo, co\u00f1ecido como o efecto Bruce.\nO aborto tam\u00e9n pode ser inducido en animais, no contexto da gander\u00eda. Por exemplo, o aborto pode ser inducido en eguas que foron apareadas incorrectamente, ou que foron compradas por propietarios que non se deron conta de que as eguas estaban embarazadas, ou que est\u00e1n embarazadas de poldros xemelgos. O feticidio pode ocorrer en cabalos e cebras debido ao acoso masculino de eguas embarazadas ou \u00e1 c\u00f3pula forzada, a\u00ednda que se cuestionou a frecuencia na natureza. Os machos dos monos langures grises poden atacar \u00e1s femias despois da toma do poder masculino, caus\u00e1ndolles aborto espont\u00e1neo.\nAborto inducido.\nO aborto inducido ou probocado \u00e9 a interrupci\u00f3n activa do desenvolvemento vital do embri\u00f3n ou feto ata dentro das 22 primeiras semanas do embarazo. Dependendo dos pa\u00edses, existen diversas lexislaci\u00f3ns sobre o aborto inducido, desde aquelas que o permiten con poucas restrici\u00f3ns por consideralo como unha ampliaci\u00f3n dos dereitos reprodutivos ata lexislaci\u00f3ns que o prohiben por consideralo unha forma de homicidio. O aborto provocado foise despenalizando en moitos pa\u00edses, tanto do primeiro, do segundo, como do terceiro mundo, baixo diversos supostos. Consid\u00e9rase aborto legal cando se practica seguindo a lei que o regula e \u00e9 ilegal ou clandestino cando se realiza malia que as leis do pa\u00eds onde se leva a cabo o prohiben ou castigan. Pode tratarse dun aborto terap\u00e9utico (ou aborto indirecto) cando se realiza desde raz\u00f3ns m\u00e9dicas, ou dun aborto electivo (interrupci\u00f3n voluntaria do embarazo), cando se realiza por decisi\u00f3n da muller embarazada. \u00c1 s\u00faa vez, segundo a t\u00e9cnica empregada para inducir o aborto, p\u00f3dese falar de aborto m\u00e9dico ou aborto con medicamentos e de aborto cir\u00farxico.\nAborto terap\u00e9utico.\nO aborto terap\u00e9utico \u00e9 a interrupci\u00f3n provocada do desenvolvemento vital do embri\u00f3n ou feto (polo que se trata dun aborto inducido), pero ao que preceden raz\u00f3ns estritamente m\u00e9dicas. Entre estes motivos cabe se a sa\u00fade da nai (f\u00edsica ou mental) at\u00f3pase directamente comprometida co devandito embarazo ou, no seu caso, se a vida da nai corre risco.\nAborto indirecto.\nO aborto indirecto \u00e9 cando se produce a morte do feto nunha intervenci\u00f3n m\u00e9dica en que se deben cumprir d\u00faas condici\u00f3ns:\nNon se equipara, pois, co aborto terap\u00e9utico, xa que se produce en intervenci\u00f3ns m\u00e9dicas distintas do aborto en si mesmo, sendo leste unha consecuencia derivada, non querida directamente, e por tanto, implica unhas consideraci\u00f3ns bio\u00e9ticas moi diversas ao aborto inducido. Consid\u00e9rase aborto indirecto a\u00ednda cando o m\u00e9dico sabe que a s\u00faa intervenci\u00f3n pode afectar o feto, pero de non intervir, ou de esperar a que o feto sexa viable fose do \u00fatero, tanto a nai como o feto resultar\u00edan mortos. Un claro exemplo \u00e9 o da intervenci\u00f3n nun embarazo ect\u00f3pico.\nM\u00e9todos.\nM\u00e9dico.\nArtigo principal: Aborto m\u00e9dico\nOs abortos m\u00e9dicos son aqueles inducidos por produtos farmac\u00e9uticos abortivos. O aborto con medicamentos converteuse nun m\u00e9todo alternativo de aborto coa dispo\u00f1ibilidade de an\u00e1logos da prostaglandina na d\u00e9cada de 1970 e o antiproxest\u00e1xeno mifepristona (tam\u00e9n co\u00f1ecido como RU-486) na d\u00e9cada de 1980.\nOs r\u00e9ximes de aborto m\u00e9dico temper\u00e1n m\u00e1is com\u00fans no primeiro trimestre usan mifepristona en combinaci\u00f3n con misoprostol (ou \u00e1s veces outro an\u00e1logo da prostaglandina, gemeprost) ata 10 semanas (70 d\u00edas) de idade xestacional, metotrexato en combinaci\u00f3n cun an\u00e1logo da prostaglandina ata 7 semanas de xestaci\u00f3n, ou un an\u00e1logo da prostaglandina s\u00f3. Os r\u00e9ximes de combinaci\u00f3n de mifepristona e misoprostol funcionan m\u00e1is r\u00e1pido e son m\u00e1is eficaces a idades xestacionais posteriores que os r\u00e9ximes de combinaci\u00f3n de metotrexato e misoprostol, e os r\u00e9ximes de combinaci\u00f3n son m\u00e1is eficaces que o misoprostol s\u00f3. Este r\u00e9xime \u00e9 efectivo no segundo trimestre. Os r\u00e9ximes de aborto m\u00e9dico que involucran mifepristona seguido de misoprostol na nalga entre 24 e 48 horas despois son eficaces cando se realizan antes dos 70 d\u00edas de xestaci\u00f3n.\nEn abortos moi temper\u00e1ns, ata sete semanas de xestaci\u00f3n, o aborto con medicamentos usando un r\u00e9xime de combinaci\u00f3n de mifepristona e misoprostol consid\u00e9rase m\u00e1is eficaz que o aborto cir\u00farxico (aspiraci\u00f3n ao baleiro), especialmente cando a pr\u00e1ctica cl\u00ednica non incl\u00fae unha inspecci\u00f3n detallada do tecido aspirado. Os r\u00e9ximes de aborto m\u00e9dico temper\u00e1n que usan mifepristona, seguidos de 24 a 48 horas despois por misoprostol bucal ou vaxinal, son 98 % efectivos ata as 9 semanas de idade xestacional; de 9 a 10 semanas a eficacia dimin\u00fae modestamente ao 94 %. Se o aborto con medicamentos falla, d\u00e9bese usar o aborto cir\u00farxico para completar o procedemento.\nOs abortos m\u00e9dicos temper\u00e1ns representan a maior\u00eda dos abortos antes das 9 semanas de xestaci\u00f3n en Gran Breta\u00f1a, Francia, Su\u00edza, Estados Unidos, e os pa\u00edses n\u00f3rdicos.\nOs r\u00e9ximes de aborto m\u00e9dico que utilizan mifepristona en combinaci\u00f3n cun an\u00e1logo da prostaglandina son os m\u00e9todos m\u00e1is com\u00fans utilizados para os abortos do segundo trimestre no Canad\u00e1, e na maior parte de Europa, da China e da India, en contraste cos Estados Unidos, onde o 96 % dos abortos do segundo trimestre real\u00edzanse cirurxicamente por dilataci\u00f3n e evacuaci\u00f3n.\nUnha revisi\u00f3n sistem\u00e1tica de Cochrane en 2020 conclu\u00edu que proporcionar \u00e1s mulleres medicamentos para levar a casa para completar a segunda etapa do procedemento para un aborto m\u00e9dico cedo resulta nun aborto efectivo. Requ\u00edrense m\u00e1is investigaci\u00f3ns para determinar se o aborto m\u00e9dico autoadministrado \u00e9 tan seguro como o aborto m\u00e9dico administrado polo provedor, onde un profesional da sa\u00fade est\u00e1 presente para axudar a manexar o aborto m\u00e9dico. Permitir de forma segura que as mulleres se autoadministren medicamentos para o aborto ten o potencial de mellorar o acceso ao aborto. Outras lagoas de investigaci\u00f3n que se identificaron incl\u00faen a mellor maneira de apoiar \u00e1s mulleres que elixen levar o medicamento a casa para un aborto autoadministrado.\nCir\u00farxico.\nAta as 15 semanas de xestaci\u00f3n, os m\u00e9todos cir\u00farxicos m\u00e1is com\u00fans para realizar un aborto inducido son a succi\u00f3n-aspiraci\u00f3n ou a aspiraci\u00f3n ao baleiro.\nO MVA (\"Aspiraci\u00f3n manual ao baleiro\" en ingl\u00e9s), tam\u00e9n co\u00f1ecido como \"miniaspiraci\u00f3n\" e \"extracci\u00f3n menstrual\", consiste na extracci\u00f3n do feto ou embri\u00f3n, placenta e membranas mediante succi\u00f3n utilizando unha xeringa manual, mentres que o EVA (\"aspiraci\u00f3n el\u00e9ctrica ao baleiro\" en ingl\u00e9s) utiliza unha bomba el\u00e9ctrica. Estas t\u00e9cnicas p\u00f3dense utilizar moi cedo no embarazo. O MVA p\u00f3dese usar ata a semana 14, pero nos EE. UU. adoita usarse antes e m\u00e1is a mi\u00fado . O EVA p\u00f3dese usar m\u00e1is tarde ou no inicio do embarazo cando non se precisa a dilataci\u00f3n cervical.\nDilataci\u00f3n e curetaxe (D&amp;C) ref\u00edrese \u00e1 apertura do c\u00e9rvix (dilataci\u00f3n) e \u00e1 eliminaci\u00f3n de tecido mediante succi\u00f3n ou instrumentos afiados (legrado ou raspado). D&amp;C \u00e9 un procedemento xinecol\u00f3xico est\u00e1ndar realizado por unha variedade de raz\u00f3ns, inclu\u00edndo o exame do revestimento uterino para detectar posibles neoplasias malignas, a investigaci\u00f3n de sangrado anormal e o aborto. A Organizaci\u00f3n Mundial da Sa\u00fade recomenda o \"legrado agudo\" s\u00f3 cando non se dispo\u00f1a de aspiraci\u00f3n de succi\u00f3n.\nA dilataci\u00f3n e evacuaci\u00f3n (D&amp;E), utilizada despois de 12 a 16 semanas, consiste en abrir o colo uterino e baleirar o \u00fatero usando instrumentos cir\u00farxicos e succi\u00f3n. O D&amp;E real\u00edzase por v\u00eda vaxinal e non require unha incisi\u00f3n. A dilataci\u00f3n e extracci\u00f3n intactas (D&amp;X) ref\u00edrese a unha variante de D&amp;E que \u00e1s veces se usa despois de 18 a 20 semanas cando a extracci\u00f3n dun feto intacto mellora a seguridade cir\u00farxica ou por outras raz\u00f3ns.\nO aborto tam\u00e9n se pode realizar cirurxicamente por histotom\u00eda ou histerectom\u00eda gr\u00e1vida. O aborto por histerotom\u00eda \u00e9 un procedemento similar a unha ces\u00e1rea e real\u00edzase baixo anestesia xeral. Require unha incisi\u00f3n m\u00e1is pequena que unha ces\u00e1rea e p\u00f3dese usar durante etapas posteriores do embarazo. A histerectom\u00eda gr\u00e1vida ref\u00edrese \u00e1 extirpaci\u00f3n de todo o \u00fatero mentres a\u00ednda cont\u00e9n o embarazo. A histerotom\u00eda e a histerectom\u00eda as\u00f3cianse con taxas moito m\u00e1is altas de morbilidade e mortalidade materna que o D&amp;E ou o aborto por induci\u00f3n.\nOs procedementos do primeiro trimestre xeralmente p\u00f3dense realizar con anestesia local, mentres que os m\u00e9todos do segundo trimestre poden requirir sedaci\u00f3n profunda ou anestesia xeral.\nAborto por induci\u00f3n do parto.\nEn lugares que carecen da habilidade m\u00e9dica necesaria para a dilataci\u00f3n e extracci\u00f3n, ou onde os profesionais pref\u00edreno, un aborto p\u00f3dese inducir primeiro inducindo o parto e logo inducindo a morte fetal se \u00e9 necesario. Isto \u00e1s veces ch\u00e1mase \"aborto inducido\". Este procedemento p\u00f3dese realizar apartir das 13 semanas de xestaci\u00f3n ata o terceiro trimestre. A\u00ednda que este m\u00e9todo \u00e9 moi pouco com\u00fan nos Estados Unidos, m\u00e1is do 80 % dos abortos inducidos durante o segundo trimestre son abortos inducidos polo m\u00e9todo de parto en Suecia e outros pa\u00edses veci\u00f1os.\nS\u00f3 disponse de datos limitados que comparen este m\u00e9todo coa dilataci\u00f3n e a extracci\u00f3n. A diferenza de D&amp;E, os abortos inducidos polo m\u00e9todo de parto despois de 18 semanas poden complicarse pola ocorrencia dunha breve supervivencia fetal, que pode caracterizarse legalmente como nacemento vivo. Por esta raz\u00f3n, o aborto inducido polo m\u00e9todo de parto \u00e9 legalmente arriscado nos Estados Unidos.\nOutros m\u00e9todos.\nHistoricamente, unha serie de herbas que se cre que pos\u00faen propiedades abortivas utiliz\u00e1ronse na medicina popular. Entre estas at\u00f3panse: o tanaceto, o poexo, a acteia e o agora extinto silfium.\nEn 1978, unha muller de Colorado morreu e outra desenvolveu danos org\u00e1nicos cando tentaron interromper os seus embarazos tomando aceite de poexo. Debido a que o uso indiscriminado de herbas como abortivos pode causar efectos secundarios graves, mesmo letais, como insuficiencia org\u00e1nica m\u00faltiple, os m\u00e9dicos non o recomendan.\n\u00c1s veces t\u00e9ntase o aborto provocando un traumatismo no abdome. O grao de forza, se \u00e9 severo, pode causar lesi\u00f3ns internas graves sen que necesariamente chegue a inducir un aborto espont\u00e1neo. No sueste asi\u00e1tico, hai unha antiga tradici\u00f3n de tentar abortar a trav\u00e9s dunha masaxe abdominal contundente. Un dos baixorrelevos que decoran o templo de Angkor Wat de Camboxa representa a un demo realizando tal aborto a unha muller que foi enviada ao inframundo. \nOs m\u00e9todos empregados de aborto inseguro e autoinducido incl\u00faen o mal uso do misoprostol e a inserci\u00f3n de trebellos non cir\u00farxicos como agullas de tecer e perchas no \u00fatero. Estes e outros m\u00e9todos para interromper o embarazo p\u00f3dense chamar \"aborto espont\u00e1neo inducido\". Tales m\u00e9todos de cando en cando util\u00edzanse en pa\u00edses onde o aborto cir\u00farxico \u00e9 legal e est\u00e1 dispo\u00f1ible.\nSeguridade.\nOs riscos para a sa\u00fade nun aborto dependen principalmente de se o procedemento se realiza de forma segura ou insegura. A Organizaci\u00f3n Mundial da Sa\u00fade (OMS) define os abortos inseguros como aqueles realizados por persoas non cualificadas, con equipos perigosos ou en instalaci\u00f3ns insalubres. Os abortos legais realizados nos pa\u00edses desenvolvidos est\u00e1n entre os procedementos m\u00e1is seguros da medicina.\n Nos Estados Unidos a partir de 2012, estimouse que o aborto era unhas 14 veces m\u00e1is seguro para as mulleres que o parto. O CDC estimou en 2019 que a mortalidade relacionada co embarazo nos Estados Unidos foi de 17,2 mortes maternas por cada 100.000 nacidos vivos. mentres que a taxa de mortalidade por aborto nos EUA \u00e9 de 0,7 mortes maternas por cada 100.000 procedementos. No Reino Unido, as directrices do Royal College of Obstetricians and Gynecologists establecen que \"as mulleres deben ser informadas de que o aborto \u00e9 xeralmente m\u00e1is seguro que continuar un embarazo ata o final\". En todo o mundo, de media, o aborto \u00e9 m\u00e1is seguro que levar un embarazo a termo. Un estudo de 2007 informou de que \"o 26% de todos os embarazos no mundo son interrompidos por aborto inducido\", mentres que \"as mortes por procedementos [abortos] realizados de forma inadecuada constit\u00faen o 13% da mortalidade materna a nivel mundial\". En Indonesia no ano 2000 estimouse que 2 mill\u00f3ns de embarazos terminaron en aborto, 4,5 mill\u00f3ns de embarazos foron levados a termo e entre o 14 e o 16 por cento das mortes maternas foron o resultado do aborto.\nNos Estados Unidos de 2000 a 2009, o aborto tivo unha taxa de mortalidade inferior \u00e1 cirurx\u00eda pl\u00e1stica, inferior ou similar a correr unha marat\u00f3n, e aproximadamente equivalente a percorrer 760 millas nun coche de pasaxeiros. Cinco anos despois de solicitar servizos de aborto, as mulleres que deron a luz despois de que se lles negara o aborto informaron dun peor estado de sa\u00fade que as que abortaron no primeiro ou segundo trimestre. O risco de mortalidade relacionada co aborto aumenta coa idade xestacional, pero segue sendo inferior a do parto. O aborto ambulatorio \u00e9 tan seguro entre os 64 e os 70 d\u00edas de xestaci\u00f3n como antes dos 63 d\u00edas.\nHai poucas diferenzas en termos de seguridade e eficacia, entre o aborto m\u00e9dico mediante un r\u00e9xime combinado de mifepristona e misoprostol e o aborto cir\u00farxico (aspiraci\u00f3n ao baleiro), nos abortos no inicio do primeiro trimestre ata as 10 semanas de xestaci\u00f3n. O aborto con medicamentos empregando s\u00f3 o misoprostol semellante as prostaglandinas \u00e9 menos efectivo e m\u00e1is doloroso que o aborto con medicamentos mediante un r\u00e9xime combinado de mifepristona e misoprostol ou que o aborto cir\u00farxico.\nA aspiraci\u00f3n ao baleiro no primeiro trimestre \u00e9 o m\u00e9todo m\u00e1is seguro de aborto cir\u00farxico, e p\u00f3dese realizar nun centro de atenci\u00f3n primaria nunha cl\u00ednica de abortos ou nun hospital. As complicaci\u00f3ns, que son raras, poden inclu\u00edr a perforaci\u00f3n uterina, a infecci\u00f3n p\u00e9lvica e a retenci\u00f3n de produtos da concepci\u00f3n que requiren un segundo procedemento para retiralos. As infecci\u00f3ns representan un terzo das mortes relacionadas co aborto nos Estados Unidos. A taxa de complicaci\u00f3ns do aborto por aspiraci\u00f3n ao baleiro no primeiro trimestre \u00e9 similar, independentemente de que o procedemento se realice nun hospital, nun centro cir\u00farxico ou nunha cl\u00ednica. Os antibi\u00f3ticos preventivos (como a doxiciclina ou o metronidazol) adoitan administrarse antes dos procedementos de aborto, xa que se cre que reducen substancialmente o risco de infecci\u00f3n uterina postoperatoria; con todo, os antibi\u00f3ticos non se dan habitualmente con p\u00edlulas abortivas. A taxa de fallos de procedementos non parece variar significativamente dependendo de se o aborto \u00e9 realizado por un m\u00e9dico ou un practicante de nivel medio.\nAs complicaci\u00f3ns despois do aborto no segundo trimestre son similares \u00e1s posteriores ao aborto no primeiro trimestre e dependen algo do m\u00e9todo elixido. O risco de morte por aborto ach\u00e9gase aproximadamente \u00e1 metade do risco de morte por parto canto m\u00e1is avanzada est\u00e1 a muller no embarazo; dun dun mill\u00f3n antes das 9 semanas de xestaci\u00f3n a case un de dez mil \u00e1s 21 semanas ou m\u00e1is (medido desde o \u00faltimo per\u00edodo menstrual). Parece que ter unha evacuaci\u00f3n uterina cir\u00farxica previa (xa sexa por aborto inducido ou por tratamento do aborto espont\u00e1neo) correlaciona cun pequeno aumento do risco de parto prematuro en embarazos futuros. Os estudos que apoian isto non controlaron factores non relacionados co aborto ou o aborto espont\u00e1neo e, polo tanto, non se determinaron as causas desta correlaci\u00f3n, a\u00ednda que se suxeriron m\u00faltiples posibilidades.\nAlg\u00fans supostos riscos de aborto son promovidos principalmente por grupos antiabortistas, pero carecen de apoio cient\u00edfico. Por exemplo, a cuesti\u00f3n da relaci\u00f3n entre aborto inducido e cancro de mama investigouse amplamente. Principais organismos m\u00e9dicos e cient\u00edficos (inclu\u00edndo a OMS, National Cancer Institute, American Cancer Society, Royal College of OBGYN e American Congress of OBGYN) conclu\u00edron que o aborto non causa cancro de mama.\nNo pasado mesmo a ilegalidade non significaba automaticamente que os abortos fosen inseguros. Refer\u00edndose aos Estados Unidos, a historiadora Linda Gordon afirma: \"De feito, os abortos ilegais neste pa\u00eds te\u00f1en un historial de seguridade impresionante\". De acordo con Rickie Solinger,\nOs autores Jerome Bates e Edward Zawadzki describen o caso dun abortista ilegal no leste dos Estados Unidos a principios do s\u00e9culo XX que estaba orgulloso de ter completado con \u00e9xito 13.844 abortos sen ningunha v\u00edtima mortal.\nNa d\u00e9cada de 1870 na cidade de Nova York, a famosa abortista/matrona Madame Restell (Anna Trow Lohman) parece que perdeu moi poucas mulleres entre as s\u00faas m\u00e1is de 100.000 pacientes.\u2014unha taxa de mortalidade inferior \u00e1 taxa de mortalidade por parto da \u00e9poca. En 1936, o destacado profesor de obstetricia e xinecolox\u00eda Frederick J. Taussig escribiu que unha causa do aumento da mortalidade durante os anos de ilegalidade nos Estados Unidos foi que\nSa\u00fade mental.\nA evidencia actual non atopa relaci\u00f3n entre a maior\u00eda dos abortos inducidos e os problemas de sa\u00fade mental distintos dos esperados para calquera embarazo non desexado. Un informe da American Psychological Association conclu\u00edu que o primeiro aborto dunha muller non \u00e9 unha ameaza para a s\u00faa sa\u00fade mental cando se realiza no primeiro trimestre, xa que estas mulleres non te\u00f1en m\u00e1is probabilidades de ter problemas de sa\u00fade mental que as que te\u00f1en un embarazo non desexado acavado; o resultado de sa\u00fade mental dunha muller \u00e9 menos seguro no segundo caso que no do aborto. Algunhas revisi\u00f3ns m\u00e1is antigas conclu\u00edron que o aborto estaba asociado a un maior risco de problemas psicol\u00f3xicos; con todo, non utilizaron un grupo de control axeitado.\nA\u00ednda que alg\u00fans estudos mostran resultados negativos de sa\u00fade mental en mulleres que optan por abortar despois do primeiro trimestre por mor de anomal\u00edas do feto, ser\u00eda necesaria unha investigaci\u00f3n m\u00e1is rigorosa para mostrar isto de forma conclu\u00ednte. Alg\u00fans dos efectos psicol\u00f3xicos negativos do aborto foron referidos polos defensores do aborto como unha condici\u00f3n separada chamada \"s\u00edndrome postaborto\", pero isto non \u00e9 reco\u00f1ecido polos profesionais m\u00e9dicos ou psicol\u00f3xicos dos Estados Unidos.\nUn estudo a longo prazo entre mulleres estadounidenses descubriu que preto do 99% das mulleres sentiron que tomaron a decisi\u00f3n correcta cinco anos despois de ter un aborto. O alivio era a emoci\u00f3n principal e poucas mulleres sent\u00edan tristeza ou culpa. O estigma social foi o factor principal que predec\u00eda emoci\u00f3ns negativas e arrepentimento anos despois.\nAborto inseguro.\nAs mulleres que buscan un aborto poden usar m\u00e9todos inseguros, especialmente cando est\u00e1 restrinxido legalmente. Poden tentar o aborto autoinducido ou buscar a axuda dunha persoa sen a formaci\u00f3n ou as instalaci\u00f3ns m\u00e9dicas adecuadas. Isto pode levar a complicaci\u00f3ns graves, como aborto incompleto, sepsis, hemorraxia e danos nos \u00f3rganos internos.\nOs abortos inseguros son unha das principais causas de lesi\u00f3ns e mortes entre as mulleres de todo o mundo. A\u00ednda que os datos son imprecisos, est\u00edmase que anualmente realizanse aproximadamente 20 mill\u00f3ns de abortos inseguros, sendo o 97% dos pa\u00edses en desenvolvemento. Unsafe abortions are believed to result in millions of injuries. As estimaci\u00f3ns de mortes var\u00edan segundo a metodolox\u00eda, e oscilaron entre 37.000 e 70.000 na \u00faltima d\u00e9cada; as mortes por aborto inseguro representan ao redor do 13% de todas as mortes maternas. A Organizaci\u00f3n Mundial da Sa\u00fade cre que a mortalidade baixou desde os anos 90. Para reducir o n\u00famero de abortos inseguros, as organizaci\u00f3ns de sa\u00fade p\u00fablica defenderon en xeral por destacar a legalizaci\u00f3n do aborto, a formaci\u00f3n do persoal m\u00e9dico e garantir o acceso aos servizos de sa\u00fade reprodutiva. En resposta, os opositores ao aborto sinalan que as prohibici\u00f3ns do aborto non afectan en absoluto \u00e1 atenci\u00f3n prenatal das mulleres que optan por levar o seu feto a termo. A Declaraci\u00f3n de Dubl\u00edn sobre Sa\u00fade Materna, asinada en 2012, sinala que \u201ca prohibici\u00f3n do aborto non afecta, de ning\u00fan xeito, \u00e1 dispo\u00f1ibilidade de coidados \u00f3ptimos para as mulleres embarazadas.\"\nUn factor importante para determinar se os abortos se realizan con seguridade ou non \u00e9 a condici\u00f3n legal do aborto. Os pa\u00edses con leis de aborto restritivas te\u00f1en taxas m\u00e1is altas de aborto inseguro e taxas xerais de aborto similares en comparaci\u00f3n con aqueles onde o aborto \u00e9 legal e dispo\u00f1ible. Por exemplo, a legalizaci\u00f3n do aborto en Sur\u00e1frica en 1996 tivo un impacto positivo inmediato na frecuencia das complicaci\u00f3ns relacionadas co aborto. coas mortes relacionadas co aborto caendo en m\u00e1is de 90%. Reduci\u00f3ns similares na mortalidade materna observ\u00e1ronse despois de que outros pa\u00edses liberalizaron as s\u00faas leis de aborto, como Roman\u00eda e Nepal. Un estudo de 2011 conclu\u00edu que nos Estados Unidos, algunhas leis antiaborto a nivel estatal est\u00e1n correlacionadas con taxas m\u00e1is baixas de aborto nese estado. A an\u00e1lise, con todo, non tivo en conta as viaxes a outros estados sen tales leis para obter un aborto. Ademais, a falta de acceso a m\u00e9todos anticonceptivos eficaces contrib\u00fae ao aborto inseguro. Est\u00edmase que a incidencia do aborto inseguro poder\u00eda reducirse ata un 75% (de 20 mill\u00f3ns a 5 mill\u00f3ns anuais) se os servizos modernos de planificaci\u00f3n familiar e sa\u00fade materna estivesen dispo\u00f1ibles a nivel mundial. As taxas de tales abortos poden ser dif\u00edciles de medir porque poden informarse de diversas formas como aborto espont\u00e1neo, \"aborto inducido\", \"regulaci\u00f3n menstrual\", \"miniaborto\" e \"regulaci\u00f3n dunha menstruaci\u00f3n atrasada/suspendida\".\nO corenta por cento das mulleres do mundo poden acceder a abortos terap\u00e9uticos e electivos dentro dos l\u00edmites de xestaci\u00f3n, mentres que un 35 por cento adicional ten acceso a un aborto legal se cumpren determinados criterios f\u00edsicos, mentais ou socioecon\u00f3micos. A\u00ednda que a mortalidade materna raramente resulta de abortos seguros, os abortos inseguros provocan 70.000 mortes e 5 mill\u00f3ns de discapacidades ao ano. As complicaci\u00f3ns do aborto inseguro representan aproximadamente unha oitava parte das mortalidades maternas no mundo. a\u00ednda que isto var\u00eda segundo a rexi\u00f3n. A infertilidade secundaria causada por un aborto inseguro afecta a uns 24 mill\u00f3ns de mulleres. A taxa de abortos inseguros aumentou do 44% ao 49% entre 1995 e 2008. Propux\u00e9ronse educaci\u00f3n sanitaria, acceso \u00e1 planificaci\u00f3n familiar e melloras na atenci\u00f3n m\u00e9dica durante e despois do aborto para abordar este fen\u00f3meno.\nIncidencia.\nHai dous m\u00e9todos de uso com\u00fan para medir a incidencia do aborto:\nEn moitos lugares, onde o aborto \u00e9 ilegal ou sup\u00f3n un forte estigma social, os informes m\u00e9dicos sobre abortos non son confiables. Por este motivo, as estimaci\u00f3ns da incidencia do aborto deben realizarse sen determinar a certeza relacionada co erro est\u00e1ndar.\nO n\u00famero de abortos practicados no mundo parece manterse estable nos \u00faltimos anos, con 41,6 mill\u00f3ns en 2003 e 43,8 mill\u00f3ns en 2008. A taxa de aborto en todo o mundo foi de 28 por cada 1000 mulleres por ano, a\u00ednda que foi de 24 por cada 1000 mulleres por ano nos pa\u00edses desenvolvidos e de 29 por cada 1000 mulleres por ano nos pa\u00edses en desenvolvemento. O mesmo estudo de 2012 indicaba que en 2008, a porcentaxe estimada de abortos dos embarazos co\u00f1ecidos era do 21% en todo o mundo, cun 26% nos pa\u00edses desenvolvidos e un 20% nos pa\u00edses en desenvolvemento.\nDe media, a incidencia do aborto \u00e9 similar nos pa\u00edses con leis restritivas sobre o aborto e aqueles con acceso m\u00e1is liberal ao aborto.. Non obstante, as leis restritivas sobre o aborto est\u00e1n asociadas a aumentos na porcentaxe de abortos realizados de forma insegura. A taxa de abortos inseguros nos pa\u00edses en desenvolvemento d\u00e9bese en parte \u00e1 falta de acceso a anticonceptivos modernos; segundo o Instituto Guttmacher, proporcionar acceso a anticonceptivos producir\u00eda uns 14,5 mill\u00f3ns menos de abortos inseguros e 38.000 mortes menos por abortos inseguros ao ano en todo o mundo.\nA taxa de aborto inducido legal var\u00eda moito en todo o mundo. Segundo o informe dos empregados do Instituto Guttmacher oscilou entre 7 por cada 1000 mulleres ao ano (Alema\u00f1a e Su\u00edza) a 30 por cada 1000 mulleres ao ano (Estonia) en pa\u00edses con estat\u00edsticas completas en 2008. A proporci\u00f3n de embarazos que terminaron en aborto inducido oscilou entre un 10% (Israel, Holanda e Su\u00edza) e un 30% (Estonia) no mesmo grupo, a\u00ednda que poder\u00eda chegar ao 36% en Hungr\u00eda e Roman\u00eda, cuxas estat\u00edsticas foron consideradas incompletas.\nUn estudo estadounidense realizado en 2002 conclu\u00edu que aproximadamente a metade das mulleres que abortaban estaban a usar unha forma de anticonceptivo no momento de quedar embarazadas. O uso inconsistente foi informado pola metade das que usaban preservativos e tres cuartas partes das que usaban a p\u00edlula anticonceptiva; O 42% das que usaban cond\u00f3ns informaron fallas por esvaramento ou rotura. O Instituto Guttmacher estimou que \"a maior\u00eda dos abortos nos Estados Unidos son realizados por mulleres pertencentes a minor\u00edas\" porque as mulleres pertencentes a minor\u00edas \"te\u00f1en taxas moito m\u00e1is altas de embarazos non desexados\".\". En 2022, mentres que as persoas de cor comprenden o 44% da poboaci\u00f3n de Mississippi, o 59% da poboaci\u00f3n de Texas, o 42% da poboaci\u00f3n de Luisiana e o 35% da poboaci\u00f3n de Alabama, comprenden o 80%, 74%, 72. %, e o 70% das que reciben abortos.\nA taxa de abortos tam\u00e9n se pode expresar como o n\u00famero medio de abortos que ten unha muller durante os seus anos reprodutivos; isto denom\u00ednase \"taxa total de abortos\".\" (TAR).\nIdade xestacional e m\u00e9todo.\nAs taxas de aborto tam\u00e9n var\u00edan segundo a etapa do embarazo e o m\u00e9todo practicado. En 2003, os Centros para o Control e a Prevenci\u00f3n de Enfermidades ( CDC) notificaron que se sab\u00eda que o 26% dos abortos inducidos legais notificados nos Estados Unidos practic\u00e1ronse antes das 6 semanas de xestaci\u00f3n, o 18% \u00e1s 7 semanas, 15% \u00e1s 8 semanas, 18% \u00e1s 9 ou 10 semanas, 10% \u00e1s 11 ou 12 semanas, 6% \u00e1s 13 ou 15 semanas, 4% \u00e1s 16 ou 20 semanas e 1% a m\u00e1is de 21 semanas. O 91% destes clasific\u00e1ronse como realizados por \"legrado\" (aspiraci\u00f3n, dilataci\u00f3n e legrado, dilataci\u00f3n e evacuaci\u00f3n), 8 % por \"m\u00e9dico\" significa (mifepristona), &gt;1% por \"instilaci\u00f3n intrauterina\" (soluci\u00f3n salina ou prostaglandina), e 1% por \"outro m\u00e9todo\" (inclu\u00edndo histerotom\u00eda e histerectom\u00eda). Segundo os CDC, debido \u00e1s dificultades de recompilaci\u00f3n de datos, os datos deben considerarse provisionais e algunhas mortes fetais notificadas despois das 20 semanas poden ser mortes naturais clasificadas erroneamente como abortos se a extracci\u00f3n do feto morto se fixera mediante o mesmo procedemento que un aborto inducido.\nO Instituto Guttmacher estimou que houbo 2.200 procedementos de interrupci\u00f3ns m\u00e9dicas de embarazos nos EUA durante o ano 2000; isto sup\u00f3n &lt;0,2% do total de abortos practicados ese ano. Do mesmo xeito, en Inglaterra e Gales en 2006, o 89 % das baixas produc\u00edronse \u00e1s 12 semanas ou menos, o 9 % entre as 13 e as 19 semanas e o 2 % \u00e1s 20 semanas ou m\u00e1is. O 64% dos anunciados foron por aspiraci\u00f3n ao baleiro, o 6% por D&amp;E e o 30% foron m\u00e9dicos. Practic\u00e1ronse m\u00e1is abortos no segundo trimestre en pa\u00edses en desenvolvemento como a China, a India e Vietnam ca nos pa\u00edses desenvolvidos.\nMotivaci\u00f3n.\nPersoal.\nAs raz\u00f3ns polas que as mulleres abortan son diversas e var\u00edan en todo o mundo. Algunhas das raz\u00f3ns poden inclu\u00edr a incapacidade para criar un fillo, violencia dom\u00e9stica, a falta de apoio, a sensaci\u00f3n de ser demasiado nova e o desexo de completar a educaci\u00f3n ou avanzar nunha carreira. Os motivos adicionais incl\u00faen non poder ou querer criar un fillo concibido como resultado dunha violaci\u00f3n ou un incesto.\nSociais.\nAlg\u00fans abortos son o resultado das presi\u00f3ns sociais. Estes poder\u00edan inclu\u00edr a preferencia polos nenos dun sexo ou unha raza espec\u00edfica, a desaprobaci\u00f3n da maternidade solteira ou temper\u00e1, a estigmatizaci\u00f3n das persoas con discapacidade, o apoio econ\u00f3mico insuficiente para as familias, a falta de acceso ou o rexeitamento dos m\u00e9todos anticonceptivos ou os esforzos para o control da poboaci\u00f3n (como a pol\u00edtica dun s\u00f3 fillo da China). Estes factores \u00e1s veces poden resultar en aborto obrigatorio ou aborto selectivo por sexo.\nSa\u00fade materna e fetal.\nUn factor adicional \u00e9 a sa\u00fade materna, que foi catalogada como a raz\u00f3n principal por ao redor dun terzo das mulleres en 3 dos 27 pa\u00edses e ao redor do 7 % das mulleres noutros 7 destes 27 pa\u00edses.\nNos EE. UU., as decisi\u00f3ns da Corte Suprema nos casos \"Roe v. Wade\" e \"Doe v. Bolton\": \"regulaba que o interese do estado na vida do feto volv\u00edase convincente s\u00f3 no punto de viabilidade, definido como o punto no que o feto pode sobrevivir independentemente da s\u00faa nai. Mesmo despois do punto de viabilidade, o Estado non pode favorecer a vida do feto sobre a vida ou a sa\u00fade da muller embarazada. Baixo o dereito \u00e1 privacidade, os m\u00e9dicos deben ser libres de usar o seu \"xu\u00edzo m\u00e9dico para a preservaci\u00f3n da vida ou a sa\u00fade da nai\". O mesmo d\u00eda que a Corte decidiu o caso Roe, tam\u00e9n decidiu o caso Doe v. Bolton, no que a Corte definiu a sa\u00fade moi amplamente: \"O xu\u00edzo m\u00e9dico p\u00f3dese exercer \u00e1 luz de todos os factores -f\u00edsicos, emocionais, psicol\u00f3xicos, familiares e da idade da muller- relevantes para o benestar da paciente. Todos estes factores poden estar relacionados coa sa\u00fade. Isto perm\u00edtelle ao m\u00e9dico asistente o espazo que necesita para facer o seu mellor xu\u00edzo m\u00e9dico.\nA opini\u00f3n p\u00fablica cambiou nos Estados Unidos tras o descubrimento por parte da presentadora da televisi\u00f3n infantil Sherri Finkbine durante o seu quinto mes de embarazo de que estivera exposta \u00e1 talidomida. Finkbine o non poder conseguir un aborto legal nos Estados Unidos tivo que viaxar a Suecia. De 1962 a 1965, un brote de sarampelo alem\u00e1n deixou 15.000 beb\u00e9s con graves defectos de nacemento. En 1967, a Asociaci\u00f3n M\u00e9dica Estadounidense apoiou publicamente a liberalizaci\u00f3n das leis do aborto. Unha enquisa do National Opinion Research Center realizada en 1965 mostrou que o 73% apoiaba o aborto cando a vida da nai estaba en risco, o 57% cando hab\u00eda defectos de nacemento e o 59% para os embarazos derivados de violaci\u00f3n ou incesto.\nSociedade e cultura.\nDebate sobre o aborto.\nO aborto inducido foi durante moito tempo fonte de considerable debate. \u00c9tica, moral, filos\u00f3fico, biol\u00f3xico, relixiosa e legal cuesti\u00f3ns relacionadas co aborto est\u00e1n relacionadas co sistema de valores. As opini\u00f3ns sobre o aborto poden ser sobre dereitos fetais, autoridade gobernamental e dereitos da muller.\nTanto no debate p\u00fablico como no privado, os argumentos presentados a favor ou en contra do acceso ao aborto c\u00e9ntranse na permisibilidade moral dun aborto inducido ou na xustificaci\u00f3n das leis que permiten ou restrinxen o aborto. A Declaraci\u00f3n sobre o aborto terap\u00e9utico da Asociaci\u00f3n M\u00e9dica Mundial sinala que \"as circunstancias que po\u00f1en os intereses dunha nai en conflito cos intereses do seu fillo non nacido crean un dilema e suscitan a cuesti\u00f3n de se debe ou non interrumpir o embarazo deliberadamente.\" Os debates sobre o aborto, especialmente relativos \u00e1s leis do aborto, adoitan estar encabezados por grupos que defenden unha destas d\u00faas posici\u00f3ns. Os grupos que favorecen maiores restrici\u00f3ns legais ao aborto, inclu\u00edda a prohibici\u00f3n total, descr\u00edbense a maior\u00eda das veces como \"pro-vida\", mentres que os grupos que est\u00e1n en contra destas restrici\u00f3ns legais descr\u00edbense como \"a favor da elecci\u00f3n\".\". En xeral, a primeira posici\u00f3n argumenta que un feto humano \u00e9 unha persoa humana cun dereito a vivir, o que fai que o aborto sexa moralmente o mesmo que un asasinato. Esta \u00faltima posici\u00f3n argumenta que unha muller ten certos dereitos reprodutivos, especialmente o dereito a decidir se levar ou non un embarazo a termo.\nLei moderna do aborto.\nAs leis actuais relativas ao aborto son diversas e tratan de eliminar moitas restrici\u00f3ns en situaci\u00f3ns de emerxencia. Os factores relixiosos, morais e culturais seguen influ\u00edndo nas leis do aborto en todo o mundo. O dereito \u00e1 vida, o dereito \u00e1 liberdade, o dereito \u00e1 seguridade da persoa e o dereito \u00e1 sa\u00fade reprodutiva son cuesti\u00f3ns principais dos dereitos humanos que \u00e1s veces constit\u00faen a base para a existencia ou ausencia de leis do aborto.\nNas xurisdici\u00f3ns onde o aborto \u00e9 legal, a mi\u00fado d\u00e9bense cumprir certos requisitos antes de que unha muller poida obter un aborto legal (un aborto realizado sen o consentimento da muller consid\u00e9rase feticidio). Estes requisitos xeralmente dependen da idade do feto, a mi\u00fado utilizase un sistema baseado en trimestres para regular o tempo de legalidade, ou como nos EE. UU., coa avaliaci\u00f3n dun m\u00e9dico sobre a viabilidade do aborto. Algunhas xurisdici\u00f3ns requiren un per\u00edodo de espera antes do procedemento, prescriben a distribuci\u00f3n de informaci\u00f3n sobre o desenvolvemento fetal ou esixen que se po\u00f1a en contacto cos pais se a s\u00faa filla menor de idade solicita un aborto. Outras xurisdici\u00f3ns poden esixir que unha muller obte\u00f1a o consentimento do pai do feto antes de abortar, que os realizadores do aborto informen \u00e1s mulleres dos riscos para a sa\u00fade do procedemento, \u00e1s veces inclu\u00edndo \"riscos\" que non est\u00e1n apoiados pola ciencia m\u00e9dica\u2014e que varias autoridades m\u00e9dicas certifiquen que o aborto \u00e9 m\u00e9dico ou socialmente necesario. \nChina, que acabou coa s\u00faa pol\u00edtica do fillo \u00fanico, e que agora ten unha pol\u00edtica de dous fillos, incorporou en ocasi\u00f3ns os abortos obrigatorios como parte da s\u00faa estratexia de control da poboaci\u00f3n.\nOutras xurisdici\u00f3ns prohiben o aborto case por completo. Moitas destas, pero non todas, permiten abortos legais nunha variedade de circunstancias. Estas circunstancias var\u00edan segundo a xurisdici\u00f3n, pero poden inclu\u00edlo se o embarazo \u00e9 o resultado dunha violaci\u00f3n ou incesto, o desenvolvemento do feto est\u00e1 afectado, o benestar f\u00edsico ou mental da muller est\u00e1 en perigo ou as consideraci\u00f3ns socioecon\u00f3micas fan que o parto sexa unha dificultade. Nos pa\u00edses onde o aborto est\u00e1 totalmente prohibido, como Nicaragua, as autoridades m\u00e9dicas rexistraron aumentos nas mortes maternas directa e indirectamente debido ao embarazo, as\u00ed como mortes debido ao temor dos m\u00e9dicos a ser procesados se tratan outras emerxencias en persoas xinecol\u00f3xicas. Alg\u00fans pa\u00edses, como Bangladesh, que prohiben nominalmente o aborto, tam\u00e9n poden apoiar cl\u00ednicas que realizan abortos baixo o pretexto de hixiene menstrual. Esta \u00e9 tam\u00e9n unha terminolox\u00eda na medicina tradicional. Nos lugares onde o aborto \u00e9 ilegal ou constit\u00fae unha forte estigma social, as mulleres embarazadas poden participar no turismo m\u00e9dico e viaxar a pa\u00edses onde poden interromper o seu embarazo.. As mulleres sen medios para viaxar poden recorrer a provedores de abortos ilegais ou tentar practicar un aborto por si mesmas..\nA organizaci\u00f3n Women on Waves ( \"Mulleres sobre as Ondas\") (WoW) leva impartindo educaci\u00f3n sobre abortos m\u00e9dicos desde 1999. A ONG creou unha cl\u00ednica m\u00e9dica m\u00f3bil dentro dun contedor de transporte, que logo viaxa en barcos alugados a pa\u00edses con leis restritivas sobre o aborto. Dado que os buques est\u00e1n rexistrados nos Pa\u00edses Baixos, a lei holandesa prevalece cando o buque est\u00e1 en augas internacionais. Mentres est\u00e1 no porto, a organizaci\u00f3n ofrece educaci\u00f3n e obradoiros gratu\u00edtos; mentres que en augas internacionais, o persoal m\u00e9dico \u00e9 legalmente capaz de receitar medicamentos e asesoramento para o aborto con medicamentos.\nO aborto na Uni\u00f3n Europea.\nNa Uni\u00f3n Europea o aborto recibe diferentes consideraci\u00f3ns legais:\nA interrupci\u00f3n voluntaria do embarazo en Espa\u00f1a.\nDesde 2010, o aborto pode realizarse dentro das primeiras 14 semanas de xestaci\u00f3n sen m\u00e1is requisito que a vontade da muller, expresada por escrito. No caso das mozas de 16-17 anos, a decisi\u00f3n corresp\u00f3ndelle exclusivamente a elas, a\u00ednda que a lei establece que un dos seus pais ou representantes legais ser\u00e1 informado desta decisi\u00f3n .\nEn estad\u00edos de xestaci\u00f3n m\u00e1is avanzados poder\u00e1 solicitarse o aborto por causas m\u00e9dicas no caso de grave risco para a sa\u00fade ou a vida da nai ou graves anomal\u00edas no feto (antes das 22 semanas da xestaci\u00f3n) ou, en calquera momento, cando se detecten anomal\u00edas fetais incompatibles coa vida ou enfermidades do feto extremadamente graves e incurables no momento do diagn\u00f3stico.\nA interrupci\u00f3n voluntaria do embarazo en Galicia.\nSegundo datos do SERGAS, no ano 2009 produc\u00edronse 2.650 abortos en Galicia, o 13% en centros p\u00fablicos e o 87% en centros privados. En 12 casos eran rapazas de menos de 15 anos de idade."}
{"id": "33763", "revid": "22570", "url": "https://gl.wikipedia.org/wiki?curid=33763", "title": "Lance Armstrong", "text": "Lance Armstrong, nado o 18 de setembro de 1971 en Plano, Texas, \u00e9 un ciclista norteamericano. \u00c9 especialmente co\u00f1ecido por, despois de ter superado un cancro de test\u00edculos (diagnosticado en 1996), ser o \u00fanico ciclista do mundo en ga\u00f1ar 7 Tours de Francia. Conseguidos de xeito consecutivo, dende 1999 ata 2005, f\u00f3ronlle retirados o 22 de outubro de 2012 pola Uni\u00f3n Ciclista Internacional tralo informe da Axencia Antidopaxe dos Estados Unidos (USADA) por doparse e de subministrar substancias dopantes aos seus compa\u00f1eiros de equipo.\nF\u00f3ra do ciclismo, \u00e9 co\u00f1ecido tam\u00e9n por ter creado a \"Fundaci\u00f3n Lance Armstrong\" para apoio \u00f3s enfermos de cancro. Unha das iniciativas m\u00e1is famosas desta fundaci\u00f3n foron as pulseiras amarelas \"Livestrong\", coas que obtiveron decenas de mill\u00f3ns de d\u00f3lares que destinaron \u00e1 loita contra a enfermidade.\nTraxectoria.\nComezos.\nArmstrong comezou a competir xa \u00e1 idade de 14 anos como triatleta, pero pronto f\u00edxose evidente que o seu destino estaba no ciclismo. Con s\u00f3 17 anos, foi invitado polo Equipo Ciclista Xuvenil dos EEUU, co que abandonou a s\u00faa cidade natal.\nEn 1991, Armstrong ga\u00f1ou o campionato afeccionado dos Estados Unidos; \u00f3 ano seguinte, f\u00edxose profesional. Foi o \u00faltimo na s\u00faa primeira carreira ciclista, a Cl\u00e1sica de San Sebasti\u00e1n. Tan s\u00f3 un ano m\u00e1is tarde, converteuse no campi\u00f3n do mundo en estrada en Oslo (Noruega).\nEntre 1993 e 1995, Armstrong ga\u00f1ou varias etapas no Tour de Francia e varias carreiras dun s\u00f3 d\u00eda. Pero 1996 foi un ano de verdadeiros fracasos para el, tanto no Tour coma nos Xogos Ol\u00edmpicos.\nCancro.\nO 2 de outubro de 1996, diagnostic\u00e1ronlle tres cancros nos test\u00edculos que xa crearan met\u00e1stase, estend\u00e9ndose cara \u00f3s pulm\u00f3ns e o cerebro. As s\u00faas probabilidades de supervivencia eran inferiores \u00f3 corenta por cento (algo que posteriormente desmentiron os propios doutores, pois non ascend\u00edan a m\u00e1is do 3%).\nComo consecuencia desta enfermidade, a Armstrong houb\u00e9ronlle de extirpa-lo test\u00edculo dereito, solucionar d\u00faas lesi\u00f3ns cerebrais e someter a un tratamento de quimioterapia. Este \u00faltimo foi m\u00e1is suave do habitual para permitir unha eventual continuaci\u00f3n da s\u00faa carreira ciclista en caso de recuperaci\u00f3n.\nE esta produciuse cedo. Armstrong volveu \u00f3 ciclismo co equipo ciclista United States Postal Service e quedou de cuarto na Vuelta a Espa\u00f1a no ano 1998.\n\u00c9xito.\nEn 1999, Armstrong ga\u00f1a o seu primeiro Tour de Francia. A este segu\u00edronlle seis triunfos m\u00e1is, na maior parte dos cales superou en m\u00e1is de seis minutos \u00f3 segundo. S\u00f3 en 2003 correu un verdadeiro risco, pois Jan Ullrich ameazou a s\u00faa vitoria ata o \u00faltimo momento (de feito, \u00f3 final a diferenza entre ambos era escasamente superior \u00f3 minuto).\nMotivos do seu \u00e9xito.\nFirme metodolox\u00eda de adestramento.\nLance Armstrong \u00e9 especialmente co\u00f1ecido por terse centrado todo o ano no Tour de Francia, levando a cabo continuos adestramentos non s\u00f3 nos Estados Unidos sen\u00f3n tam\u00e9n en Espa\u00f1a ou nos escenarios da carreira en Francia.\nForma de correr e caracter\u00edsticas f\u00edsicas.\nArmstrong ten un corpo especialmente adecuado para a pr\u00e1ctica do ciclismo. O seu elevad\u00edsimo nivel de resistencia aer\u00f3bica permitiulle manter unha cadencia pr\u00f3xima \u00e1s 120 pedaladas por minuto. Isto d\u00e1 lugar a que a s\u00faa velocidade se deba \u00f3 n\u00famero de pedaladas e non \u00e1 forza que lle imprime a cada unha, co que consegue mellores resultados con menor fatiga ca outros campi\u00f3ns coma, por exemplo, Miguel Indurain.\nO coraz\u00f3n de Armstrong \u00e9 un 30% m\u00e1is grande c\u00e1 media; cando est\u00e1 en repouso, d\u00e1 entre 32 e 34 latidos por minuto; nun momento de m\u00e1ximo esforzo, pode chegar \u00e1s 201 pulsaci\u00f3ns por minuto. A s\u00faa acumulaci\u00f3n de \u00e1cido l\u00e1ctico \u00e9 de 6\u03bcL/Kg (cando o normal entre ciclistas \u00e9 situarse entre 12 e 20). Como resultado disto, Armstrong sente menos fatiga tras un exercicio prolongado.\nO seu equipo.\nUn dos factores m\u00e1is importantes dentro do \u00e9xito de Armstrong \u00e9 o seu equipo. Por un lado, Johan Bruyneel, o seu director, organizou t\u00f3dalas preparaci\u00f3ns do ciclista de cara \u00f3 Tour de Francia e axudouno durante as s\u00faas sete vitorias. Por outro, os demais corredores do equipo ad\u00edcanse unicamente \u00e1 s\u00faa vitoria e supuxeron, \u00f3 longo dos sete Tours de Armstrong, un grande apoio para el.\nD\u00fabidas sobre dopaxe.\nArmstrong, como ciclista, non se librou de numerosas acusaci\u00f3ns de dopaxe. El sempre afirmou que era o atleta \u00f3 que m\u00e1is controis se lle fac\u00edan e dixo que as acusaci\u00f3ns non se deb\u00edan m\u00e1is que a envexa polos seus triunfos.\nA Armstrong nunca se lle atoparon substancias dopantes en ning\u00fan control de ningunha carreira ciclista. S\u00f3 en 1999 os seus niveis dunha destas substancias superaban o normal, pero non eran suficientes para formalizar unha acusaci\u00f3n. En 2005, o peri\u00f3dico franc\u00e9s \"L'\u00c9quipe\" dixo basearse en probas da Uni\u00f3n Ciclista Internacional para afirmar que Armstrong se dopaba; como resposta, este decidiu volver \u00f3 ciclismo (xa pretendera retirarse en 2005) e correr o Tour de 2006 para \"fastidiar os franceses\".\nFinalmente, a aparici\u00f3n de novas probas fixo que fose desposu\u00eddo pola UCI dos seus sete t\u00edtulos no Tour de Francia e suspendido de por vida en 2012.\nMulleres e fillos.\nLance Armstrong casou con Kristin Richard en maio de 1998 e tiveron tres fillos: Luke (nado en outubro de 1999) e as xemelgas Isabelle e Grace (nadas en novembro de 2001). En setembro de 2003, divorciouse.\nDespois disto, Armstrong tivo un romance con Sheryl Crow. A s\u00faa relaci\u00f3n anunciouse en xaneiro de 2004; o seu compromiso, en setembro de 2005; a s\u00faa ruptura, en febreiro de 2006.\nEquipos.\nFonte \nPalmar\u00e9s.\nDe aqu\u00ed adiante, os resultados foronlle quitados por dopaxe tras a investigaci\u00f3n da USADA"}
{"id": "33770", "revid": "98629", "url": "https://gl.wikipedia.org/wiki?curid=33770", "title": "Abra", "text": "Abra p\u00f3dese referir a:"}
{"id": "33817", "revid": "43749", "url": "https://gl.wikipedia.org/wiki?curid=33817", "title": "Frankfurt am Main", "text": ""}
{"id": "33828", "revid": "56817", "url": "https://gl.wikipedia.org/wiki?curid=33828", "title": "Sublimaci\u00f3n", "text": "O termo sublimaci\u00f3n pode referirse :"}
{"id": "33829", "revid": "23204", "url": "https://gl.wikipedia.org/wiki?curid=33829", "title": "Sublimaci\u00f3n (psicolox\u00eda)", "text": "A sublimaci\u00f3n, en psican\u00e1lise \u00e9 un termo descrito por Sigmund Freud como un dos destinos posibles da pulsi\u00f3n. Tr\u00e1tase dun proceso ps\u00edquico mediante o cal \u00e1reas da actividade humana que aparentemente no gardan relaci\u00f3n coa sexualidade conv\u00e9rtense en depositarias de enerx\u00eda libidinal (pulsional). O proceso consiste nun desv\u00edo cara a un novo fin. Entre os exemplos de Freud como novos destinos da pulsi\u00f3n sexual est\u00e1 o art\u00edstico e o intelectual: Sublimar consistir\u00eda en mudar o fin pulsional cara a unha actividade desexualizada, intentando a s\u00faa realizaci\u00f3n, por exemplo mediante tarefas creativas ou de prestixio social: arte, relixi\u00f3n, ciencia, pol\u00edtica, tecnolox\u00eda.\nNeste anaco de 'A moral sexual \"cultural\" e a nerviosidade moderna' de Freud d\u00e1se unha definici\u00f3n de sublimaci\u00f3n:"}
{"id": "33831", "revid": "23204", "url": "https://gl.wikipedia.org/wiki?curid=33831", "title": "Sublimaci\u00f3n (f\u00edsica)", "text": "A sublimaci\u00f3n (do lat\u00edn, \"sublim\u0101re\") \u00e9 o proceso f\u00edsico que consiste no cambio de estado da materia dende o estado s\u00f3lido \u00f3 estado gasoso, sen pasar polo estado l\u00edquido. O proceso inverso, o paso directo dende o estado gasoso \u00f3 estado s\u00f3lido, \u00e1s veces tam\u00e9n recibe o nome de sublimaci\u00f3n, pero \u00e9 m\u00e1is apropiado referirse a esa transici\u00f3n como sublimaci\u00f3n regresiva ou sublimaci\u00f3n inversa.\nExemplos cl\u00e1sicos de sublimaci\u00f3n pres\u00e9ntanos os cristais de iodo e o xeo seco.\nO ciclo da auga e a sublimaci\u00f3n.\nXa na antig\u00fcidade era co\u00f1ecido polos gregos e os chineses, que a auga pod\u00eda presentarse en tres estados: como xeo, como auga l\u00edquida e como vapor de auga.\nA auga da superficie terrestre pasa como vapor \u00e1 atmosfera e volve \u00e1s s\u00faas fases l\u00edquida e s\u00f3lida a trav\u00e9s das diversas formas de precipitaci\u00f3n. A auga pasa \u00f3 estado de vapor, non s\u00f3 por evaporaci\u00f3n directa sen\u00f3n tam\u00e9n por sublimaci\u00f3n (paso directo da auga s\u00f3lida a vapor de auga).\nO fen\u00f3meno da sublimaci\u00f3n progresiva.\nOs s\u00f3lidos te\u00f1en presi\u00f3ns de vapor caracter\u00edsticas, que cambian coa temperatura como sucede cos l\u00edquidos. Aumentando a temperatura, aumenta tam\u00e9n a presi\u00f3n de vapor do s\u00f3lido. \nSe collemos un s\u00f3lido e o metemos nun recipiente pechado a unha temperatura inferior \u00e1 temperatura de fusi\u00f3n parte dese s\u00f3lido pasar\u00e1 \u00f3 estado gasoso, ata que a presi\u00f3n do gas acade o valor correspondente a presi\u00f3n de vapor dese s\u00f3lido a esa temperatura. Se a presi\u00f3n de vapor correspondente \u00e9 moi elevada ser\u00e1 relativamente elevada a fracci\u00f3n de s\u00f3lido que pasa a gas, e esa fracci\u00f3n ser\u00e1 maior canto maior sexa a temperatura xa que a maior temperatura maior presi\u00f3n de vapor. Se o recipiente est\u00e1 aberto e a presi\u00f3n de vapor do s\u00f3lido a esa temperatura \u00e9 elevada, o s\u00f3lido sublima na s\u00faa totalidade. Unha porci\u00f3n de xeo seco, situado sobre unha mesa a temperatura ambiente desaparecer\u00e1 \u00f3 cabo dun certo tempo. O mesmo lle ocorrer\u00eda a uns cristais de iodo.\nA purificaci\u00f3n do iodo, xofre, naftaleno e \u00e1cido benzoico, por exemplo, resultan viables por sublimaci\u00f3n debido a que as presi\u00f3ns de vapor destes s\u00f3lidos te\u00f1en valores bastante elevados. Os olores caracter\u00edsticos de moitas substancias s\u00f3lidas, como as nomeadas, son debidos a que esas substancias te\u00f1en unha presi\u00f3n de vapor apreciable a temperatura ambiente.\nO CO2 en estado s\u00f3lido ten un aspecto similar \u00f3 xeo (auga s\u00f3lida), pero dada a gran presi\u00f3n de vapor que presenta a temperatura ambiente sublima, e \u00f3 non pasar pola fase l\u00edquida permanece seco, de a\u00ed o nome de xeo seco. Se o aire ten unha humidade elevada, os vapores fr\u00edos de CO2 que se desprenden fan que o vapor de auga se condense formando pequenas gotas de auga ou pequenos cristais de xeo que se mante\u00f1en en suspensi\u00f3n no aire adquirindo o espeto de n\u00e9boa, fen\u00f3meno que se aplica para preparar n\u00e9boas artificiais en moitos espect\u00e1culos.\nO fen\u00f3meno da sublimaci\u00f3n regresiva ou inversa.\n\u00c9 o proceso inverso \u00f3 da sublimaci\u00f3n progresiva. Por exemplo, cando se producen vapores \u00f3 quentar cristais de iodo e logo se pon sobre eles un obxecto fr\u00edo, os vapores transf\u00f3rmanse novamente en cristais de iodo. \nAlgunhas fr\u00edas noites de inverno apreciase a sublimaci\u00f3n regresiva do vapor de auga presente no aire dando lugar a iscarcha."}
{"id": "33834", "revid": "88215", "url": "https://gl.wikipedia.org/wiki?curid=33834", "title": "Danny Lohner", "text": "Daniel Patrick Lohner, nado o 3 de decembro de 1970 en Corpus Christi, Texas, \u00e9 un m\u00fasico de rock que toca o baixo, a guitarra e os teclados. Traballou con Trent Reznor en numerosas ocasi\u00f3ns, na banda Nine Inch Nails e no proxecto Tapeworm. Tam\u00e9n tocou en Killing Joke, Methods of Mayhem e foi un dos membros fundadores da xa disolta banda de industrial-trash Skrew, as\u00ed como da banda texana de thrash metal Angkor Wat.\nTraxectoria.\nNine Inch Nails.\nEn 1994, Trent Reznor levou a Lohner a Nine Inch Nails para tocar a guitarra, o baixo e os teclados para a s\u00faa banda ao vivo. Lohner quedou na banda durante a xira de \"The Downward Spiral\", estivo nas gravaci\u00f3ns e xira de \"The Fragile\", no \u00e1lbum ao vivo/DVD \"And All That Could Have Been\" e na gravaci\u00f3n do EP \"Still\". Lohner deixou Nine Inch Nails de maneira amigable para centrarse na produci\u00f3n cando Trent Reznor comezou a traballar no \u00e1lbum \"With Teeth\". Lohner realizou varias remesturas para NIN durante este tempo, e aparece nas gravaci\u00f3ns dos temas da banda \"Big Man With A Gun\", \"Somewhat Damaged\", \"Even Deeper\", \"The Great Below\" e varias canci\u00f3ns de \"Still\", ademais de interpretar varios instrumentos nos temas de \"And All That Could Have Been\".\nMarilyn Manson.\nLohner colaborou no \u00e1lbum de Marilyn Manson \"Antichrist Superstar\", debido \u00e1 relaci\u00f3n entre Brian Warner e Trent Reznor. Lohner pode ser escoitado tocando a guitarra ac\u00fastica no tema \"The Reflecting God\".\nAdemais fixo remesturas para varios artistas baixo o seud\u00f3nimo Renhold\u00ebr (\"re:d.lohner\" ao rev\u00e9s), como no tema do mesmo nome de A Perfect Circle, no seu \u00e1lbum \"Mer de Noms\". El apareceu en todos os \u00e1lbums de A Perfect Circle dun xeito ou doutro, e tocou coa banda durante un tempo.\nDurante o ano 2003 Lohner traballou con Richard Patrick de Filter, Wes Borland de Limp Bizkit e From First to Last, e Josh Freese de A Perfect Circle, nun proxecto chamado The Damning Well. Gravaron 14 temas, pero s\u00f3 un deles ser\u00eda editado como parte da pel\u00edcula \"Underworld\", titulado \"Awakening."}
{"id": "33836", "revid": "865", "url": "https://gl.wikipedia.org/wiki?curid=33836", "title": "D'Arcy Wretzky", "text": ""}
{"id": "33837", "revid": "54334", "url": "https://gl.wikipedia.org/wiki?curid=33837", "title": "Siamese Dream", "text": "Siamese Dream \u00e9 o segundo traballo de estudio da banda de rock alternativo estadounidense The Smashing Pumpkins. Foi editado o 27 de xullo de 1993 a trav\u00e9s do selo Virgin Records. Rumor\u00e9ase que debido aos conflitos internos da banda, Billy Corgan tocou todas as partes de guitarra e baixo durante a s\u00faa gravaci\u00f3n, algo que a banda nega. En maio de 2005 \"Siamese Dream\" levaba vendidas 4,6 mill\u00f3ns de copias.\n\"Siamese Dream\" foi o traballo que fixo que The Smashing Pumpkins irrompese na escena internacional do rock alternativo, pasando a ser a partir de ent\u00f3n unha das principais bandas deste x\u00e9nero durante os aos 90. En novembro do 2003 a revista \"Rolling Stone\" situouno no n\u00famero 360 (362 na s\u00faa revisi\u00f3n do ano 2012) na s\u00faa lista dos \"500 mellores \u00e1lbums de todos os tempos\"; e en febreiro do 2011 foi elixido polos lectores da mesma revista como o sexto mellor \u00e1lbum dos anos 90.\nDo \u00e1lbum sacr\u00e1ronse catro sinxelos \"Cherub Rock\", \"Today\", \"Disarm\" e \"Rocket\", sendo os catro temas compostos polo l\u00edder do grupo, Billy Corgan."}
{"id": "33841", "revid": "1131", "url": "https://gl.wikipedia.org/wiki?curid=33841", "title": "Cabo Fisterra", "text": "O cabo Fisterra \u00e9 unha pen\u00ednsula rochosa de granito que se atopa no concello coru\u00f1\u00e9s de Fisterra en plena Costa da Morte, en Galicia. Na \u00e9poca romana cr\u00edase que era a fin do mundo co\u00f1ecido. O nome Fisterra, \u00f3 igual que o Finist\u00e8re na Breta\u00f1a, deriva do lat\u00edn , que quere dicir \"fin da terra\". Existe a crenza popular de que \u00e9 o punto m\u00e1is occidental da pen\u00ednsula Ib\u00e9rica. Por\u00e9n, o cabo da Roca de Portugal est\u00e1 16,5 quil\u00f3metros m\u00e1is \u00f3 oeste e tam\u00e9n \u00e9 o punto m\u00e1is occidental da Europa continental. Mesmo o cabo Touri\u00f1\u00e1n est\u00e1 situado m\u00e1is \u00f3 oeste, sendo o punto m\u00e1is occidental de Galicia.\nMonte Facho \u00e9 o nome da monta\u00f1a do cabo Fisterra, cuxo cumio se atopa a 238 metros por riba do nivel do mar. O faro de Fisterra at\u00f3pase no m\u00e1is alto do monte Facho.\nXeograf\u00eda.\nO cabo Fisterra ten varias praias, inclu\u00edndo O Rostro, Arnela, Mar de F\u00f3ra, Langosteira, Riveira e Corbeiro. Moitas das praias est\u00e1n enmarcadas por empinados cant\u00eds que conducen \u00f3 \"Mare Tenebrosum\" (ou mar escuro, \u00e9 dicir o nome do Atl\u00e1ntico na Idade Media).\nExisten varias rochas na \u00e1rea que est\u00e1n asociadas con lendas relixiosas, como as \"pedras sagradas\", as \"pedras manchadas de vi\u00f1o\", a \"cadeira de pedra\" e a tumba da deusa-bruxa celta \"Orcabella\".\nHistoria.\nOs \u00e1rtabros foron unha antiga tribo galaica que habitou na \u00e1rea na antig\u00fcidade. Dende o cabo Fisterra, os fenicios ti\u00f1an unha ruta de comercio mar\u00edtimo coa illas Brit\u00e1nicas durante a Idade de Bronce, se cadra cara \u00f3 monte Batten.\nO faro foi constru\u00eddo en 1853. A torre do faro, feita de cantar\u00eda, \u00e9 de base octogonal, e acaba nunha cornixa sobre a que se apoia a balconada. Encima est\u00e1 a b\u00f3veda, cunha lanterna poligonal. A torre mide 17 metros e a s\u00faa luz, situada a 143 metros sobre o nivel do mar, acada m\u00e1is das 30 millas n\u00e1uticas. A constante n\u00e9boa do inverno provocou que se lle engadise unha sirena en 1888, a \"Vaca de Fisterra\", para avisar aos navegantes do perigo existente. A\u00ednda as\u00ed, foi escenario de naufraxios, como en 1870, cando o Monitor Captain se afundiu levando 482 persoas da s\u00faa tripulaci\u00f3n no suceso m\u00e1is lutuoso desta costa.\nBatallas do cabo Fisterra.\nNesta zona houbo tres batallas navais entre o Reino Unido e Francia:\nPeregrinaci\u00f3n.\nO cabo Fisterra \u00e9 o destino final para moitos peregrinos do Cami\u00f1o de Santiago, a v\u00eda de peregrinaci\u00f3n \u00f3 santuario do ap\u00f3stolo Santiago na catedral de Santiago de Compostela. O cabo Fisterra at\u00f3pase a unha distancia duns 90\u00a0km dende Santiago de Compostela. Existe unha tradici\u00f3n recente de queimar a roupa ou as botas \u00f3 final do cami\u00f1o no cabo.\nA orixe da peregrinaci\u00f3n a Fisterra non est\u00e1 clara. Por\u00e9n, crese que data da \u00e9poca precristi\u00e1 e pode estar asociada \u00f3 status de Fisterra como \"final do mundo\". A tradici\u00f3n continuou durante a \u00e9poca medieval, cando se comezaron a estabelecer albergues para atender os peregrinos \u00f3 longo da ruta dende Santiago de Compostela at\u00e9 Fisterra.\nAlg\u00fans peregrinos contin\u00faan o cami\u00f1o ata Mux\u00eda, a un d\u00eda de marcha m\u00e1is lonxe.\nCrenzas precristi\u00e1s.\nNa \u00e1rea hai moitos lugares sagrados precristi\u00e1ns. Hab\u00eda un \"Ara Soli\" no cabo Fisterra, onde os celtas celebraban cultos de adoraci\u00f3n \u00f3 sol e rituais variados.\nOs historiadores grecorromanos chamaban \u00f3s residentes do cabo Fisterra como \"nerios\". Monte Facho era o lugar onde os celtas nerios de Duio levaban a cabo as s\u00faas ofrendas e ritos na honra do Sol. Monte Facho \u00e9 un lugar baixo investigaci\u00f3n arqueol\u00f3xica e hai evidencias de habitantes nesa zona arredor do ano -1000. Existe unha v\u00eda romana at\u00e9 o cumio de monte Facho e os restos de estruturas antigas a monta\u00f1a.\nSan Guillerme, tam\u00e9n co\u00f1ecido como San Guillerme Penacorada, viviu nunha casopa preto do monte Facho. Preto desa casa hai unha pedra co\u00f1ecida como \"Pedra de San Guillerme\" ou \"cama do santo\", onde as parellas est\u00e9riles deb\u00edan copular para tratar de concibir seguindo un rito celta de fertilidade. O menhir ser\u00eda demolido no s\u00e9culo XVIII por cl\u00e9rigos locais."}
{"id": "33860", "revid": "15490", "url": "https://gl.wikipedia.org/wiki?curid=33860", "title": "Anagn\u00f3rise", "text": "A anagn\u00f3rise ou reco\u00f1ecemento (do grego antigo \u1f00\u03bd\u03b1\u03b3\u03bd\u03ce\u03c1\u03b9\u03c3\u03b9\u03c2, \"reco\u00f1ecemento\") \u00e9 un topos cl\u00e1sico da trama narrativa e, en particular, do teatro consistente en que un personaxe, ap\u00f3s unha cadea m\u00e1is ou menos complexa de vicisitudes, \u00e9 reco\u00f1ecido por outros (ou se d\u00e1 conta el mesmo) na s\u00faa verdadeira identidade.\nA anagn\u00f3rise aparece mencionada na \"Po\u00e9tica\" de Arist\u00f3teles e foi moi usada na comedia latina e no teatro barroco (Tirso de Molina, Calder\u00f3n de la Barca, Shakespeare). Un caso ser\u00eda o de dous irm\u00e1ns, separados por un naufraxio, que se atopan anos m\u00e1is tarde, a punto de casar con algu\u00e9n do contorno do outro. Edipo \u00e9 un paradigma de reco\u00f1ecemento tr\u00e1xico, pois mata o seu pai e casa coa s\u00faa nai."}
{"id": "33880", "revid": "89787", "url": "https://gl.wikipedia.org/wiki?curid=33880", "title": "Xaime Quesada Blanco", "text": "Xaime Quesada Blanco, nado o 20 de decembro de 1975 en Ourense e finado o 21 de xu\u00f1o de 2006 en Vilar de Astr\u00e9s, Ourense, fillo do tam\u00e9n pintor Xaime Quessada e da arquitecta Mar\u00eda Xes\u00fas Blanco, foi un dos grandes representantes da pl\u00e1stica galega de principios do s\u00e9culo XXI, malia a s\u00faa curta vida.\nTraxectoria.\nDe formaci\u00f3n en Belas Artes pola escola madrile\u00f1a de San Fernando, expuxo en Santiago de Compostela, A Coru\u00f1a, Ourense (tanto no Museo Municipal coma no Centro Cultural da Deputaci\u00f3n), Vigo e tam\u00e9n noutros pa\u00edses europeos coma Suecia, Alema\u00f1a ou Noruega. Sempre apoiado pola familia, e coa experiencia que lle transmitiu o pai, Xaime Quessada, o mozo pintor galego deixou un legado de interese para a pintura do pa\u00eds.\nAutor de numerosas obras pict\u00f3ricas, a\u00ednda que tam\u00e9n escult\u00f3ricas e muralistas, probou a revitalizar t\u00e9cnicas coma o construtivismo e o expresionismo abstracto sen deixar de empregar xeitos novos de traballo coma os dixitais. D\u00edxose amante da arte e amosouse como un grande ilustrador de cores, m\u00e1is que de ideas ou grandes temas. Apostou tam\u00e9n pola seriaci\u00f3n nos seus cadros, e sinalou en diversas ocasi\u00f3ns como mestres os rusos Kandinski e a Vassareli.\nFaleceu dun derramo cerebral na s\u00faa casa familiar de Vilar de Astr\u00e9s e foi soterrado no camposanto de Se\u00f1or\u00edn, no Carballi\u00f1o."}
{"id": "33881", "revid": "98629", "url": "https://gl.wikipedia.org/wiki?curid=33881", "title": "Maximino Tracio", "text": "Caius Iulius Verus Maximinus, nado en Tracia cara ao 173 (ou 183) e finado en Aquilea no 238 foi un emperador romano (235\u2013238).\nTraxectoria.\nNaceu na beiramar do Mar Negro, na Tracia, rexi\u00f3n situada ao norte de Constantinopla, aproximadamente no 173 (algunhas investigaci\u00f3ns apuntan ao 183). De orixe humilde, o seu pai Miceas era un labrego de orixe goda e a s\u00faa nai, Ababa, de orixe alana e Moesia ou Tracia.\nPadec\u00eda xigantismo, e chegou a medir 2,53 m., polo que se decantou pola carreira militar, na que polas s\u00faas especiais calidades ascendeu rapidamente e chegou a dirixir o ex\u00e9rcito en tempos de Alexandre Severo. Polo seu berce pasou \u00e1 historia como Maximino o Tracio e a pesar das s\u00faas humildes orixes foi o primeiro emperador que ascendeu ao trono seguindo a escala do ex\u00e9rcito. Nunca chegou a pisar Roma.\nComezou a s\u00faa carreira militar baixo o emperador Septimio Severo.\nDurante a campa\u00f1a contra os b\u00e1rbaros na Xermania de Alexandre Severo, encabezou a conspiraci\u00f3n contra o emperador e que rematou co seu asasinato. Nomeado polas lexi\u00f3ns do Rhin como novo emperador, axi\u00f1a tivo que facerlles fronte aos pagamentos prometidos, xa que as arcas do estado estaban baleiras.\nEra co\u00f1ecido polo sobrenome de H\u00e9rcules pola s\u00faa forza e as s\u00faas xigantescas proporci\u00f3ns. O seu goberno foi tir\u00e1nico, caracteriz\u00e1ndose pola s\u00faa crueldade, acabando sendo deposto polo Senado. Gran parte do seu goberno pasouno loitando contra as tribos \u00f3 longo do Rhin e do Danubio, nomeando C\u00e9sar o seu fillo, M\u00e1ximo.\nA loita do Senado por prevalecer sobre o poder militar marcou o seu curto reinado. En efecto, Maximino andou a enxeira cos senadores, xa que eles pensaban que non ti\u00f1an un aliado nel, posto que unha das primeiras medidas tomadas foi a confiscaci\u00f3n de bens dos senadores que agochaban os recadadores. Tam\u00e9n as persecuci\u00f3ns dos cristi\u00e1ns que levou a cabo na Capadocia ti\u00f1an un s\u00f3 interese: o de recadar cartos para pagar os lexionarios. Moitos dos santos da Igrexa cat\u00f3lica neste tempo ve\u00f1en desta persecuci\u00f3n por intereses econ\u00f3micos.\nMaximino levou adiante a campa\u00f1a militar contra as tribos xerm\u00e1nicas no 235, a sangue e ferro, cunha grande crueldade nos seus m\u00e9todos, o que o levou a enfrontarse co Senado, que o depuxo pouco despois de que nomease c\u00e9sar o seu fillo M\u00e1ximo.\nPero, cunha sociedade cada vez m\u00e1is empobrecida, os altos impostos destinados a retribu\u00edr o ex\u00e9rcito suscitaron o levantamento en \u00c1frica. Al\u00ed, a sociedade civil era s\u00f3lida e estaba ben vertebrada, e hab\u00eda poucas tropas acantonadas que manter. Os sublevados proclamaron emperador a Gordiano I, proc\u00f3nsul daqueles territorios no 238. Este apresurouse a unxir o seu fillo do mesmo nome Gordiano II e o Senado proclamounos emperadores. Pero, foron derrotados e mortos polo xefe da lexi\u00f3n al\u00f3 destacada e que se manti\u00f1a fiel a Maximino.\nPero como o Senado estaba decididamente en contra de Maximino, ao saber da s\u00faa morte, nomeou augustos os senadores Balbino e Pupieno, que ao parecer se avi\u00f1eron a restaurar o poder colexial e a abolir as formas mon\u00e1rquicas. Ademais, a iniciativa era un intento de facer prevalecer o nomeamento senatorial sobre a proclamaci\u00f3n dos pretorianos.\nMaximino remataba a campa\u00f1a na Panonia (actual Hungr\u00eda) e tornaba co seu ex\u00e9rcito cara a Roma para rematar coa rebeli\u00f3n. Balbino permanecer\u00eda en Roma, mentres Pupieno marchar\u00eda contra Maximino. Este cruzou os Alpes e asediou a cidade de Aquilea durante varios meses, ata que os propios lexionarios asasinaron a Maximino e o seu fillo, para logo rend\u00e9rense despois a Pupieno. Mentres tanto en Roma, os pretorianos desprazaran a Balbino, nomeando emperador a Gordiano III, neto e fillo dos dous Gordianos anteriores.\nCo nomeamento de Maximino iniciase un axitado per\u00edodo da historia do Imperio Romano, onde os pronunciamentos e as usurpaci\u00f3ns foron continuas en moitas partes do Imperio, a desorde e a precariedade econ\u00f3mica se tornaron males incurables, quizais como unha secuela por non resolver a pugna entre o poder imperial e o senatorial, o que se engad\u00eda agora \u00e1 submisi\u00f3n do poder civil ao militar."}
{"id": "33882", "revid": "181", "url": "https://gl.wikipedia.org/wiki?curid=33882", "title": "Chech\u00e9 mart\u00edn", "text": ""}
{"id": "33883", "revid": "98629", "url": "https://gl.wikipedia.org/wiki?curid=33883", "title": "Armstrong", "text": "Armstrong pode referirse a:\nLugares.\nArmstrong \u00e9 tam\u00e9n o nome de varios lugares:"}
{"id": "33886", "revid": "27155", "url": "https://gl.wikipedia.org/wiki?curid=33886", "title": "Chincha", "text": ""}
{"id": "33887", "revid": "27155", "url": "https://gl.wikipedia.org/wiki?curid=33887", "title": "Percebella", "text": ""}
{"id": "33890", "revid": "181", "url": "https://gl.wikipedia.org/wiki?curid=33890", "title": "Choiva de estrelas", "text": ""}
{"id": "33893", "revid": "98629", "url": "https://gl.wikipedia.org/wiki?curid=33893", "title": "961", "text": "Outros.\nHistoria ano a ano"}
{"id": "33894", "revid": "624", "url": "https://gl.wikipedia.org/wiki?curid=33894", "title": "962", "text": "Mortes.\nHistoria ano a ano"}
{"id": "33895", "revid": "624", "url": "https://gl.wikipedia.org/wiki?curid=33895", "title": "963", "text": "Mortes.\nHistoria ano a ano"}
{"id": "33896", "revid": "23204", "url": "https://gl.wikipedia.org/wiki?curid=33896", "title": "964", "text": "Mortes.\nHistoria ano a ano"}
{"id": "33897", "revid": "624", "url": "https://gl.wikipedia.org/wiki?curid=33897", "title": "965", "text": "Mortes.\nHistoria ano a ano"}
{"id": "33898", "revid": "127505", "url": "https://gl.wikipedia.org/wiki?curid=33898", "title": "966", "text": "Mortes.\nHistoria ano a ano"}
{"id": "33899", "revid": "56817", "url": "https://gl.wikipedia.org/wiki?curid=33899", "title": "967", "text": "Mortes.\nHistoria ano a ano"}
{"id": "33900", "revid": "23204", "url": "https://gl.wikipedia.org/wiki?curid=33900", "title": "968", "text": "Mortes.\nHistoria ano a ano"}
{"id": "33901", "revid": "56817", "url": "https://gl.wikipedia.org/wiki?curid=33901", "title": "969", "text": "Mortes.\nHistoria ano a ano"}
{"id": "33902", "revid": "1987", "url": "https://gl.wikipedia.org/wiki?curid=33902", "title": "970", "text": "Mortes.\nHistoria ano a ano"}
{"id": "33904", "revid": "98629", "url": "https://gl.wikipedia.org/wiki?curid=33904", "title": "Abracadabra", "text": "Abracadabra \u00e9 unha palabra cabal\u00edstica \u00e1 que se lle atrib\u00faen virtudes m\u00e1xicas. \u00dasase no encantamento, a bruxer\u00eda e a maxia, e est\u00e1 considerada por alg\u00fans como a frase m\u00e1is pronunciada universalmente sen necesidade de ser traducida.\nEtimolox\u00eda.\nExisten d\u00faas hip\u00f3teses estreitamente relacionadas acerca da s\u00faa orixe:\nNun dos seus textos Eduardo Galeano trad\u00facea do hebreo antigo como \"Env\u00eda o teu lume ata o final\".\nA menci\u00f3n m\u00e1is antiga data do s\u00e9culo II, contida no poema \"De Medicina Praecepta\" de Serenus Sammonicus, onde prescrib\u00eda que o doente ti\u00f1a que levar un amuleto contendo a palabra escrita na forma dun cono invertido:\nUniendo estas letras os gn\u00f3sticos cr\u00edan poder curar enfermidades. As letras escrib\u00edanse deste modo nun pergameo virxe con forma da letra grega delta:\nA B R A C A D A B R A\nA B R A C A D A B R\nA B R A C A D A B\nA B R A C A D A\nA B R A C A D\nA B R A C A\nA B R A C\nA B R A\nA B R\nA B\nA\nDespois dobr\u00e1base o pergameo e colg\u00e1base cunha corda de li\u00f1o \u00f3 enfermo.\nA letra A representa a unidade do primeiro principio, o axente intelectual e o activo.\nO A unida \u00f3 B representa a fecundaci\u00f3n do binario pola unidade.\nO R \u00e9 o signo do ternario, que representa a fusi\u00f3n resultante da uni\u00f3n dos 2 principios.\nO n\u00famero 11, o total das letras de \"abracadabra\", agrega a unidade do iniciado \u00f3 denario de Pit\u00e1goras.\nO n\u00famero 66 \u00e9 o total de letras do tri\u00e1ngulo.\nO n\u00famero 12 cabalisticamente \u00e9 o cadrado do ternario e a cadratura m\u00edstica do c\u00edrculo."}
{"id": "33905", "revid": "27249", "url": "https://gl.wikipedia.org/wiki?curid=33905", "title": "Conca", "text": ""}
{"id": "33906", "revid": "89787", "url": "https://gl.wikipedia.org/wiki?curid=33906", "title": "Abd\u00f3n", "text": "Abd\u00f3n \u00e9 un nome propio galego de home que procede do hebreo \"abd\" (servo), nome que levaba un xu\u00edz de Israel, Abd\u00f3n que aparece no Antigo Testamento. No ano 2011 eran 50 os residentes en Galicia que levaban o nome."}
{"id": "33907", "revid": "27155", "url": "https://gl.wikipedia.org/wiki?curid=33907", "title": "Conca de recepci\u00f3n", "text": "A conca de recepci\u00f3n \u00e9 o espazo delimitado pola parte inicial dun torrente, de forma c\u00f3nica, similar \u00e1 que ter\u00eda un embude cortado pola metade. Na conca de recepci\u00f3n o torrente apa\u00f1a as s\u00faas augas durante as choivas. Ten fortes costas e pendentes, polo que poden producirse nela grandes esboroamentos de terra, avalanchas e aludes."}
{"id": "33908", "revid": "23204", "url": "https://gl.wikipedia.org/wiki?curid=33908", "title": "Conca fluvial", "text": "Unha conca fluvial, cunca fluvial ou bac\u00eda fluvial (ou hidrogr\u00e1ficas) \u00e9 unha porci\u00f3n de territorio drenada por un \u00fanico sistema de car\u00e1cter natural.\nFormaci\u00f3n e caracter\u00edsticas.\nUnha conca hidrogr\u00e1fica def\u00ednese polo r\u00edo que fai e v\u00e9n delimitada pola li\u00f1a dos cumes que arrodean o espazo. Conforme se avanza polo curso do r\u00edo cara a abaixo, a superficie da conca vai aumentando. En xeral ac\u00e9ptase que o divisor das augas subterr\u00e1neas coincida co divisor das augas superficiais, se ben este feito non se verifica en todos os casos. A conca hidrogr\u00e1fica \u00e9 a unidade xeralmente adoptada para estudos hidrol\u00f3xicos e, m\u00e1is recentemente, a partir dos anos 70, para a planificaci\u00f3n racional do uso dos recursos naturais.\nAs principais caracter\u00edsticas dunha conca hidrogr\u00e1fica son:\nTipos de concas.\nExisten tres tipos de concas:\nPartes dunha conca.\nCorresponde \u00e1 zona onde nace o r\u00edo, o cal se despraza por unha gran pendente.\nVer Conca de recepci\u00f3n.\n\u00c9 a parte da conca na cal hai un equilibrio entre o material s\u00f3lido que chega tra\u00eddo pola corrente e o material que sae. Visibelmente non hai erosi\u00f3n.\n\u00c9 a parte da conca na cal o material extra\u00eddo da parte alta se deposita no que se chama cono de dexecci\u00f3n."}
{"id": "33909", "revid": "624", "url": "https://gl.wikipedia.org/wiki?curid=33909", "title": "Conca mineira", "text": "Denom\u00ednase cunca mineira ou conca mineira o fil\u00f3n extenso ou grupo de fil\u00f3ns explotados por diversas minas e que constit\u00faen unha unidade xeol\u00f3xica e xeogr\u00e1fica. As concas mineiras estabel\u00e9cense en relaci\u00f3n con fil\u00f3ns onde hai unha grande abundancia de mineral valioso, e sobre todo cunha elevada concentraci\u00f3n, o que permite a s\u00faa explotaci\u00f3n econ\u00f3mica.\nDan nome a tres comarcas espa\u00f1olas:"}
{"id": "33911", "revid": "85894", "url": "https://gl.wikipedia.org/wiki?curid=33911", "title": "Itaja\u00ed", "text": "Itaja\u00ed \u00e9 unha cidade do estado brasileiro de Santa Catarina, ao sur do pa\u00eds. Situado na costa setentrional deste estado, sobre a ribeira do r\u00edo Itaja\u00ed-A\u00e7u, se onde lle v\u00e9n o nome, limita cos concellos de Brusque, Cambori\u00fa, Gaspar, Balne\u00e1rio Cambori\u00fa e Navegantes.\nFundada por alem\u00e1ns (15 de xu\u00f1o de 1860) e colonizada por azorianos a finais do s\u00e9culo XIX, Itaja\u00ed ten a s\u00faa econom\u00eda artellada ao redor do porto, do comercio, principalmente derivados de combust\u00edbeis, e da pesca. O seu gran desenvolvemento produciuse na segunda metade do s\u00e9culo XX. A presenza dos alem\u00e1ns a\u00ednda \u00e9 moi importante.\nA \"Marejada\", unha festa portuguesa do peixe, \u00e9 a principal atracci\u00f3n tur\u00edstica do concello, que aproveita as tradici\u00f3ns procedentes dos Azores.\nXeograf\u00eda.\nItaja\u00ed sit\u00faase no Baixo Vale do Itaja\u00ed no litoral, e \u00e9 ba\u00f1ada polas augas do Oc\u00e9ano Atl\u00e1ntico, as\u00ed como as do r\u00edo Itaja\u00ed-A\u00e7u. A cidade \u00e9 basicamente cha, practicamente toda ela ao nivel do mar. Gran parte da vexetaci\u00f3n nativa xa foi extra\u00edda para actividades comerciais e para a expansi\u00f3n urbana. As\u00ed e todo, conserva un conxunto de fermosas praias, unha ampla \u00e1rea rural e interesantes paisaxes naturais.\nO porto de Itaja\u00ed \u00e9 o principal porto de Santa Catarina e o segundo maior do Brasil. A s\u00faa actividade econ\u00f3mica c\u00e9ntrase fundamentalmente na exportaci\u00f3n de madeira, cer\u00e1micas, m\u00e1quinas, azucre e papel."}
{"id": "33913", "revid": "98629", "url": "https://gl.wikipedia.org/wiki?curid=33913", "title": "Adam Jones", "text": "Adam Thomas Jones, nado en Park Ridge (Illinois) o 15 de xaneiro de 1965, \u00e9 o guitarrista da banda de rock Tool. Tam\u00e9n \u00e9 o encargado de crear os v\u00eddeos do grupo e tam\u00e9n \u00e9 moi respectado polo seu traballo como artista visual.\nTraxectoria.\nJones medrou en Libertyville, Illinois, e tocou o viol\u00edn na escola de primaria. Foi aceptado no programa Suzuki e continuou tocando o viol\u00edn no seu primeiro ano de instituto. Cambiou o viol\u00edn e tocou o baixo durante tres anos nunha orquestra.\nAmigo do guitarrista Tom Morello, o cal por aquela \u00e9poca viv\u00eda tam\u00e9n en Illinois, tocaron xuntos na banda de rock Electric Sheep. Non pasou moito tempo ata que Adam Jones colgou o seu baixo e comezou a tocar a guitarra."}
{"id": "33914", "revid": "23204", "url": "https://gl.wikipedia.org/wiki?curid=33914", "title": "Justin Chancellor", "text": "Justin Gunnar Walter Chancellor, nado o 19 de novembro de 1971, \u00e9 un m\u00fasico ingl\u00e9s residente nos Estados Unidos. Foi o baixista do grupo brit\u00e1nico Peach, pero \u00e9 m\u00e1is co\u00f1ecido por tocar o baixo na actualidade na banda de metal progresivo Tool.\nA principios dos 90 Peach editou un \u00e1lbum e foi abreconcertos de Tool en Inglaterra. Uniuse a esta banda como baixista en 1995 despois da sa\u00edda de Paul D'Amour, a pesar de que hab\u00eda moitos outros candidatos, como Scott Reeder de Kyuss, Frank Cavanagh de Filter, Marco Fox de ZAUM (que gravou as voces na canci\u00f3n \"Die Eier Von Satan\" no \u00e1lbum \u00c6nima, e E. Sheperd Stevenson de Pigmy Love Circus."}
{"id": "33915", "revid": "23204", "url": "https://gl.wikipedia.org/wiki?curid=33915", "title": "Cervo (hom\u00f3nimos)", "text": "Cervo pode referirse a:\nEn zoolox\u00eda:\nComo top\u00f3nimo pode referirse a:"}
{"id": "33916", "revid": "23204", "url": "https://gl.wikipedia.org/wiki?curid=33916", "title": "Cornwall", "text": ""}
{"id": "33920", "revid": "114", "url": "https://gl.wikipedia.org/wiki?curid=33920", "title": "Wolong", "text": ""}
{"id": "33921", "revid": "98629", "url": "https://gl.wikipedia.org/wiki?curid=33921", "title": "Reserva natural de Wolon", "text": "A reserva natural de Wolon (Wolong na transcrici\u00f3n internacional do alfabeto chin\u00e9s), no suroeste da provincia chinesa de Sichuan, est\u00e1 dedicada \u00e1 conservaci\u00f3n dos pandas xigantes. Foi inclu\u00edda na Patrimonio Mundial (lista de lugares) da UNESCO o 12 de xullo de 2006.\nA reserva at\u00f3pase no distrito de Wenchuan, a uns 130\u00a0km de Chen-du, a capital da provincia. Ten 200.000 hect\u00e1reas consagradas a estes animais, cunha poboaci\u00f3n de 154 pandas xigantes (en 2006), o que representa a d\u00e9cima parte de todos os pandas xigantes chineses. Tam\u00e9n ten un centro de reserva para pandas ananos.\nCazar pandas xigantes, unha das especies zool\u00f3xicas m\u00e1is ameazadas do mundo, est\u00e1 oficialmente prohibido na China dende 1962. Wolon creouse pois en 1963 e \u00e9 a m\u00e1is importante de todo o territorio chin\u00e9s, onde existen ata 31 destas reservas. En 1980 o goberno chin\u00e9s creou un centro de investigaci\u00f3n permanente na reserva, denominado agora Centro de Cr\u00eda de Pandas Xigantes de Wolon, que se dedica a estudar o comportamento da cr\u00eda e do mantemento dos ecosistemas de bamb\u00fa. Os resultados das s\u00faas pescudas exp\u00f3rtanse e apl\u00edcanse noutras reservas. En 2004, a reserva e distintos centros de investigaci\u00f3n foron ligados por unha rede de telecomunicaci\u00f3n sen f\u00edos, o que lles permitiu aos bi\u00f3logos e ec\u00f3logos evitar os desprazamentos polo territorio e vixiar discretamente o comportamento dos pandas xigantes.\nO centro ten dous tipos de acollida, as gaiolas de catividade e os espazos de semiliberdade. As gaiolas son de feito amplas parcelas cun cuarto cuberto onde durmir e un espazo aberto, mentres que os espazos de semiliberdade son cercados moi grandes onde os pandas poden adestrar as s\u00faas capacidades para viviren en liberdade. O centro oc\u00fapase basicamente de coidar os pandas xigantes en tres situaci\u00f3ns:"}
{"id": "33925", "revid": "85894", "url": "https://gl.wikipedia.org/wiki?curid=33925", "title": "Agora \u00e9 sempre", "text": "Agora \u00e9 sempre \u00e9 o sexto e derradeiro \u00e1lbum de estudio do grupo galego de pop e folk Los Tamara, publicado en 2002 polo IGAEM."}
{"id": "33929", "revid": "56817", "url": "https://gl.wikipedia.org/wiki?curid=33929", "title": "971", "text": "Outros.\nHistoria ano a ano"}
{"id": "33930", "revid": "1987", "url": "https://gl.wikipedia.org/wiki?curid=33930", "title": "972", "text": "Mortes.\nHistoria ano a ano"}
{"id": "33931", "revid": "5863", "url": "https://gl.wikipedia.org/wiki?curid=33931", "title": "Gordiano I", "text": "Marcus Antonius Gordianus Africanus, nado cara o 159 e finado o 12 de abril do 238, foi un emperador romano, provi\u00f1a dunha co\u00f1ecida familia romana, era fillo de Metius Marulus e Ulpia Gordiana, xa sendo moi novo tivo cargos de responsabilidade onde destacou pola s\u00faa virtude e moderaci\u00f3n.\nTraxectoria.\nSendo emperador Caracalla, no ano 213 nom\u00e9ano por vez primeira c\u00f3nsul e no 229, baixo Alexandre Severo, \u00e9 nomeado por segunda vez. Este emperador enviou a Gordiano a \u00c1frica en calidade de proc\u00f3nsul onde conseguiu ser moi popular, ga\u00f1ando o afecto e o respecto dos cidad\u00e1ns. Casou con Fabia Orestilla coa quen tivo un fillo (nado no 192) tam\u00e9n chamado Gordiano.\nNo 238, chega a \u00c1frica o recadador de impostos enviado polo emperador Maximino, quen exasperou a poboaci\u00f3n coas s\u00faas exacci\u00f3ns e m\u00e9todos e que asasinaron mozos da nobreza. Os cidad\u00e1ns, decididos a burlar as seguras represalias do tir\u00e1nico emperador tracio Maximino, instaron a Gordiano para que se fixese cargo do trono imperial, xunto co seu fillo. Esta sublevaci\u00f3n foi ben vista polo pobo de Roma, que detestaba o feroz e tir\u00e1nico r\u00e9xime imposto por Maximino. O Senado reco\u00f1eceu a Gordiano e o seu fillo, e nomeounos \"augustus\" destitu\u00edndo a Maximino.\nUnha das primeiras medidas que tomaron foi desposu\u00edr dos seus cargos aos partidarios do emperador, entre eles a Capeliano, gobernador da provincia de Mauritania. Este non aceptou esta destituci\u00f3n, e marchou sobre Cartago cun forte ex\u00e9rcito. No transcurso da loita \u00e1s portas da cidade, morre Gordiano II, o fillo. Ao saber o pai da morte, desesperado, suic\u00eddase. O goberno conxunto de pai e fillo s\u00f3 durara 45 d\u00edas.\nPouco despois, morre asasinado Maximino polas s\u00faas tropas, Balbino e Pupieno morren a mans dos pretorianos en Roma e chega ao poder o neto de Gordiano baixo o nome de Gordiano III."}
{"id": "33932", "revid": "56817", "url": "https://gl.wikipedia.org/wiki?curid=33932", "title": "973", "text": "Nacementos.\nHistoria ano a ano"}
{"id": "33933", "revid": "56817", "url": "https://gl.wikipedia.org/wiki?curid=33933", "title": "974", "text": "Mortes.\nHistoria ano a ano"}
{"id": "33934", "revid": "56817", "url": "https://gl.wikipedia.org/wiki?curid=33934", "title": "975", "text": "Mortes.\nHistoria ano a ano"}
{"id": "33935", "revid": "5085545", "url": "https://gl.wikipedia.org/wiki?curid=33935", "title": "976", "text": "Mortes.\nHistoria ano a ano"}
{"id": "33936", "revid": "82922", "url": "https://gl.wikipedia.org/wiki?curid=33936", "title": "977", "text": "Mortes.\nHistoria ano a ano"}
{"id": "33937", "revid": "25871", "url": "https://gl.wikipedia.org/wiki?curid=33937", "title": "Gordiano II", "text": "Marcus Antonius Gordianus Sempronianus, nado cara a 192 e finado o 12 de abril do 238, foi un emperador romano, durante o reinado de C\u00f3modo, fillo de Gordiano I e a s\u00faa esposa Fabia Orestilla.\nTraxectoria.\nRecibe unha esmerada e coidada educaci\u00f3n do seu amigo e preceptor Serenus Sammonicus,quen ademais lle legou unha importante biblioteca de preto de 60.000 volumes. Gordiano aproveitou para se facer un especialista en leis e publicar alg\u00fan traballo en prosa e verso.\nFoi cuestor con Heliog\u00e1balo, pretor e c\u00f3nsul con Alexandre Severo e lugartenente co seu pai en \u00c1frica. A pol\u00edtica de Maximino de recadar fondos a calquera prezo, levou a que o recadador enviado a \u00c1frica, onde o seu pai era proc\u00f3nsul, fora asasinado e a que a nobreza do pa\u00eds empurrase o seu pai a aceptar a p\u00farpura imperial. Debido a idade avanzada de Gordiano I, o seu fillo Gordiano II foi xunguido ao trono e reco\u00f1ecidos ambos os dous como \"augustus\".\nPero Capeliano, destitu\u00eddo por Gordiano I como gobernador de Mauritania, non acepta isto e dir\u00edxese a Cartago cun importante ex\u00e9rcito. \u00c1s portas da cidade desenv\u00f3lvense os combates e Gordiano II morre nunha batalla. Gordiano I sabe da morte do fillo e suic\u00eddase desesperado.\nSer\u00e1 Gordiano III, fillo da s\u00faa irm\u00e1 Antonia Gordiana, o que levar\u00e1 a coroa imperial despois do asasinato de Maximino polas s\u00faas tropas e logo de que os pretorianos se desfixesen de Balbino e Pupieno. Foron estes os que nomearon a Gordiano III emperador, e o Senado aceptouno."}
{"id": "33938", "revid": "197", "url": "https://gl.wikipedia.org/wiki?curid=33938", "title": "Kirkjubaejarklaustur", "text": ""}
{"id": "33939", "revid": "23204", "url": "https://gl.wikipedia.org/wiki?curid=33939", "title": "978", "text": "Mortes.\nHistoria ano a ano"}
{"id": "33940", "revid": "624", "url": "https://gl.wikipedia.org/wiki?curid=33940", "title": "979", "text": "Mortes.\nHistoria ano a ano"}
{"id": "33941", "revid": "56817", "url": "https://gl.wikipedia.org/wiki?curid=33941", "title": "980", "text": "Mortes.\nHistoria ano a ano"}
{"id": "33942", "revid": "22570", "url": "https://gl.wikipedia.org/wiki?curid=33942", "title": "Kirkjub\u00e6jarklaustur", "text": "A alde\u00ed\u00f1a de Kirkjub\u00e6jarklaustur (l\u00e9anse os \"j\" coma /i/, \"\u00e6\" coma un e aberto, \"au\" coma ditongo e t\u00f3nicas a primeira, terceira e quinta s\u00edlabas, coma palabra parox\u00edtona) ten 160 habitantes e sit\u00faase \u00f3 sur de Islandia, \u00e1 beira da estrada entre V\u00edk \u00ed M\u00fdrdal e H\u00f6fn. No seu nome p\u00f3dense distinguir tres palabras: kirkju, que significa \"igrexa\", b\u00e6jar, e klaustur, que significa \"claustro\". A s\u00faa s\u00faa singular posici\u00f3n \u00e9 o que a fai co\u00f1ecida en comparaci\u00f3n con outras vili\u00f1as do seu tama\u00f1o: a pequena aldea \u00e9 o \u00fanico punto entre esas d\u00faas cidades que ofrece alg\u00fan tipo de servizo, entre eles unha gasolineira, un banco, unha oficina de correos e un supermercado. Ademais, moitos habitantes da capital Rejkyavik pos\u00faen leiras na s\u00faa contorna, a onde van en vacaci\u00f3ns. As atracci\u00f3ns tur\u00edsticas m\u00e1is achegadas son Eldgj\u00e1, os cr\u00e1teres de Laki, o Parque Nacional Skaftafell onde \u00edr facer cami\u00f1adas ou o lago glacial de J\u00f6kuls\u00e1rl\u00f3n.\nUnha atracci\u00f3n moi pr\u00f3xima \u00e1 vila \u00e9 o Kirkjug\u00f3lf (o solo da igrexa), un cami\u00f1o natural de columnas: hai columnas de basalto soterradas, de xeito que s\u00f3 se poden ver as cabezas e, como indica o seu nome, te\u00f1en a aparencia do solo enlousado dunha igrexa. Esta formaci\u00f3n de lava t\u00e9n unha orixe semellante \u00e1 do Giant's Causeway do Ulster. Todas estas singularidades contrib\u00faen para que Kirkjub\u00e6jarklaustur sexa unha parada com\u00fan para os turistas.\nHistoria.\nP\u00e9nsase que xa viv\u00edan aqu\u00ed monxes irlandeses antes de chegaren os primeiros asentamentos a Islandia. Dende 1186, un renomeado convento beneditino de monxas localizouse en Kirkjub\u00e6jarklaustur, ata a Reforma protestante de 1550. Os nomes da fervenza \"Systrafoss\" (fervenza das irm\u00e1s) e do lago \"Systravatn\" na monta\u00f1a ref\u00edrense a este mosteiro. \"Systrastapi\" (a rocha das irm\u00e1s) \u00e9 o lugar onde d\u00faas monxas foron queimadas por herex\u00eda. A tradici\u00f3n popular ilustra o acontecemento con historias sobre a irm\u00e1 boa e a pecadora, as\u00ed coma cun tesouro no fondo do lago.\nA vila f\u00edxose co\u00f1ecida polas erupci\u00f3ns do volc\u00e1n Lakag\u00edgar en 1738. O pastor protestante do templo local, J\u00f3n Steingr\u00edmsson, predicara co que se deu en chamar o \"Serm\u00f3n do lume\". A lenda conta que o serm\u00f3n parou o r\u00edo de lava e que a vila se salvara no \u00faltimo momento. A igrexa actual, constru\u00edda en 1974, f\u00edxose en lembranza do Reverendo J\u00f3n Seingr\u00edmsson.\nFonte.\n\"The Rough Guide to Iceland\" (2001) Rough Guides. ISBN 1-85828-597-6 (en ingl\u00e9s)"}
{"id": "33943", "revid": "56817", "url": "https://gl.wikipedia.org/wiki?curid=33943", "title": "Abrasi\u00f3n", "text": "En dermatolox\u00eda, unha abrasi\u00f3n \u00e9 unha ulceraci\u00f3n superficial da pel, xeralmente non vai m\u00e1is al\u00f3 da epiderme. As lesi\u00f3ns m\u00e1is com\u00fans ocorren cando a pel entra en contacto cunha superficie \u00e1spera que causa un traumatismo nas capas superiores da epiderme."}
{"id": "33944", "revid": "25871", "url": "https://gl.wikipedia.org/wiki?curid=33944", "title": "Pupieno", "text": "Marcus Clodius Pupienus Maximus, nado no 164, foi un emperador romano. De familia humilde, a s\u00faa carreira baseouse no ex\u00e9rcito e a pol\u00edtica e estivo apoiada por Septimio Severo.\nTraxectoria.\nExerceu nu primeiro intre como \"primus pilus\", e pasou por tribuno militar, proc\u00f3nsul en Bitinia, Grecia e Narbonensis. Foi \"legatus\" na Xermania Superior e inferior, loitando contra os s\u00e1rmatas, alam\u00e1ns e sas\u00e1nidas. Foi c\u00f3nsul d\u00faas veces, a primeira no 204 e a segunda probablemente no 234, sendo prefecto da cidade de Roma, onde colleu sona de ser moi duro e severo. Tivo tres fillos, un deles c\u00f3nsul no 236.\nO Emperador Maximino Tracio foi declarado inimigo p\u00fablico e nom\u00e9ase a Gordiano I e Gordiano II como emperadores. Pero cando chega a Roma a nova da morte dos dous \u00e1s portas de Cartago, xunto co feito de que Maximino se achegaba coas s\u00faas lexi\u00f3ns cara a Roma, o Senado, re\u00fanese nunha xuntanza de emerxencia no templo de X\u00fapiter e nomean a Balbino e Pupieno como co-emperadores. O pobo de Roma, sabedor desta nova, rodea o templo e esixe que se nomee a Gordiano III, neto de Gordiano I como emperador. Para calmar o problema, Gordiano III, quen a\u00ednda era un rapaz de 13 anos, \u00e9 nomeado C\u00e9sar.\nBalbino carec\u00eda de experiencia militar e encom\u00e9ndase \u00f3 goberno de Roma, mentres Pupieno sae cara a R\u00e1vena para lle facer fronte a Maximino, que estaba asediando a cidade de Aquileia.\nPupieno at\u00f3pase cun grande problema para xuntar tropas e conseguir fondos e pertechos para as tropas. Pero mentres tentaba a soluci\u00f3n deste problema, o emperador Maximino e o seu fillo son asasinados polos lexionarios, c\u00f3rtanlles a cabeza e l\u00e9vanllas a Pupieno, quen as transporta a Roma, onde fai unha entrada que o Senado romano converte nun triunfo persoal.\n\u00c9 agora cando se pode dedicar \u00f3 imperio, pero \u00e1 s\u00faa chegada at\u00f3pase cun problema: o pobo de Roma non acepta os co-emperadores, e os pretorianos ti\u00f1an envexa da garda persoal de Pupieno, que era gala e tem\u00edan ser desprazados. A subversi\u00f3n levou a queimar unha parte importante de Roma. O levantamento estaba rematado cando Pupieno entrou na cidade, pero o malestar estaba a continuar.\nCelebrando uns xogos para festexar a vitoria sobre Maximino, os pretorianos aproveitan para se dirixir \u00f3 pazo imperial, onde atopan aos dous emperadores nunha forte discusi\u00f3n, que vi\u00f1a a conto de que os avisaran do pronunciamento dos pretorianos e un a outro se botaban a culpa do intento de asasinato. Os pretorianos m\u00e1tanos al\u00ed mesmo e nomean emperador a Gordiano III.\nO reinado conxunto de Balbino e Pupieno escasamente durara tres meses e non se tomara ningunha medida para rematar cos grandes males do imperio."}
{"id": "33945", "revid": "89787", "url": "https://gl.wikipedia.org/wiki?curid=33945", "title": "Abel (nome)", "text": "Abel \u00e9 un nome propio galego de var\u00f3n. A\u00ednda que non hai certeza da s\u00faa procedencia poder\u00eda vir do asirio \"habel\" (fillo). O nome lev\u00e1bao Abel, o segundo fillo de Ad\u00e1n e Eva. \nEn 2011 levaban o nome 2101 residentes en Galicia"}
{"id": "33949", "revid": "12452", "url": "https://gl.wikipedia.org/wiki?curid=33949", "title": "Cheyenne (pobo)", "text": ""}
{"id": "33953", "revid": "56817", "url": "https://gl.wikipedia.org/wiki?curid=33953", "title": "Chei\u00e9n", "text": "Chei\u00e9n p\u00f3dese empregar para denominar:"}
{"id": "33954", "revid": "1131", "url": "https://gl.wikipedia.org/wiki?curid=33954", "title": "Galer\u00eda de imaxes da Guarda", "text": "Galer\u00eda de imaxes do concello da Guarda na provincia de Pontevedra."}
{"id": "33960", "revid": "85894", "url": "https://gl.wikipedia.org/wiki?curid=33960", "title": "Giancarlo Ferrari", "text": "Giancarlo Ferrari, nado o 22 de outubro de 1942, \u00e9 un ex-arqueiro italiano.\nTraxectoria.\nConseguiu medalla de bronce en tiro con arco nos Xogos Ol\u00edmpicos de Montreal en 1976 e en Moscova en 1980."}
{"id": "33961", "revid": "98629", "url": "https://gl.wikipedia.org/wiki?curid=33961", "title": "Cloruro de calcio", "text": "O cloruro de calcio \u00e9 un composto qu\u00edmico formado por calcio e cloro. \u00c9 moi soluble en auga e \u00e9 delincuescente. \u00c9 un sal, s\u00f3lido a temperatura ambiente, que se comporta como o t\u00edpico composto i\u00f3nico haloide. Ten varios usos com\u00fans, por exemplo, salmoira para as instalaci\u00f3ns frigor\u00edficas e xunto co sal com\u00fan, eliminaci\u00f3n de xeo nas estradas. Pode obterse directamente da pedra calcaria, e tam\u00e9n como subproduto do proceso de Solvay. Debido a s\u00faa natureza higrosc\u00f3pica debe manterse en envases tapados/selados.\nCaracter\u00edsticas qu\u00edmicas.\nO cloruro de calcio pode servir como fonte de calcio. Os i\u00f3ns calcio presentes nunha disoluci\u00f3n de cloruro de calcio poden precipitarse acompa\u00f1ados doutros ani\u00f3ns por reacci\u00f3n da disoluci\u00f3n co reactivo adecuado.\nPor exemplo pode obterse fosfato de calcio, que pode empregarse como fertilizante que proporcione calcio e f\u00f3sforo, tratando unha disoluci\u00f3n de cloruro de calcio fosfato de potasio:\nCaCl2 (aq) + 2 K3PO4 (aq ) \u2192 Ca3 (PO4) 2 (s) + 6 KCl (aq) + CaCl2(aq)\nO cloruro de calcio cando est\u00e1 fundido pode ser electrolizado dando calcio metal:\nCaCl2 (l) \u2192 Ca(s) + de Cl2 (g)\nPreparaci\u00f3n.\nO cloruro de calcio \u00e9 un subproduto do proceso de Solvay usado para a fabricaci\u00f3n do carbonato de sodio.\nPode ser producido tam\u00e9n pola acci\u00f3n \u00e1cido clorh\u00eddrico sobre o carbonato de calcio\nCaCO3 (s) + 2 HCl (aq) \u2192 CaCl2 (aq) + H2O (l) + CO2 (g)\nUsos.\nO cloruro de calcio prod\u00facese en grandes cantidades \nCaCl2 + 2 H2O \u2192 CaCl2 2 \u2022H2O\nO proceso \u00e9 altamente exot\u00e9rmico e pode producir rapidamente temperaturas de arredor de 60\u00b0 C. Isto pode producir queimaduras qu\u00edmicas internas se os seres humanos ou os animais comen bolas secas do cloruro de calcio. Os nenos pequenos son m\u00e1is susceptibles de sufrir as queimaduras que os adultos, e o cloruro de calcio deben gardarse f\u00f3ra do seu alcance.\nPrecauci\u00f3ns.\nO cloruro de calcio \u00e9 un irritante; deben empregarse luvas e lentes para protexer as mans e os ollos. Debe evitarse a s\u00faa inhalaci\u00f3n. \nA\u00ednda que o cloruro de calcio es relativamente f\u00e1cil de manipular, debe procurarse non inxerilo. O cloruro de calcio reacciona exotermicamente coa auga e poden producirse queimaduras na boca e no es\u00f3fago, nos ollos e na pel, especialmente se esta est\u00e1 h\u00famida."}
{"id": "33962", "revid": "98629", "url": "https://gl.wikipedia.org/wiki?curid=33962", "title": "Kati Wilhelm", "text": "Kati Wilhelm, nada o 2 de agosto, 1976, \u00e9 unha biatleta de Schmalkalden, Turinxia, Alema\u00f1a, membro da Bundeswehr (forzas armadas xermanas).\nEmpezou a practica-lo esqu\u00ed de fondo cando era unha nena en 1983 e foi membro do equipo alem\u00e1n nos Xogos Ol\u00edmpicos de Nagano (1998). En 1999 nos Xogos Militares Mundiais entrou en contacto co b\u00edatlon e decidiu cambiar de especialidade, ga\u00f1ou a Copa do Mundo do ano seguinte e nos Xogos Ol\u00edmpicos de 2002 en Salt Lake City ga\u00f1ou 2 medallas de ouro e 1 de prata. Nos Xogos Ol\u00edmpicos de 2006 en Tur\u00edn ga\u00f1ou 1 medallas de ouro e 2 de prata."}
{"id": "33963", "revid": "839", "url": "https://gl.wikipedia.org/wiki?curid=33963", "title": "Confederaci\u00f3n Espa\u00f1ola de Derechas Aut\u00f3nomas", "text": "A Confederaci\u00f3n Espa\u00f1ola de Derechas Aut\u00f3nomas (CEDA, en galego: \"Confederaci\u00f3n Espa\u00f1ola de Dereitas Aut\u00f3nomas\") foi unha coalici\u00f3n de partidos de dereitas que se formou o 5 de marzo de 1933 en Espa\u00f1a a partir dun congreso no que apareceron representantes do partido Acci\u00f3n Popular e de Derecha Regional Valenciana, dirixida por Luis Luc\u00eda e posteriormente agrupar\u00eda a outros m\u00e1is.\nEntre os fundadores, destacan Jos\u00e9 Mar\u00eda Gil Robles e \u00c1ngel Herrera Oria. Contaba con case 500.000 afiliados. \nA CEDA era un partido de ideolox\u00eda clerical conservadora e partidaria dun Estado corporativo; a\u00ednda que aceptaba a rep\u00fablica como forma de goberno, as Juventudes de Acci\u00f3n Popular (JAP) ti\u00f1an claras influencias do fascismo italiano. \nNas elecci\u00f3ns de novembro de 1933 converteuse na primeira forza do parlamento e entra no goberno con tres ministros en outubro de 1934. Tralo alzamento franquista, gran parte dos militantes da organizaci\u00f3n danlles apoio aos sublevados, pero Francisco Franco dis\u00f3lvea en abril de 1937.\nGalicia.\nEn Galicia a CEDA form\u00e1baa a Uni\u00f3n Regional de Derechas, dirixida por Gil Casares."}
{"id": "33964", "revid": "736", "url": "https://gl.wikipedia.org/wiki?curid=33964", "title": "Confederaci\u00f3n Espa\u00f1ola de Derechas Aut\u00f3noma", "text": ""}
{"id": "33966", "revid": "15490", "url": "https://gl.wikipedia.org/wiki?curid=33966", "title": "Comunismo libertario", "text": "O comunismo libertario, tam\u00e9n co\u00f1ecido como anarcocomunismo, comunismo anarquista ou comunismo libre \u00e9 unha ideolox\u00eda pol\u00edtica relacionada co socialismo libertario, pero que non deber\u00eda confundirse con el. O comunismo libertario \u00e9 unha rama concreta do socialismo libertario.\nHai que facer notar que pese a que o comunismo libertario \u00e9 empregado como sin\u00f3nimo de anarcocomunismo, non se trata necesariamente da mesma ideolox\u00eda. Mentres que todos os anarcocomunistas son comunistas libertarios, non todos os comunistas libertarios son anarquistas.\nO anarcocomunismo foi concibido inicialmente na Italia durante a Primeira Internacional, por Carlo Cafiero, Errico Malatesta, Andrea Costa e outros ex-republicanos de Mazzini.\nAs s\u00faas ideas non difer\u00edan do anarquismo individualista e mutualismo de Pierre Joseph Proudhon ata despois da morte de Mikhail Bakunin. Al\u00ed onde Proudhon apoiou a propiedade individual do produto do traballo, salarios, e un mercado de troco, os anarcocomunistas racharon con esa idea en oposici\u00f3n \u00e1 propiedade individual, a eliminaci\u00f3n dos salarios e a abolici\u00f3n do valor de intercambio. Cafeiro explica en \"Amarchi et Communisme\" que a propiedade privada do produto de traballo reverter\u00eda nunha desigual acumulaci\u00f3n do capital e, polo tanto, nunha indesexable distinci\u00f3n de clases. Joseph Dejacque criticaba a Proudhon directamente, afirmando que \"Non \u00e9 sobre o produto do seu traballo sobre o que un traballador ou traballadora ten dereito, sen\u00f3n sobre a satisfacci\u00f3n das s\u00faas necesidades, independentemente de cal poida ser a s\u00faa natureza\". En 1876, na Conferencia de Florencia da Federaci\u00f3n Italiana da Internacional (que de feito tivo lugar nun monte nas aforas de Florencia debido \u00e1 actividade policial), declararon os principios do anarcocomunismo, comezando con:\nEste mesmo informe fix\u00e9rono nun artigo Malatesta e Cafiero no bolet\u00edn da Federaci\u00f3n Xura (Su\u00edza) m\u00e1is tarde ese mesmo ano.\nO anarcocomunismo defende o igualitarismo, a abolici\u00f3n do di\u00f1eiro e a introduci\u00f3n da econom\u00eda do agasallo para facilitar a compartici\u00f3n de bens. No anarcocomunismo o beneficio non s\u00f3 non existe, sen\u00f3n que os bens son dados como agasallos na certeza de que os outros tam\u00e9n o far\u00e1n. Nun contexto industrial isto poder\u00eda ocorrer tanto entre os sindicatos de traballadores como entre individuos. Se un sindicato non comparte os seus produtos, non recibir\u00e1 recursos doutros sindicatos. Xa que logo, isto far\u00e1 que lle interese compartir.\nO anarcocomunismo tam\u00e9n avoga pola abolici\u00f3n do traballo no que respecta \u00e1 escravitude do salario. Recomenda \u00f3 traballador a s\u00faa autoxesti\u00f3n para mellorar as condici\u00f3ns laborais, incrementar a eficiencia e facer o traballo satisfactorio.\nArgumentos filos\u00f3ficos.\nO anarcocomunismo enfatiza a experiencia colectiva como distinta e importante na procura da liberdade. Todas as formas de anarquismo reco\u00f1ecen a identidade colectiva en certo grao, pero o anarcocomunismo, comezando con Piotr Kropotkin e estend\u00e9ndose a trav\u00e9s de Alexander Berkman, Nestor Makhno e moitos outros, amplifican o sentido da experiencia colectivista por riba da individualista.\nImplicitamente, o anarcocomunismo seguiu o modelo kantiano de clasificaci\u00f3n. Ao igual que Kant, dividiron a vida nas s\u00faas partes individuais, as cales te\u00f1en un paralelo na Raz\u00f3n Pura, e as partes menos obvias da vida, que caracterizan as nosas relaci\u00f3ns cos outros, cun paralelo na raz\u00f3n pr\u00e1ctica. Non importa o aut\u00f3nomos que poidamos chegar a ser cando ficamos s\u00f3s. Unha vez que comezamos a interactuar reciprocamente co mundo e cos demais, o troco de circunstancias pide un troco de perspectiva.\nRespecto \u00e1 nosa biolox\u00eda, as partes da vida que Kant identificou no seu traballo sobor a raz\u00f3n pr\u00e1ctica non son ben entendidas xeralmente. \u00bfComo se sente a experiencia do traballo realmente? \u00bfQue pensamos cando traballamos? Debido a alg\u00fan tipo de limitaci\u00f3n biol\u00f3xica, cando as persoas tratan sobre estes aspectos da vida tenden a empregar escuras e abstractas met\u00e1foras e analox\u00edas para explicar aquilo do que est\u00e1n a falar.\n\u00c9 aqu\u00ed cando a diferenza entre o anarquismo e o anarcocomunismo se manifesta m\u00e1is claramente. O anarcocomunismo colleu eses dif\u00edciles aspectos da vida, tratou de comprendelos e integrounos en estratexias libertarias que os implicaban.\nA implicaci\u00f3n con estes aspectos da vida \u00e9 que, namentres a liberaci\u00f3n mental poder\u00eda ser abraiante, consciente da subestrutura colectiva da vida e da sociedade, cond\u00facese a unha liberaci\u00f3n m\u00e1is profunda do que comunmente se pensa que \u00e9 posible. Por iso o anarcocomunismo vese perseguindo unha definici\u00f3n de liberdade m\u00e1is completa c\u00e1 do anarquismo.\nA Econom\u00eda planificada e descentralizada \u00e1 vez \u00e9 un dos principios do anarcocomunismo\nO Comunismo an\u00e1rquico \u00e9 unha variante do comunismo libertario ao que lle agrega unha an\u00e1lise materialista hist\u00f3rico\nCr\u00edticas.\nAlg\u00fans dos primeiros anarquistas individualistas pensaban que os elementos do anarco comunismo eran inconsistentes cos principios anarquistas. Benjamin Tucker chamou ao comunismo anarquista \"pseudo anarquismo\". As\u00ed a todo, moitos dos anarcoindividualistas desa \u00e9poca, coma o propio Tucker e \u00c9mile Armand sent\u00edan que ti\u00f1an moito en com\u00fan cos anarcocomunistas ou traballaban xuntos para difundir as s\u00faas ideas.\nProudhon, cuxas ideas foron rexeitadas polos anarcocomunistas, no desenvolvemento da s\u00faa filosof\u00eda, dixo:"}
{"id": "33967", "revid": "2445", "url": "https://gl.wikipedia.org/wiki?curid=33967", "title": "Selecci\u00f3n nacional inglesa de f\u00fatbol", "text": ""}
{"id": "33969", "revid": "23204", "url": "https://gl.wikipedia.org/wiki?curid=33969", "title": "RSS de Belar\u00fas", "text": ""}
{"id": "33970", "revid": "12452", "url": "https://gl.wikipedia.org/wiki?curid=33970", "title": "Rep\u00fablica de Bielorrusia", "text": ""}
{"id": "33971", "revid": "1505", "url": "https://gl.wikipedia.org/wiki?curid=33971", "title": "ACT UP", "text": "ACT UP \u00e9 o acr\u00f3nimo de AIDS Coalition to Unleash Power, un grupo de individuos diverso e non \"partisanos\" enderezados cara a acci\u00f3ns directas que rematen coa crise da SIDA.\nHistoria.\nACT UP formouse de facto o 10 de marzo de 1987 nos centro de servizos para a comunidade de gais e lesbianas de Nova York. Daquela, ped\u00edraselle a Larry Kramer que participase nunha serie de roldas e a s\u00faa intervenci\u00f3n, moi ben acollida, centrouse nas acci\u00f3ns para previr a SIDA. Kramer criticou o colectivo GMHC (\"Gay Men's Health Crisis\", \"crise sanitaria dos gais\"), que percib\u00eda coma politicamente in\u00fatil. El mesmo fundara a GMHC e acababa de dimitir do seu cadro de direcci\u00f3n. Segundo Douglas Crimp, Kramer propuxo unha pregunta \u00f3 auditorio: \"Deber\u00edamos comezar unha nova organizaci\u00f3n encami\u00f1ada \u00e1 acci\u00f3n pol\u00edtica?\": a resposta foi unha afirmaci\u00f3n clamorosa. Aproximadamente trescentas persoas xunt\u00e1ronse dous d\u00edas despois para formar ACT UP."}
{"id": "33972", "revid": "197", "url": "https://gl.wikipedia.org/wiki?curid=33972", "title": "ACT-UP", "text": ""}
{"id": "33973", "revid": "98629", "url": "https://gl.wikipedia.org/wiki?curid=33973", "title": "45", "text": ""}
