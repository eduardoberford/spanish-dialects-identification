{"id": "11014", "revid": "55340", "url": "https://gl.wikipedia.org/wiki?curid=11014", "title": "Arbusto", "text": "Un arbusto \u00e9 un vexetal le\u00f1oso de mediano porte, entre as herb\u00e1ceas e as \u00e1rbores. \u00c9 un termo dif\u00edcil de describir e algunhas especies consideradas arbustos poden acadar tama\u00f1o de \u00e1rbores en boas circunstancias.\nA diferenza das \u00e1rbores, que te\u00f1en un s\u00f3 talo ou toro, consid\u00e9rase que os arbustos ramifican dende o chan, tendo polo tanto varios talos. Os arbustos poden ser mi\u00fados, incluso de tama\u00f1os inferiores a moitas herb\u00e1ceas, e neste caso tam\u00e9n son chamados gamallos (como \u00e9 o caso das urces); outros poden acadar varios metros de altura, e son considerados \u00e1s veces arbori\u00f1as (\u00e9 o caso da abeleira).\nNon todas as plantas l\u00edgneas ramificadas dende a base son consideradas arbustos; por exemplo, o tomi\u00f1o (x\u00e9nero \"Thymus\") ou o cantroxo (x\u00e9nero \"Lavandula\") son matos le\u00f1osos ou, como tam\u00e9n se di, subarbustos. Termos coma \"\u00e1rbore\", \"arbusto\" ou \"gamallo/mato\" describen biotipos na lingua com\u00fan e son m\u00e1is ou menos equivalentes doutros t\u00e9cnicos; os equivalentes bot\u00e1nicos para este concepto son os termos cam\u00e9fito, nanofaner\u00f3fito e microfaner\u00f3fito.\n\u00c9 frecuente que especies que se presentan normalmente como arbustos crezan coma \u00e1rbores onde as circunstancias ecol\u00f3xicas son distintas, como ocorre co \"Quercus coccifera\" no norte de \u00c1frica, ou por un esforzo deliberado no cultivo, como se ve \u00e1s veces co loendro (\"Nerium oleander\").\nAs plantas rubideiras tam\u00e9n se denominan \u00e1s veces arbustos gateadores.\nMatogueira.\nO bioma ou ecosistema con predominio de arbustos ch\u00e1mase matogueira. Outros termos son bre\u00f1a, coucheira, fraguiza, matagueira, mato ou vedramio. Normalmente consid\u00e9ranse maleza.\nUsos.\nXardinaxe.\nMoitos arbustos son empregados polas s\u00faas follas, flores, froitos ou estrutura, na xardinaxe coma ornamentais coma complementos horizontais \u00e1s \u00e1rbores, para crear pantallas, ou zonas frondosas. As m\u00e1is das veces cr\u00e9anse cerramentos de sebes (ev\u00f3nimos, tuias etc.), topiaria (buxo etc.) ou conxuntos ornamentais (roseiras, camelias etc.), arom\u00e1ticos (cantroxos, romeus etc) ou polo froito (o caso das bagas e froitos do bosque: framboeseiros, groselleiros etc).\nEstrume.\nAs matogueiras tiveron grande importancia na econom\u00eda e na agricultura galegas no pasado. Moitos dos montes hoxe cubertos con pi\u00f1eiros e eucaliptos eran dende a antig\u00fcidade zonas de mato que se aproveitaban para estrar as cortes ou coma pasteiros. O conxunto de restos vexetais, como toxos, silvas, fentos etc., que se empregan, entre outras cousas, para fondar as cortes denom\u00ednase estrume, mato, batume , broza , esquilmo , mulime ou valume.\nEspecies de arbustos com\u00fans en Galiza.\nArbustos empregados coma estrume:\nOutros arbustos bravos:\nArbori\u00f1as espont\u00e1neas:\nMedicinais e olorosas:\nOrnamentais:"}
{"id": "11015", "revid": "22570", "url": "https://gl.wikipedia.org/wiki?curid=11015", "title": "Optoelectr\u00f3nica", "text": "Disciplina cient\u00edfica e t\u00e9cnica, inserida no campo da f\u00edsica e da enxe\u00f1ar\u00eda, que trata dos fen\u00f3menos e dispositivos nos que participan fot\u00f3ns e electr\u00f3ns.\nA optoelectr\u00f3nica permite a manipulaci\u00f3n \u00f3ptica de sinais electr\u00f3nicos, e ao rev\u00e9s o control electr\u00f3nico de sinais \u00f3pticos.\nOs seus dispositivos b\u00e1sicos son as fontes ou emisores de luz e os detectores ou receptores da mesma, que virtualmente transforman un sinal consistente nunha corrente de electr\u00f3ns noutro formado por unha corrente de fot\u00f3ns, e ao rev\u00e9s.\nAs fontes ou emisores de luz t\u00edpicos que se empregan na optoelectr\u00f3nica son os LED's (acr\u00f3nimo ingl\u00e9s de D\u00edodo Emisor de Luz) e os L\u00e1seres. Estes, a diferenza dos primeiros, son emisores de luz cun alto grao de coherencia espacial e temporal, tipicamente d\u00edodos de silicio, a\u00ednda que poden ser tam\u00e9n l\u00e1seres doutro tipo (de estado s\u00f3lido ou incluso de gas).\nOs detectores ou receptores poden ser desde dispositivos sinxelos como fotod\u00edodos (o fotod\u00edodo pin, o APD etc), o bol\u00f3metro, o pir\u00f3metro \u00f3ptico etc; ou aparellos de instrumentaci\u00f3n m\u00e1is complexos como a streak camera, a c\u00e1mara CCD etc. Ademais o proceso de detecci\u00f3n pode involucrar instrumentos complexos que empregan un detector sinxelo, como ocorre na medida de pulsos \u00f3pticos ultracurtos, na que se emprega un autocorrelador.\nAs aplicaci\u00f3ns da optoelectr\u00f3nica son moi variadas, comparte practicamente todas as da electr\u00f3nica (computaci\u00f3n, comunicaci\u00f3ns etc) mellorando moitos dispositivos electr\u00f3nicos co mesmo cometido; pero suma tam\u00e9n aplicaci\u00f3ns novas moi importantes no campo da metrolox\u00eda, da teledetecci\u00f3n, a inspecci\u00f3n, a biolox\u00eda e a medicina etc.\nNa Galiza actualmente existe a especialidade de Optoelectr\u00f3nica no seo da carreira de F\u00edsica na universidade de Santiago de Compostela, e hai varios grupos de investigaci\u00f3n que a traballan nas tres universidades do pa\u00eds."}
{"id": "11021", "revid": "23204", "url": "https://gl.wikipedia.org/wiki?curid=11021", "title": "Burundi", "text": "Burundi, oficialmente Rep\u00fablica de Burundi (en kirundi: Republika y'u Burundi, pronunciado /bu\u02c8\u027eundi/; en franc\u00e9s: R\u00e9publique du Burundi, pronunciado /by\u02c8\u0281yndi/), \u00e9 unha pequena naci\u00f3n de \u00c1frica Oriental, que carece de sa\u00edda ao mar. Est\u00e1 rodeada por Ruanda, a Rep\u00fablica Democr\u00e1tica do Congo e Tanzania. Parte do a fronteira occidental limita co lago Tanganica. O antigo nome do pa\u00eds era Urundi-Ubrundi-Bruwanda. Urundi \u00e9 a abreviaci\u00f3n de \"Urundi Rwanda\" (\"A outra Rwanda\"), tal como as forzas coloniais belgas adoitaban referirse ao territorio. O nome actual do pa\u00eds prov\u00e9n da linguaxe bant\u00fa kirundi.\nEntre 1993 e 1999 a violencia \u00e9tnica entre hutus e facci\u00f3ns tutsi en Burundi produciu centos de miles de refuxiados e deixou polo menos 250.000 mortos. A\u00ednda que moitos refuxiados volvan de pa\u00edses veci\u00f1os, proseguiu a loita \u00e9tnica, que obrigou a outros a fuxir. As tropas de Burundi, procurando asegurar as s\u00faas fronteiras, intervi\u00f1eron no conflito na R. D. do Congo.\nDende 1966, a capital foi Bujumbura, pero en 2019, trasladouse a Gitega, antiga capital do Reino de Burundi.\nHistoria.\nOs primeiros habitantes da zona foron os pigmeos, que foron substitu\u00eddos e absorbidos polos bant\u00fa durante as oledas de migraci\u00f3ns de devandita etnia. Burundi existe como reino independente desde o s\u00e9culo XVI, transform\u00e1ndose nunha colonia alem\u00e1 e pasando a B\u00e9lxica na primeira guerra mundial. Burundi foi parte do mandato belga da Liga das Naci\u00f3ns sobre Ruanda-Urundi, e logo un Fideicomiso das Naci\u00f3ns Unidas baixo autoridade administrativa belga logo das Segunda guerra mundial.\nAs orixes da monarqu\u00eda de Burundi transform\u00e1ronse nun mito. Segundo as lendas, o fundador da dinast\u00eda orixinaria , Ntare Rushatsi chegou a Burundi desde Ruanda no s\u00e9culo XVII, outras fontes m\u00e1is certeiras suxiren que Ntare proveu desde Buha no sueste e realizou a fundaci\u00f3n do seu reino na rexi\u00f3n Nkoma. \nAta a ca\u00edda da monarqu\u00eda en 1966 o reinado mantivo uns dos poucos v\u00ednculos de Burundi co seu pasado.\nDesde a independencia en 1962, ata as elecci\u00f3ns de 1993, Burundi foi controlado por unha serie de ditaduras militares, todas pertencentes \u00e1 minor\u00eda tutsi. Ao longo deses anos produc\u00edronse feitos de violencia \u00e9tnica inclu\u00eddos os incidentes de 1964 e os dos finais dos anos '80, e o xenocidio burundiano de 1972. \nEn 1993, Burundi tivo as s\u00faas primeiras elecci\u00f3ns democr\u00e1ticas, onde se impuxo a Fronte para a Democracia de Burundi (FRODEBU dominado pola minor\u00eda hutu. O l\u00edder do FRODEBU Melchior Ndadaye, converteuse no primeiro presidente hutu de Burundi, pero poucos meses despois foi asasinado por un grupo de oficiais do ex\u00e9rcito pertencentes \u00e1 etnia tutsi, este asasinato introduciu a Burundi nuns horrible guerra civil. Como resposta ao asasinato do presidente Ndadaye, extremistas hutu masacraron miles de civ\u00eds tutsi, as forzas armadas de Burundi dominadas polos tutsis responderon masacrando similares cantidades de civ\u00eds hutus. Seguiron anos de inestabilidade ata 1996, cando o antigo presidente Pierre Buyoya tomou o poder por medio dun golpe de estado. \nEn agosto de 2000 un acordo de paz asinado polos dous os grupos pol\u00edticos de Burundi estableceron un programa establecendo datas para a restauraci\u00f3n da democracia. Logo de moitos anos de violencia civil, un alto ao lume foi asinado en 2003 entre o goberno de Pierre Buyoya e o m\u00e1is grande grupo de rebeldes hutus o CNDD-FDD. A fins dese ano o l\u00edder do FRODEBU, Domitien Ndayizeye substitu\u00edu a Buyoya como presidente do pa\u00eds. A\u00ednda iso o grupo hutu m\u00e1is extremo Palipehutu-FNL (m\u00e1is co\u00f1ecido como \"FNL\") continuou refusando as negociaci\u00f3ns. En agosto de 2004 dita organizaci\u00f3n masacr\u00f3 a 152 refuxiados tutsi-congoleses no campo de refuxiados de Gatumba no oeste de Burundi. En resposta a ese ataque o goberno de Burundi emitiu ordes de arresto para os l\u00edderes do FNL Agathon Rwasa e Pasteur Habimana declarando ao FNL como unha organizaci\u00f3n terrorista.\nEn maio de 2005, un cesamento do fogo foi finalmente asinado entre o FNL e o goberno de Burundi, pero os combates seguiron. Renovadas a negociaci\u00f3ns en novos termos, o FNL demandou a total amnist\u00eda a cambio de entregar as armas. Varias elecci\u00f3ns produc\u00edronse a mediados do ano 2005, nas que se impuxo o antigo grupo rebelde hutu National Council for the Defense of Democracy-Forces for the Defense of Democracy (CNDD-FDD). O 7 de setembro de 2006 asinouse un segundo cesamento do fogo.\nGoberno e Pol\u00edtica.\nA\u00ednda que a elite pol\u00edtica dos tutsi gobernaron o pa\u00eds durante s\u00e9culos. Tras a \u00faltima reforma constitucional do 2005. Un hutu Pierre Nkurunziza foi elixido como presidente.\nIdiomas.\nOs idiomas oficiais de Burundi son o kirundi e o franc\u00e9s; pero o ingl\u00e9s e o suahili son amplamente falados pola maior parte da poboaci\u00f3n.\nOrganizaci\u00f3n pol\u00edtico-administrativa.\nBurundi div\u00eddese en 17 provincias: \nXeograf\u00eda.\n \nEste pequeno pa\u00eds na rexi\u00f3n dos grandes lagos africanos \u00e9, no xeral, un pa\u00eds monta\u00f1oso, especialmente no Occidente, con chairas que ocupan a zona leste, preto da fronteira con Tanzania. A altitude m\u00ednima \u00e9 de 772 m, nas beiras do lago Tanganica, e a m\u00e1xima no monte \"Heha\", unha monta\u00f1a que alcanza os 2.670 m. A altitude media rolda os 1.700 m.\nCoa fusi\u00f3n do xeo das monta\u00f1as do norte, in\u00edciase un curso de auga o r\u00edo Kagera, que \u00e9 considerado como a fonte m\u00e1is remota do R\u00edo Nilo.\nO clima \u00e9, en xeral ecuatorial, a\u00ednda que var\u00eda coa altitude, coas temperaturas medias que var\u00edan ano tras ano entre 23 e 17 graos segundo a altitude. A precipitaci\u00f3n media anual rolda os 150\u00a0cm, distribu\u00edda por dous estaciones h\u00famidas (febreiro - maio e setembro - novembro), intercaladas entre elas por d\u00faas estaci\u00f3ns secas (setembro - novembro e decembro - xaneiro).\nEconom\u00eda.\nO Burundi \u00e9 un pa\u00eds sen litoral e con poucos recursos naturais. O maior medio de subsistencia \u00e9 a agricultura pero pos\u00fae unha das reservas de n\u00edquel m\u00e1is grande do mundo. A\u00ednda que a econom\u00eda vira ao redor da agricultura, por culpa da guerra civil, a erosi\u00f3n, e a emigraci\u00f3n da poboaci\u00f3n, Burundi \u00e9 incapaz de resolver as s\u00faas necesidades alimenticias, chegando ata a importar alimentos, o cal significa un 17% do total das importaci\u00f3ns.\nDemograf\u00eda.\nO n\u00famero de habitantes est\u00edmase que para o 2007 \u00e9 de 8\u00a0390\u00a0000. Os habitantes de Burundi est\u00e1n divididos en tres grupos \u00e9tnicos: os hutu (85%), os tutsi (15%), ex-elite pol\u00edtica que a\u00ednda controla o Ex\u00e9rcito, e os pigmeos twa (1%). Tam\u00e9n viven uns 3.000 europeos e 2.000 asi\u00e1ticos.\nA esperanza de vida \u00e9 de 51 anos. A media de fillos por muller \u00e9 de 6.48, unha das taxas m\u00e1is altas do mundo, o cal vai provocar graves problemas econ\u00f3micos e ambientais. O 51.6% da poboaci\u00f3n esta alfabetizada. Calc\u00falase que o 6% da poboaci\u00f3n esta infectada co virus de HIV (SIDA).\nO franc\u00e9s e o kirundi son os dous idiomas oficiais, pero o suahili tam\u00e9n \u00e9 bastante falado.\nDous terzos da poboaci\u00f3n son cristi\u00e1ns, sobre todo cat\u00f3licos; o resto da poboaci\u00f3n practica o islam ou cultos africanos tradicionais. Existe unha alta porcentaxe de cristi\u00e1ns, 67%; cultos africanos tradicionais, 32%; e unha minor\u00eda musulm\u00e1, 1%.\nCultura.\nO papel da cultura est\u00e1 asociado con cada etnia e o labor tradicional que ralizan: os hutus son agricultores, os tutsis son pastores e os pigmeos son cazadores-recolectores. A xente entretense xogando ao f\u00fatbol, con poemas ou narrando historias e xogando ao mancala, un xogo de mesa estendido en toda \u00c1frica. No campo da m\u00fasica o m\u00e1is representativos son os tambores dos tutsis que se tocaban na corte. S\u00f3 esta alfabetizado algo m\u00e1is do 50 % da poboaci\u00f3n."}
{"id": "11024", "revid": "85894", "url": "https://gl.wikipedia.org/wiki?curid=11024", "title": "But\u00e1n", "text": " \nBut\u00e1n (en ; \"Druk Yul\"), oficialmente o Reino de But\u00e1n (en ; \"Druk Gyal Khap\"), \u00e9 unha naci\u00f3n pequena e monta\u00f1osa do sur de Asia, localizada na cordilleira do Himalaia oriental, entre a India e a China. Fai fronteira coa Rexi\u00f3n Aut\u00f3noma do T\u00edbet da China polo norte, co estado indio de Sikkim e o val de Chumbi do T\u00edbet polo oeste, co estado indio de Arunachal Pradesh polo leste, e cos estados de Assam e Bengala Occidental polo sur. But\u00e1n at\u00f3pase xeopoliticamente no sur de Asia e \u00e9 a segunda naci\u00f3n menos poboada do continente, despois das Maldivas. Thimphu \u00e9 a capital e a meirande cidade, mentres que Phuntsholing \u00e9 o centro financeiro.\nA independencia de But\u00e1n mant\u00edvose durante s\u00e9culos e non foi colonizado nunca \u00f3 longo da s\u00faa historia.\nEtimolox\u00eda.\nBut\u00e1n pode derivar da palabra do idioma s\u00e1nscrito \"Bhu-Uttan\" que significa 'Terra Altas'. Noutra teor\u00eda derivada tam\u00e9n da escritura s\u00e1nscrita, \"Bhots-ant\" significa 'fin do T\u00edbet' ou 'sur do T\u00edbet'. Como sexa alg\u00fans butaneses chaman ao seu pa\u00eds \"Druk Yul\" ou \"Drukpa\". Os dzongkha (e tibetanos) danlle ao seu pa\u00eds o nome de \"Druk Yul\" (Terra do Drag\u00f3n). Pola serenidade e virxindade do pa\u00eds e os seus lugares tur\u00edsticos, But\u00e1n actualmente \u00e9 co\u00f1ecido \u00e1s veces como: O \u00faltimo Shangri-La.\nHistoricamente, But\u00e1n foi co\u00f1ecido por varios nomes, como \"Lho Mon\" (Escura Terra do Sur), \"Lho Tsendenjong\" (Terra Meridional do S\u00e1ndalo), \"Lhomen Khazhi\" (Terra do Sur dos Catro Achegamentos) e \"Lho Men Jong\" (Terra do Sur das Menci\u00f1as Herbais).\nHistoria.\nNo s\u00e9culo XVII estableceuse en But\u00e1n unha teocracia budista. En 1865, Gran Breta\u00f1a e But\u00e1n asinaron o Tratado de Sinchulu, baixo o cal But\u00e1n recibir\u00eda un subsidio anual a cambio de ceder algo de fronteiras. Baixo a influencia brit\u00e1nica, estableceuse unha monarqu\u00eda en 1907; tres anos despois, asinouse un tratado onde os brit\u00e1nicos acordaron non interferiren nos asuntos internos butaneses e But\u00e1n permitiu a Gran Breta\u00f1a dirixir os seus asuntos exteriores. Este rol foi asumido pola India independente logo de 1947. Dous anos despois, un acordo formal indo-butan\u00e9s devolveu as \u00e1reas de But\u00e1n anexadas polos brit\u00e1nicos, formalizou os subsidios anuais que recibira o pa\u00eds, e definiu as responsabilidades da India na defensa e relaci\u00f3ns exteriores.\nGoberno e pol\u00edtica.\nO monarca Jigme Dorji Wangchuck foi elixido rei logo da Independencia da India; consid\u00e9raselle \"o pai da Naci\u00f3n\", debido aos seus plans de desenvolvemento. O seu sucesor Jigme Singye Wangchuck preocupouse durante o seu reinado pola cultura do reino e o coidado do ambiente. En 2004 prohibiu o fumar en todo o reino.\nJigme Singye Wangchuck foi coroado en xullo de 1972 e reinou ata o 15 de decembro de 2006 data da s\u00faa abdicaci\u00f3n, entregando o trono ao seu fillo Jigme Khesar Namgyel Wangchuck. A noticia co\u00f1eceuse a trav\u00e9s dun decreto escrito polo mesmo Monarca.\nO poder executivo recae no primeiro ministro.\nOrganizaci\u00f3n pol\u00edtico-administrativa.\nBut\u00e1n est\u00e1 dividido en 20 distritos (dzongkhag, en singular e plural): distrito \"(antiga pronuncia)\"\nXeograf\u00eda.\nEste pequeno pa\u00eds \u00e9 case enteiramente monta\u00f1oso, est\u00e9ndese na vertente sur da cordilleira do Himalaia desde as m\u00e1ximas alturas na fronteira con China. O pico m\u00e1is alto \u00e9 o de Kula Kangri (7.554 m). Descende abruptamente ata a planicie de Duars, na fronteira sur coa India. Os r\u00edos, ning\u00fan dos cales \u00e9 navegable, son todos tributarios do r\u00edo Brahmaputra.\nO clima na zona sur \u00e9 subtropical con grandes precipitaci\u00f3ns; nos vales o clima \u00e9 m\u00e1is amornado a\u00ednda con calorosos ver\u00e1ns e fr\u00edos invernos e nas monta\u00f1as te\u00f1en ver\u00e1ns frescos e invernos glaciais. As precipitaci\u00f3ns dimin\u00faen coa altura e cara ao leste.\nA parte da capital, Thimphu, outras cidades son Paro e Punakha, antiga capital invernal.\nEconom\u00eda.\nA econom\u00eda do pa\u00eds \u00e9 principalmente agr\u00edcola. Os principais cultivos son o arroz, o trigo, o millo, as froitas e as hortalizas. Nas zonas monta\u00f1osas, os agricultores cr\u00edan raba\u00f1os de gando vac\u00fan e yaks.\nO goberno estableceu plans de desenvolvemento para impulsar a explotaci\u00f3n sostible dos recursos do pa\u00eds, sobre todos os bosques e a miner\u00eda. A industria lim\u00edtase ao procesado de alimentos, a artesan\u00eda e o t\u00e9xtil, todo para consumo interno. \u00c9 importante a enerx\u00eda hidroel\u00e9ctrica que \u00e9 exportada \u00e1 India. A principal fonte de divisas prov\u00e9n do turismo a\u00ednda que se atopa moi limitado.\nA moeda do pa\u00eds \u00e9 o ngultrum, que ten o mesmo valor que a rupia india. \nDemograf\u00eda.\nO censo \u00e9 un asunto controvertido. Segundo o declarado polo goberno non superaba os 800.000 persoas e en cambio estim\u00e1base en m\u00e1is de 2\u00a0000\u00a0000 de persoas con outros censos. A raz\u00f3n argumentada \u00e9 o temor a que un pa\u00eds con escasa poboaci\u00f3n non ser\u00eda admitido na ONU. Doutra banda, hai queixas da poboaci\u00f3n de orixe nepal\u00ed, xa que din que a diminuci\u00f3n do censo \u00e9 debido a que non ten en conta a gran parte da poboaci\u00f3n desta orixe.\nA poboaci\u00f3n conc\u00e9ntrase sobre todo nos vales cultivables, nas zonas do sur, e nos vilas e cidades. \nOs pobos do pa\u00eds chamados na s\u00faa totalidade bhutaneses pertencen \u00e1 cultura tibetana, sobre todo est\u00e1n a\u00ednda m\u00e1is relacionados os poboadores do oeste, que son os hexem\u00f3nicos chamados ngalop. Os pobo do leste denom\u00ednanse sharchop (orientais). Ambos os pobos practican o budismo tibetano pero no oeste s\u00e9guese a escola Drukpa Kagyu que \u00e9 a oficial e no leste a Nyingmapa. O resto da poboaci\u00f3n est\u00e1 composta polos lhotshampa, orixinarios do Nepal, que son maioritariamente hind\u00fas (cunha pequena minor\u00eda musulm\u00e1) que habitan as rexi\u00f3ns baixas do Sur.\nO idioma nacional \u00e9 o Dzongkha. O goberno clasifica os 19 idiomas tibetanos relacionados como dialectos de Dzongkha. O tshangla, intimamente relacionado con dzongkha \u00e9 falado nas zonas orientais. O nepal\u00ed \u00e9 falado no sur. O ingl\u00e9s tam\u00e9n ten o rango de lingua oficial.\nCultura.\n \nBut\u00e1n \u00e9 un dos pa\u00edses m\u00e1is illados do mundo; hai moitas rexi\u00f3ns do pa\u00eds nas que est\u00e1 restrinxido o turismo para manter intacta a cultura local. En contraste But\u00e1n \u00e9 un destino s\u00f3 para viaxes organizadas, o goberno trata de limitar a entrada s\u00f3 a turistas que estean dispostos a gastar m\u00e1is de 100 d\u00f3lares ao d\u00eda. \nBut\u00e1n pos\u00fae unha arquitectura t\u00edpica propia que est\u00e1 representada polas s\u00faas fortalezas chamadas dzong. \nExisten unhas trinta linguas en But\u00e1n, das cales son oficiais o dzongkha e o ingl\u00e9s, usada esta \u00faltima nas publicaci\u00f3ns e nos negocios. A taxa de alfabetismo \u00e9 tan s\u00f3 do 42,4 %.\nCase todas as festas, ao seren de tradici\u00f3n budista ou hind\u00fa f\u00edxanse polo calendario lunar ou co solar, polo que non te\u00f1en correspondencia exacta co calendario occidental."}
{"id": "11025", "revid": "23204", "url": "https://gl.wikipedia.org/wiki?curid=11025", "title": "Nicaragua", "text": "Nicaragua, oficialmente a Rep\u00fablica de Nicaragua, \u00e9 un Estado de Centroam\u00e9rica que limita ao noroeste con Honduras, ao sur con Costa Rica, ao oeste co oc\u00e9ano Pac\u00edfico e ao leste co mar Caribe. Nicaragua def\u00ednese como un estado independente, libre, soberano, unitario e indivisible.\nEtimolox\u00eda.\nExisten d\u00faas teor\u00edas principais sobre a orixe do nome \"Nicaragua\". A primeira \u00e9 que se trata dun nome dado polos conquistadores espa\u00f1ois base\u00e1ndose en Nicarao, que foi o xefe ou cacique dunha poderosa tribo que se encontrou co conquistador Gil Gonz\u00e1lez D\u00e1vila durante a s\u00faa expedici\u00f3n polo suroeste de Nicaragua en 1522. Esta teor\u00eda sost\u00e9n que Nicaragua est\u00e1 formado por Nicarao e \"agua\" (\"auga\"), en referencia \u00f3s dous grandes lagos e outros corpos de auga que atoparon no pa\u00eds. Por\u00e9n, en 2002 determinouse que o nome real do cacique era Macuilmiquiztli, que quere dicir \"Cinco Mortes\" na lingua n\u00e1huatl.\nA segunda teor\u00eda bas\u00e9ase en que o nome prov\u00e9n das seguintes palabras n\u00e1huatl: \"nic-anahuac\", que quere dicir \"Anahuac chegou tan lonxe\", ou \"os n\u00e1huatls chegaron tan lonxe\" ou \"os que ve\u00f1en de An\u00e1huac chegaron at\u00e9 aqu\u00ed\"; \"nican-nahua\", que quere dicir \"aqu\u00ed est\u00e1n os nahuas\"; ou \"nic-atl-nahuac\", que quere dicir \"aqu\u00ed pola auga\" ou \"rodeados de auga\".\nHistoria.\n\u00c9poca precolombiana.\nCo\u00f1\u00e9cense asentamentos ind\u00edxenas na rexi\u00f3n que datan de polo menos 6.000 anos de antig\u00fcidade. O asentamento de Acahualinca confirma estes datos xunto con outras evidencias arqueol\u00f3xicas, principalmente artigos cer\u00e1micos e estatuarios de pedra volc\u00e1nica como os atopados na illa de Zapatera.\nColonizaci\u00f3n espa\u00f1ola.\nEn 1524 Granada e Le\u00f3n foron fundadas por Francisco Hern\u00e1ndez de C\u00f3rdoba no que hoxe en d\u00eda \u00e9 Nicaragua. En 1528 a Coroa espa\u00f1ola creou a Provincia de Nicaragua, que posteriormente pasou a depender da Audiencia e Capitan\u00eda xeneral de Guatemala, dependente do Vicerreinado da Nova Espa\u00f1a at\u00e9 1812.\nA mediados do s\u00e9culo XVI desenvolveuse no nordeste da actual Honduras a naci\u00f3n dos zambos mosquitos, xurdida da mestura entre os ind\u00edxenas que a habitaban e os escravos sobreviventes do naufraxio dun barco negreiro que afundira na costa. Os brit\u00e1nicos estabeleceron amigables relaci\u00f3ns con eles e naceu as\u00ed a reserva Misquita ou \"Mosquitia\", unha especie de \"protectorado\" brit\u00e1nico que durou at\u00e9 finais do s\u00e9culo XIX. En 1803, por intermedio da Real Orde do 20 de novembro, o rei de Espa\u00f1a ordenou segregar da antiga Capitan\u00eda xeneral de Guatemala, a Costa de Mosquitos, coas illas de San Andr\u00e9s, e agregalas ao Vicerreinado de Nova Granada. En 1894, tropas nicaraguanas ao mando de Rigoberto Cabezas ocuparon a rexi\u00f3n, que foi organizada como O Departamento de Zelaya, dividido a finais do s\u00e9culo XVII en d\u00faas rexi\u00f3ns (Rexi\u00f3n Aut\u00f3noma do Atl\u00e1ntico Norte e a Rexi\u00f3n Aut\u00f3noma do Atl\u00e1ntico Sur).\nEn 1812 as Cortes de C\u00e1diz erixiron a Provincia de Nicaragua e Costa Rica (separada da Provincia de Guatemala), e con cabeceira na cidade de Le\u00f3n. Esta provincia durou at\u00e9 1814, ano no que se restabeleceu o reino de Guatemala. En 1820, ao retomarse o r\u00e9xime constitucional, apareceu a Provincia de Nicaragua e Costa Rica, que estaba dividida en sete partidos: Costa Rica, El Realejo, Granada, Le\u00f3n, Nicaragua (Rivas), Nicoya e Nova Segovia.\nIndependencia de Espa\u00f1a.\nO 11 de outubro de 1821, a Deputaci\u00f3n Provincial de Nicaragua e Costa Rica, reunida en Le\u00f3n, proclamou a independencia absoluta de Espa\u00f1a e a uni\u00f3n ao Primeiro Imperio Mexicano, a\u00ednda que Granada e Costa Rica separ\u00e1ronse da provincia, constitu\u00edndo gobernos propios. En 1823, ao producirse a ca\u00edda de Agust\u00edn I, Nicaragua uniuse \u00e1 Uni\u00f3n Centroamericana, pouco despois transformada na Rep\u00fablica Federal de Centroam\u00e9rica (1824). A Federaci\u00f3n non sobreviviu moito tempo, e Nicaragua foi o primeiro Estado en separarse dela de xeito definitivo, en 1838. Durante o s\u00e9culo XIX aconteceron diversos intentos de reunificar Am\u00e9rica Central, mais sen \u00e9xito.\nNicaragua tivo unha convulsa vida pol\u00edtica durante a primeira metade do s\u00e9culo XIX. Ao ser a ponte entre os dous oc\u00e9anos, foi utilizada para o desprazamento de pasaxeiros da rota do tr\u00e1nsito propiedade de Cornelius Vanderbilt, pola que circulaban os aventureiros, comerciantes e emigrantes que viaxaban desde o atl\u00e1ntico dos Estados Unidos, at\u00e9 California, onde por 1848-49 se descubrira ouro, convert\u00e9ndoa nun punto m\u00e1is ou menos estrat\u00e9xico e importante. En 1854, os xenerais liberais Castell\u00f3n e J\u00e9rez contratan a trav\u00e9s de Vanderbilt os servizos de Byron Cole, en calidade de mercenario, posteriormente Cole c\u00e9delle o contrato a William Walker; Walker amparado baixo a doutrina Monroe, procl\u00e1mase presidente de Nicaragua e intenta facer desta un novo membro dos EEUU. Os \"filibusteiros\" foron derrotados nunha campa\u00f1a que contou coa participaci\u00f3n de todos os pa\u00edses centroamericanos, e con respecto aos nicaraguanos, tivo o seu episodio m\u00e1is soado na batalla de San Jacinto. Ao conclu\u00edr o conflito, Nicaragua atop\u00e1base gravemente debilitada economicamente, a cidade de Granada fora case totalmente incendiada e mant\u00ed\u00f1ase a rivalidade entre os liberais de Le\u00f3n e os conservadores granadinos. Entre as tantas batallas sostidas entre os liberais e os conservadores destaca a batalla do 4 de outubro de 1912 onde as forzas liberais de Masaya, xa sitiadas e derrotadas polos forzas conservadoras e norteamericanas, foron socorridas polo Xeneral Benjam\u00edn Zeled\u00f3n xunto co seu estado maior, os Xenerais Marcelo Casta\u00f1eda e Horacio Portocarrero. Non obstante, a partir de 1858 iniciouse unha etapa de recuperaci\u00f3n non s\u00f3 econ\u00f3mica sen\u00f3n sobre todo institucional, que constit\u00fae un dos per\u00edodos m\u00e1is sobresa\u00edntes da historia de Nicaragua que se co\u00f1ece como a \u00e9poca dos trinta anos ou de predominio conservador. A econom\u00eda, a cultura e tam\u00e9n, en menor medida, o social pola desigualdade de clases, converteron ao pa\u00eds no m\u00e1is estable e rico de toda a Am\u00e9rica Central e nunha das mellores econom\u00edas do continente, cun s\u00f3lido r\u00e9xime constitucional e unha administraci\u00f3n proba e austera das finanzas p\u00fablicas. Todo isto provocou unha nova chegada de inmigrantes provenientes de Europa, principalmente de Alema\u00f1a e Italia, o que beneficiou a econom\u00eda, mentres que no Salvador, Honduras e Guatemala se viv\u00edan conflitos armados e en Costa Rica se daba unha \u00e9poca de golpes militares. Durante esta \u00e9poca ocuparon o poder: Tom\u00e1s Mart\u00ednez Guerrero (1858-1867), Fernando Guzm\u00e1n y Sol\u00f3rzano (1867-1871), Vicente Cuadra y Ruy Lugo (1871-1875), Pedro Joaqu\u00edn Chamorro y Alfaro (1875-1879), Joaqu\u00edn Zavala Sol\u00eds (1879-1883), Ad\u00e1n C\u00e1rdenas del Castillo (1883-1887), Evaristo Carazo Aranda (1887-1889) e Roberto Sacasa y Sarria (1889-1893). En 1885, Nicaragua uniuse a Costa Rica e ao Salvador nunha alianza militar para facer fronte \u00e1s pretensi\u00f3ns do Presidente de Guatemala Justo Rufino Barrios, apoiadas polo Presidente de Honduras Luis Bogr\u00e1n, de restablecer pola forza a unidade pol\u00edtica centroamericana; a\u00ednda que as tropas de Nicaragua non tiveron ocasi\u00f3n de entrar en combate, xa que Barrios morreu na batalla de Chalchuapa, pouco despois de ter invadido O Salvador.\nO per\u00edodo dos trinta anos conclu\u00edu en 1893, cando foi derrocado o Presidente Roberto Sacasa y Sarria e ascenderon ao poder os liberais encabezados por Jos\u00e9 Santos Zelaya L\u00f3pez. A\u00ednda que Zelaya implantou un r\u00e9xime ditatorial e se perpetuou no poder at\u00e9 1909, reprimindo aos seus adversarios e iniciando unha etapa de inestabilidade pol\u00edtica; o seu goberno continuou co desenvolvemento do pa\u00eds sufragado pola ampla solvencia e os excedentes econ\u00f3micos existentes no pa\u00eds.\nPrimeiras d\u00e9cadas do s\u00e9culo XX.\nDurante o principio do s\u00e9culo XX o pa\u00eds caracterizouse pola inestabilidade pol\u00edtica e polas intervenci\u00f3ns armadas dos Estados Unidos. Ademais, durante este tempo, nacen algunhas discrepancias con Honduras por problemas territoriais, xa que con ese pa\u00eds non se definiran claramente os dereitos sobre a Costa de Mosquitos. O diferendo* solucionouse o 24 de marzo de 1928 co tratado Esguerra-B\u00e1rcenas, no cal, Colombia, reco\u00f1eceu a propiedade e soberan\u00eda de Nicaragua sobre as illas Mangle e a Costa de Mosquitos desde o cabo Gracias a Dios e agora at\u00e9 o r\u00edo San Juan (como consecuencia da segregaci\u00f3n de Panam\u00e1) e Nicaragua reco\u00f1eceu \u00e1 s\u00faa vez a soberan\u00eda e propiedade de Colombia sobre o Arquip\u00e9lago de San Andr\u00e9s, Providencia e Santa Catalina e todas as demais illas, illotes e caios que forman parte do Arquip\u00e9lago de San Andr\u00e9s e Providencia. En 1930 precisou na Acta de Troco do Tratado o alcance do seu contido, e determinouse por suxesti\u00f3n do goberno nicaraguano un l\u00edmite mar\u00edtimo a partir do meridiano 82 de Greenwich sobre a base de que o Arquip\u00e9lago de San Andr\u00e9s e Providencia non se estende ao occidente do referido meridiano. O 4 de febreiro de 1980, a daquela Xunta de reconstruci\u00f3n de Nicaragua declarou unilateralmente a nulidade do Tratado Esguerra-B\u00e1rcenas, demand\u00e1ndoo ante a xustiza co resultado da validaci\u00f3n plena do tratado e a reiteraci\u00f3n da soberan\u00eda colombiana sobre as illas o 13 de decembro de 2007. Pero non sobre as 200 millas n\u00e1uticas de zona econ\u00f3mica exclusiva de Nicaragua.\nUn dos personaxes importantes da primeira metade do s\u00e9culo XX foi Augusto Nicol\u00e1s Calder\u00f3n Sandino, m\u00e1is co\u00f1ecido como Augusto C. Sandino, xeneral de orixe labrega, que cando liberais e conservadores chegaron ao pacto do \"Espino Negro\", continuou a loita contra a intervenci\u00f3n norteamericana. A \u00faltima entrevista que deu o Xeneral Sandino foi o 3 de febreiro de 1933 ao periodista de LA PRENSA Adolfo Calero Orozco (1899-1980), un d\u00eda despois de subscribir co presidente Juan B. Sacasa os \u201cConvenios de Paz\u201d, os cales implicaron a disoluci\u00f3n do seu Ex\u00e9rcito e, na pr\u00e1ctica, a sinatura da s\u00faa sentenza de morte. A morte de Augusto C. Sandino ordenouse \u00e1s sete da noite na oficina do Xefe Director da Garda Nacional e executouse aproximadamente \u00e1s 23.00 nun predio de barrio Larreynaga, daquela perif\u00e9rico da Vella Managua, o 21 de febreiro de 1934.\nDesde 1934 a 1979, Nicaragua vive unha era marcada pola sucesi\u00f3n no poder de distintos ditadores, pertencentes \u00e1 familia Somoza.\nDesde a s\u00faa Independencia, at\u00e9 a Revoluci\u00f3n de 1979, Nicaragua estivo moi influenciada por tres poderosas familias: Os Chamorros, Sacasas e Somozas.\nA revoluci\u00f3n e a guerra civil.\nDe novo o auxe econ\u00f3mico aterra no pa\u00eds entre as d\u00e9cadas do 50 e 60, e a pesar de existir unha baixa estabilidade pol\u00edtica, ese auxe causou que a capital Managua se desenvolvese extensamente; a\u00ednda que un terremoto provocou a destruci\u00f3n da cidade e a morte de m\u00e1is de 10,000 persoas en 1972. Os gobernos da familia Somoza, apoiados militarmente por Estados Unidos, gobernaron o pa\u00eds durante varias d\u00e9cadas, at\u00e9 que estala a Revoluci\u00f3n Sandinista en 1979. Pese a a curta duraci\u00f3n que tivo o conflito armado, os continuos bombardeos nas cidades provocaron a morte de m\u00e1is de 50,000 persoas. O FSLN logra derrocar a Somoza o 19 de xullo de 1979, a Fronte Sandinista de Liberaci\u00f3n Nacional, apoiado econ\u00f3mica e militarmente por Cuba e a Uni\u00f3n de Rep\u00fablicas Socialistas Sovi\u00e9ticas (URSS), realizou cambios sociais, expropiando \u00e1 clase alta do pa\u00eds en xeral. Non obstante, a etapa sandinista foi unha continuaci\u00f3n do conflito leste - oeste entre as d\u00faas potencias da guerra fr\u00eda. Form\u00e1ronse os contras armados e financiados polo Goberno dos Estados Unidos, incluso trala vitoria electoral do sandinismo en 1984. Moitos nicaraguanos emigraron a Estados Unidos, O Salvador, Guatemala, Costa Rica, Honduras, Canad\u00e1, M\u00e9xico, pa\u00edses occidentais de Europa e Australia durante a guerra civil escapando da persecuci\u00f3n pol\u00edtica, o servizo militar obrigatorio e o mal estado econ\u00f3mico do pa\u00eds.\nNicaragua desde 1990.\nEn febreiro de 1990 celebr\u00e1ronse elecci\u00f3ns xerais baixo a supervisi\u00f3n de varios observadores internacionais. Violeta Chamorro, candidata antisandinista da Uni\u00f3n Nacional Opositora, ga\u00f1ou as elecci\u00f3ns. Esta iniciou un programa de reconstruci\u00f3n no que estabeleceu a reforma monetaria, a reduci\u00f3n do ex\u00e9rcito e a desmobilizaci\u00f3n da contra. A alt\u00edsima taxa de inflaci\u00f3n diminu\u00edu; o crecemento econ\u00f3mico comezou a ser positivo, as exportaci\u00f3ns creceron e o pa\u00eds comezou a rexurdir, a\u00ednda que o desemprego agudizouse polos miles de combatentes que se reintegraron na vida civil. Privatiz\u00e1ronse a Banca, as Minas, o transporte, a sanidade, a educaci\u00f3n, dando en empobrecemento da poboaci\u00f3n, aumento dos \u00edndices de analfabetismo, corrupci\u00f3n...\nEn 1996 celebr\u00e1ronse novas elecci\u00f3ns nas que ga\u00f1ou Arnoldo Alem\u00e1n, candidato do Partido Liberal Constitucionalista. Durante os meses de setembro e outubro de 1998 transcenderon, a trav\u00e9s de distintos medios de comunicaci\u00f3n e da oposici\u00f3n, tanto sandinista como liberal disidente, as presuntas pr\u00e1cticas de nepotismo nas altas instancias do Estado por parte de familiares e achegados ao presidente da Rep\u00fablica.\nTodas as acusaci\u00f3ns pasaron a segundo plano cando a finais de outubro de 1998 se produciu o paso do Furac\u00e1n Mitch polo territorio nicaraguano. S\u00f3 en Nicaragua morreron case 4 000 persoas, 5 000 resultaron desaparecidas e m\u00e1is dun mill\u00f3n resultaron damnificadas. A todo isto un\u00edronselle cuantiosos danos materiais e econ\u00f3micos que devastaron a xa de por si pobre econom\u00eda nicaraguana.\nPosteriormente ao desastre, o estado tivo que facer fronte a unha grave crise pol\u00edtica e social en 1999. Isto produciuse pola depuraci\u00f3n, iniciada polo goberno de Alem\u00e1n, dos sectores vinculados ao sandinismo no Ex\u00e9rcito de Nicaragua. A isto un\u00edronselle protestas de estudantes e traballadores en demanda das s\u00faas reivindicaci\u00f3ns, que, dado o car\u00e1cter violento que adoptaron en ocasi\u00f3ns e \u00e1 dura resposta das forzas da orde, colocaron ao pa\u00eds no bordo da guerra civil.\nNas elecci\u00f3ns lexislativas e presidenciais celebradas o 4 de novembro de 2001, a vitoria foi para Enrique Bola\u00f1os do Partido Liberal Constitucionalista.\nNo 2006 celebr\u00e1ronse novas elecci\u00f3ns, as cales foron ga\u00f1adas polo candidato do Frente Sandinista de Liberaci\u00f3n Nacional, Daniel Ortega.\nEn novembro de 2008 celebr\u00e1ronse elecci\u00f3ns municipais, que produciron no pa\u00eds outra profunda crise pol\u00edtica. A oposici\u00f3n rexeitou os resultados dos comicios, realizados sen observadores internacionais, que deron un balance oficial de 105 concellos para os sandinistas, fronte a 41 para os dous partidos opositores (ALN e PLC). A ra\u00edz das acusaci\u00f3ns de fraude; os Estados Unidos de Am\u00e9rica e a Uni\u00f3n Europea conxel\u00e1ronlle as axudas a Nicaragua.\nGoberno e pol\u00edtica.\nNicaragua \u00e9 unha rep\u00fablica democr\u00e1tica, con separaci\u00f3n de poderes. O poder executivo \u00e9 desenvolvido polo presidente, elixido para un per\u00edodo de 5 anos. O Lexislativo est\u00e1 constitu\u00eddo pola \"Asemblea Nacional\" (unicameral), composta por 90 escanos elixidos para un per\u00edodo de 5 anos. Existe tam\u00e9n unha \"Corte Suprema de Justicia\" e un \"Consejo Supremo Electoral\".\nAs \u00faltimas elecci\u00f3ns de Nicaragua foron o 5 de novembro de 2006. Foron observadas por un s\u00f3 organismo internacional, o CEELA. Os principais partidos pol\u00edticos son:\nO candidato sandinista, Daniel Ortega, resultou vencedor co 38% dos votos.\nXeograf\u00eda.\nA Rep\u00fablica de Nicaragua \u00e9 un pa\u00eds situado no centro xeogr\u00e1fico do istmo centroamericano. Limita ao norte con Honduras, ao sur con Costa Rica, ao oeste co oc\u00e9ano Pac\u00edfico e ao leste co Mar Caribe. Por raz\u00f3ns administrativas, Nicaragua div\u00eddese en 15 departamentos e d\u00faas rexi\u00f3ns aut\u00f3nomas. Estes, \u00e1 vez, div\u00eddense en municipios, que actualmente son 153. \nEn Nicaragua at\u00f3panse desde sabanas, ata monta\u00f1as virxes con especies aut\u00f3ctonas, e goza de ter un dos lagos m\u00e1is grandes e belos do mundo, con especies ex\u00f3ticas como o quenlla de auga doce; mesetas a\u00ednda despoboadas con clima primaveral todo o ano no centro e pac\u00edfico do pa\u00eds, inclu\u00edndo zonas fr\u00edas; praias a\u00ednda virxes e impresionantes, onde actualmente se est\u00e1 asentando unha onda de novos turistas provenientes principalmente de Europa e o Canad\u00e1, aproveitando ademais os baixos custos dos terreos; volc\u00e1ns activos; illas impresionantes e tam\u00e9n pouco exploradas a\u00ednda como Ometepe, Zapatera, os Illotes de Granada ou Corn Island, entre outras.\nA Zona do Pac\u00edfico do pa\u00eds caracter\u00edzase por ser a rexi\u00f3n volc\u00e1nica e lacustre de Nicaragua, nela est\u00e9ndense a Cordilleira Centroamericana e a m\u00e1is elevada e r\u00edspida Cordilleira Volc\u00e1nica. O primeiro volc\u00e1n \u00e9 o Cosig\u00fcina, situado na pen\u00ednsula hom\u00f3nima, dentro do golfo de Fonseca (moi popular entre turistas e aut\u00f3ctonos por ser en realidade unha caldeira mergullada dun gran cr\u00e1ter). S\u00e9guelle a cadea volc\u00e1nica dos Marrabios ou Maribios, que termina co Momotombito; un illote no lago Xolotl\u00e1n. Hai tam\u00e9n outros volc\u00e1ns, como o Masaya ou o Maderas e Concepci\u00f3n, formando estes dous \u00faltimos a illa de Ometepe no Lago Cocibolca (tam\u00e9n co\u00f1ecido como o Lago de Nicaragua). Esta zona goza da presenza doutro gran lago: o Lago de Managua.\nA Zona Central do pa\u00eds d\u00e1 fonte a outro gran r\u00edo: o Escondido, que se alimenta da uni\u00f3n dos r\u00edos Siquia, Mico e Rama. Ao longo desta rexi\u00f3n despr\u00e1zase a cordilleira de Amerrisque ou Chontale\u00f1a. O anterior probablemente deu orixe ao nome de Am\u00e9rica, segundo novos estudos feitos por historiadores e expertos. No norte desta, presenta rexi\u00f3ns secas como Nova Segovia e monta\u00f1osas e h\u00famidas como Jinotega e Matagalpa. Estas zonas serven de fonte a dous grandes r\u00edos: o Segovia ou Coco e o Grande de Matagalpa. Nova Segovia presenta as cordilleiras de Dipilto e Jalapa, que serven de fronteira con Honduras, mentres que Jinotega \u00e1 cordilleira de Isabelia e Matagalpa \u00e1 cordilleira Dariense.\nA Zona do Caribe do pa\u00eds \u00e9 unha gran planicie cuberta de grandes bosques e enormes r\u00edos corren polas s\u00faas terras. Entre os principais r\u00edos desta rexi\u00f3n que desembocan no mar das Antillas est\u00e1n: o Segovia ou Coco, o Wawa, o Kukalaya, o Prinzapolka, o Bambana, o Grande de Matagalpa, o Kurinw\u00e1s, o Escondido (e os seus afluentes Siquia, Mico e Rama), o Punta Gorda e o San Juan. Na parte norte desta zona at\u00f3pase parte da cordilleira Isabelia e Dariense e cara ao sur un ramal da do Amerrisque ou Chontale\u00f1a.\nClima.\nO inverno dura desde maio a outubro, e o ver\u00e1n, de novembro a abril. A \u00e9poca de choivas est\u00e9ndese desde xu\u00f1o at\u00e9 novembro. O clima deste pa\u00eds cambia moito dunha costa a outra, e p\u00f3dense estabelecer tres tipolox\u00edas clim\u00e1ticas bastante diferenciadas segundo a rexi\u00f3n do pa\u00eds de que se trate.\nA zona situada entre os lagos Nicaragua e Managua e o oc\u00e9ano Pac\u00edfico adoita ser moi seca, con pouca choiva, e temperaturas que oscilan entre os 27\u00a0\u00b0C e 32\u00a0\u00b0C en inverno e os 35\u00a0\u00b0C e 40\u00a0\u00b0C durante o ver\u00e1n. A zona central e monta\u00f1osa de Nicaragua ten un clima m\u00e1is fr\u00edo e h\u00famido, sobre todo no leste, e pola costa caribe\u00f1a o clima \u00e9 moi h\u00famido e tropical, con altas temperaturas e fortes precipitaci\u00f3ns.\nOrganizaci\u00f3n pol\u00edtico-administrativa.\nEst\u00e1 conformado por 15 Departamentos (entre par\u00e9ntese as s\u00faas cabeceiras): \ntam\u00e9n hai 2 Rexi\u00f3ns Aut\u00f3nomas: Atl\u00e1ntico Norte (Bilwi) e Atl\u00e1ntico Sur (Bluefields).\n\u00c1 s\u00faa vez, departamentos e rexi\u00f3ns aut\u00f3nomas div\u00eddense en concellos (152).\nEconom\u00eda.\nA agricultura \u00e9 unha das principais actividades econ\u00f3micas. Destacan os cultivos de algod\u00f3n, caf\u00e9, cana de azucre, banana, ma\u00ednzo e s\u00e9samo. A gandar\u00eda \u00e9 unha actividade puxante. Os principais recursos mineiros son o ouro, o cobre, a prata e o chumbo. Os principais n\u00facleos industriais est\u00e1n situados na zona occidental do pa\u00eds. Segundo o Banco Mundial, Nicaragua est\u00e1 ali\u00f1ada como a 62 mellor econom\u00eda para comezar un negocio, fac\u00e9ndoa a mellor pos\u00edbel en Am\u00e9rica Central, despois de Panam\u00e1.\nA econom\u00eda agraria nicaraguana baseouse historicamente na exportaci\u00f3n das colleitas, tales como pl\u00e1tanos, caf\u00e9, azucre, gando e tabaco. A agricultura constit\u00fae actualmente o 60% das s\u00faas exportaci\u00f3ns totais que anualmente proporcionan aproximadamente 300 US$ mill\u00f3ns (2007). O ron \"Flor de Ca\u00f1a\" de Nicaragua \u00e9 un dos mellores de Am\u00e9rica Latina.\nDurante a guerra entre os contras e sandinistas nos anos 80, moita da infraestrutura do pa\u00eds foi danada ou destru\u00edda. A inflaci\u00f3n estivo nunha media do 30% nos anos 80. Despois de que os Estados Unidos impuxeran un embargo comercial no 1985, a taxa de inflaci\u00f3n de Nicaragua disparouse. O \u00edndice de 1985 segundo publicaci\u00f3ns anuais era do 220%, triplicado ao ano seguinte e elevouse subitamente ao 13.000% en 1988, a tarifa m\u00e1is alta para calquera pa\u00eds no hemisferio occidental nese ano. Despois do final da guerra, m\u00e1is de 350 empresas do estado foron privatizadas, reducindo a inflaci\u00f3n a partir de 13.500% a 9.6%, e reducindo a d\u00e9beda externa.\nNos comezos do s\u00e9culo Nicaragua convert\u00edase nun dos pa\u00edses coa econom\u00eda de m\u00e1is veloz crecemento en Am\u00e9rica Central e unha das que lideraba o crecemento en Am\u00e9rica Latina. Mais a inflaci\u00f3n elevouse e o crecemento dende o 2006 volveuse estancar. Segundo o Libro Mundial de Datos da CIA, a inflaci\u00f3n fixo unha media global dun 8.1% entre 2000 a 2006. O Banco Mundial tam\u00e9n indica un desenvolvemento econ\u00f3mico moderado do 5% de media entre o ano 1995 e 2004. No 2005 a econom\u00eda creceu ao 4,0%.\nDurante o 2007 a econom\u00eda creceu un 3.2% e cunha inflaci\u00f3n do 11.1% , a econom\u00eda nicaraguana converteuse na que peor comportamento tivo de todas cantas hai na rexi\u00f3n centroamericana. A reduci\u00f3n da inflaci\u00f3n, o crecemento econ\u00f3mico e a privatizaci\u00f3n no resolveron os grandes problemas sociais de Nicaragua. O 48% da poboaci\u00f3n en Nicaragua vive en pobreza extrema (menos de 1$ diario), outro 28% vive en pobreza relativa (menos de 2$ ao d\u00eda), o 4.8% est\u00e1 desempregada e m\u00e1is do 46% enc\u00f3ntrase subempregada, segundo o Libro Mundial de Datos.\nA moeda nicaraguana \u00e9 o c\u00f3rdoba.\nDemograf\u00eda.\nA zona m\u00e1is poboada \u00e9 a do Pac\u00edfico, normalmente habitada por mestizos e brancos, situ\u00e1ndose al\u00f3 as m\u00e1is importantes cidades como a capital Managua, con m\u00e1is dun mill\u00f3n de habitantes, Le\u00f3n, Chinandega, Masaya e Granada. Na zona norte conc\u00e9ntrase a maior\u00eda da poboaci\u00f3n de orixe europea, en cidades como: Estel\u00ed, Matagalpa e Jinotega. 47% brancos e 44% mestizos facer poboaci\u00f3n de Nicaragua.\nS\u00f3 o 9% da poboaci\u00f3n vive no Atl\u00e1ntico, habitada por completo por negros e mulatos (descendentes de europeos e africanos), esta rexi\u00f3n caracter\u00edzase por tropical e selv\u00e1tica, e os seus habitantes falan ingl\u00e9s.\nCultura.\nM\u00fasica.\nA m\u00fasica nicaraguana \u00e9 unha mestura de influencias das poboaci\u00f3ns orixinarias e dos colonizadores espa\u00f1ois. Entre os instrumentos musicais m\u00e1is reco\u00f1ecidos est\u00e1 a marimba que se executa co int\u00e9rprete sentado cos instrumento nos xeonllos e, normalmente, acomp\u00e1\u00f1ao un viol\u00edn baixo, guitarra e unha guitarra pequena semellante \u00e1 mandolina que recibe o nome de \"guitarrilla\". Esta m\u00fasica reprod\u00faces como unha especie de m\u00fasica de fondo en acontecementos sociais. Na costa caribe\u00f1a \u00e9 t\u00edpica unha forma animada e ruidosa de m\u00fasica de baile que se celebra durante o festival \"Palo de Mayo\" en maio e que \u00e9 popular por todo o pa\u00eds. \u00c9 tam\u00e9n moi co\u00f1ecida a m\u00fasica popular da comunidad gar\u00edfuna, a \"punta\". Son tam\u00e9n populares a bachata, o merengue, a salsa e especialmente a cumbia con gran n\u00famero de artistas locais reco\u00f1ecidos.\nRelixi\u00f3n e crenzas.\nO catolicismo romano \u00e9 a relixi\u00f3n dominante en Nicaragua, profesada por m\u00e1is de 70 por cento, o que seguramente se reflicte en case todas as tradici\u00f3ns e costumes do pa\u00eds. Outras tradici\u00f3ns cristi\u00e1s non-cat\u00f3licas e tam\u00e9n est\u00e1n ocorrendo na naci\u00f3n, son xeralmente chamados protestantes (antes pertenc\u00eda \u00e1 Igrexa Cat\u00f3lica) de 24 por cento. A Nicaragua tam\u00e9n ten algunhas outras tradici\u00f3ns xud\u00edas, islamitas, Maia e afro-caribe\u00f1a."}
{"id": "11026", "revid": "169", "url": "https://gl.wikipedia.org/wiki?curid=11026", "title": "Pac\u00edfico", "text": ""}
{"id": "11027", "revid": "5312", "url": "https://gl.wikipedia.org/wiki?curid=11027", "title": "Vangarda Nazonalista Galega", "text": "Vangarda Nazonalista Galega foi un partido independentista galego que actuou no ano 1933.\nTraxectoria.\nFormado por \u00c1lvaro das Casas e alg\u00fans disidentes do Partido Galeguista, deuse a co\u00f1ecer o 25 de xullo de 1933 por medio do seu voceiro \"M\u00e1is!\", que curiosamente estaba en castel\u00e1n. \"M\u00e1is!\" s\u00f3 publicou un n\u00famero e non se co\u00f1ecen actividades do partido posteriores a 1934."}
{"id": "11028", "revid": "92340", "url": "https://gl.wikipedia.org/wiki?curid=11028", "title": "Mohammad Khatami", "text": "Seyyed Mohammad Khatami, ou en persa \u0633\u06cc\u062f \u0645\u062d\u0645\u062f \u062e\u0627\u062a\u0645\u06cc, nado en outubro de 1943, foi presidente de Ir\u00e1n dende o 2 de agosto de 1997 ao 2 de agosto de 2005."}
{"id": "11029", "revid": "98629", "url": "https://gl.wikipedia.org/wiki?curid=11029", "title": "Od\u00f3n Lu\u00eds Abad Flores", "text": "Od\u00f3n E. Lu\u00eds Abad Flores, nado en Puerto Tarafa (Camag\u00fcey, Cuba) o 18 de novembro de 1929 e finado o 26 de maio de 2016, foi un profesor, escritor e enxe\u00f1eiro agr\u00f3nomo galego. Desde 1932 resid\u00eda en Galicia.\nTraxectoria.\nFillo da emigraci\u00f3n, acadou o t\u00edtulo de Doutor Enxe\u00f1eiro Agr\u00f3nomo pola Escuela Superior T\u00e9cnica de Ingenieros Agr\u00f3nomos de Madrid en 1960. Nesa escola fundou a revista \"Agro\". Nese mesmo ano incorp\u00f3rase ao Servizo Nacional de Concentraci\u00f3n Parcelaria na Coru\u00f1a, pasando a ser, en 1963, o primeiro enxe\u00f1eiro-xefe provincial de dito organismo en Lugo, ao mesmo tempo que subdirector e profesor de Fitotecnia e Motores e M\u00e1quinas da Escola de Enxe\u00f1er\u00eda T\u00e9cnica Agr\u00edcola de Lugo desde su fundaci\u00f3n at\u00e9 1971; nesa escola fundou a revista \"Fronte e Cocote\", dirixindo os seus primeiros n\u00fameros. En 1972 foi designado inspector rexional en Galicia do recentemente creado Instituto Nacional de Reforma e Desenvolvemento Agrario (IRYDA, nas s\u00faas siglas en castel\u00e1n), at\u00e9 1984, en que foi nomeado director xeral de Planificaci\u00f3n e Desenvolvemento Agrario da Xunta de Galicia, at\u00e9 1986.\nDedicou toda a s\u00faa vida ao estudo da agricultura galega. Desenvolveu a s\u00faa actividade profesional realizando ou dirixindo a concentraci\u00f3n parcelaria de m\u00e1is de dez mil hect\u00e1reas e a execuci\u00f3n de m\u00e1is de cinco mil quil\u00f3metros de cami\u00f1os e estradas rurais. Colaborou tam\u00e9n no proceso de electrificaci\u00f3n rural do Instituto Nacional de Colonizaci\u00f3n (INC).\nPublicou varios libros e numerosos traballos cient\u00edficos e literarios (\"Estampas do meu amigo Pepi\u00f1o\", \"Los Cinco Traperos\", \"D\u00e9cada de Ferm\u00edn\", \"Una opci\u00f3n para la reforma agraria de Galicia\", \"Complemento al Cat\u00f3n galego de Ben Cho Sey\" etc.) e artigos na prensa diaria e especializada, e pronunciou innumer\u00e1beis conferencias sobre ecolox\u00eda, residuos urbanos s\u00f3lidos, enerx\u00edas alternativas, novas tecnolox\u00edas, xen\u00e9tica de poboaci\u00f3ns e alimentos transx\u00e9nicos. Durante catro anos tivo o seu cargo as p\u00e1xinas agrarias de \"La Voz de Galicia\", e formou parte de varias comisi\u00f3ns e organismos relacionados coa pol\u00edtica agraria de Galicia. Nos seus escritos adoita usar os pseud\u00f3nimos \"Dabades\", \"Pau de Vimbio\", \"Garabolos\" ou \"O cabalo de diante\".\nFoi socio fundador de FEROGASA, redactor do seu proxecto de execuci\u00f3n e director do seu consello de administraci\u00f3n no per\u00edodo 1996 - 1997.\nFoi acad\u00e9mico numerario da Real Academia de Medicina e Cirurx\u00eda de Galicia e da Real Academia de Ciencias de Galicia, desde 1982 , e membro numerario do Instituto Jos\u00e9 Cornide de Estudos Coru\u00f1eses desde 1984 . Ademais formou parte da \"Association G\u00e9n\u00e9ral des Hygienistes et Techniciens Municupaux\" (1989 - 1999)."}
{"id": "11030", "revid": "5863", "url": "https://gl.wikipedia.org/wiki?curid=11030", "title": "Xelucho Abella Chouci\u00f1o", "text": "Xerm\u00e1n Roxelio Abella Chouci\u00f1o, co\u00f1ecido como Xelucho Abella Chouci\u00f1o, nado en Malpica de Berganti\u00f1os o 19 de xu\u00f1o de 1945, \u00e9 un te\u00f3logo, pol\u00edtico e escritor de literatura xuvenil galego.\nTraxectoria.\nEstudou no Seminario Hispano-Americano de Madrid e Universidade Pontificia de Salamanca. \u00c9 licenciado en Teolox\u00eda, Filosof\u00eda e Ciencias da Educaci\u00f3n. Deu clases no Instituto de Ensino Secundario de Ponteceso.\nFoi concelleiro do PSG-EG nos concellos de Malpica de Berganti\u00f1os e Ponteceso."}
{"id": "11031", "revid": "51040", "url": "https://gl.wikipedia.org/wiki?curid=11031", "title": "Avelino Abu\u00edn de Tembra", "text": "Avelino Abu\u00edn Gonz\u00e1lez, chamado Abu\u00edn de Tembra, nado en Imo (Dodro) en 1931 e finado en Santiago de Compostela o 2 de marzo de 2009, foi un escritor galego.\nTraxectoria.\nEstudou Filosof\u00eda e Letras na Universidade de Santiago de Compostela e licenciouse en Filolox\u00eda Rom\u00e1nica. Foi catedr\u00e1tico de ensino medio e T\u00e9cnico Superior de Relaci\u00f3ns P\u00fablicas. Comprometido coa cultura e coa lingua galegas foi un gran dinamizador cultural.\nFoi redactor xefe de \"La Voz de Breog\u00e1n\" de Lisboa entre 1957 e 1958. Foi o creador e impulsor dos \"Xogos Florais do Ensino Medio de Galicia\" (1963), antecesores dos \"premios Minerva-Peleteiro\", e dos \"Cursos Monogr\u00e1ficos Manuel Peleteiro\" (1966), no colexio Manuel Peleteiro de Santiago, onde impart\u00eda clases de literatura espa\u00f1ola.\nFundador, xunto con outros intelectuais do \"Padroado do Pedr\u00f3n de Ouro\" en 1964, que vir\u00eda a ser distinguida posteriormente coma \"Fundaci\u00f3n de Interese Galego\", ostentando o cargo de presidente no ano 1996.\nFoi secretario xeral da \"Fundaci\u00f3n Rosal\u00eda de Castro\" e membro da s\u00faa Comisi\u00f3n de Cultura desde 1965. Promoveu o premio de poes\u00eda Eusebio Lorenzo Baleir\u00f3n, que leva o nome do poeta de Dodro. Fundou a revista electr\u00f3nica \"Galicia Viva\" (1999) da asociaci\u00f3n cultural ep\u00f3nima. Creou e promoveu a \"Ruta Rosaliana\".\nColaborou en numerosas publicaci\u00f3ns xornal\u00edsticas galegas e na Radio Galega onde durante moitos anos dirixiu e presentou un programa dedicado \u00e1s bandas de m\u00fasica, que despois dirixiu e presentou en Radio Obradoiro.\nFoi o pai do cr\u00edtico literario Anxo Abu\u00edn."}
{"id": "11033", "revid": "92340", "url": "https://gl.wikipedia.org/wiki?curid=11033", "title": "Jalal Talabani", "text": "Jalal Talabani ou Celal Talaban\u00ee (en kurdo latinizado), nado en 1933 e finado o 3 de outubro de 2017, foi o presidente de Iraq dende o 6 de abril de 2005 ata 2014. Tratouse do primeiro kurdo en ser elixido para a m\u00e1xima maxistradura do pa\u00eds. Fundador e secretario xeral da Uni\u00f3n Patri\u00f3tica do Kurdist\u00e1n."}
{"id": "11034", "revid": "5312", "url": "https://gl.wikipedia.org/wiki?curid=11034", "title": "Partido Socialista Galego", "text": "O Partido Socialista Galego (PSG) foi un partido galego nacionalista de esquerdas fundado na clandestinidade en 1963 e fusionado con Esquerda Galega en 1984.\nHistoria.\nFundaci\u00f3n e primeira \u00e9poca (1963-1970).\nO 23 de agosto de 1963 Mario Orjales Pita, Salvador Rey Rodr\u00edguez, Salvador Garc\u00eda Boda\u00f1o, Xos\u00e9 Lu\u00eds Rodr\u00edguez Pardo, Ces\u00e1reo Saco L\u00f3pez, Manuel Caama\u00f1o Su\u00e1rez e Ram\u00f3n Pi\u00f1eiro fundaron o PSG nunha xuntanza clandestina no despacho de Sebasti\u00e1n Mart\u00ednez Risco.\nBaixo o lema de federalismo, socialismo e democracia o novo partido atraeu a antigos membros do Partido Galeguista como Francisco Fern\u00e1ndez del Riego, que foi elixido presidente do partido, Amando Losada, Domingo Pombo. As\u00ed como a mozos influ\u00eddos polas ensinanzas de Ram\u00f3n Pi\u00f1eiro como Xos\u00e9 Lu\u00eds Franco Grande, Xos\u00e9 Manuel Beiras Torrado, Valent\u00edn Arias e Ram\u00f3n Lugr\u00eds. Con todo nos primeiros anos o PSG foi esencialmente un partido de cadros, ratificado no documento pol\u00edtico de 1966, \"Os Nosos Principios\", con escasa base militante, pero con boas relaci\u00f3ns con outras forzas socialistas de Catalu\u00f1a, Comunidade Valenciana e o Pa\u00eds Vasco e cun pequeno n\u00facleo de activistas na Universidade de Santiago de Compostela.\nDurante a primeira \u00e9poca un dos principais obxectivos do PSG foi establecer relaci\u00f3ns con outros partidos socialistas europeos, acudiron a xuntanzas en Italia e Francia con outras forza e estableceron unha relaci\u00f3n estreita co Moviment Socialista de Catalunya e, grazas \u00e1 s\u00faa colaboraci\u00f3n, comezou a editar en Perpi\u00f1\u00e1n en 1965 o seu voceiro \"Adiante\", que pasou a editarse dende 1969 en Galicia co nome de \"Galicia Socialista\". Pero nos \u00faltimos anos da d\u00e9cada o PSG deixou de ter actividade p\u00fablica.\nSegunda \u00e9poca, cambios ideol\u00f3xicos e escisi\u00f3ns (1970-1977).\nPara reactivar o partido en 1970 conformouse unha direcci\u00f3n colexiada que lle deu unha orientaci\u00f3n estrat\u00e9xica e ideol\u00f3xica diferente, cun maior \u00e9nfase no car\u00e1cter nacionalista do PSG. En 1972 foi elixido como secretario xeral Xos\u00e9 Manuel Beiras, e asumiu como principio program\u00e1tico a teor\u00eda do colonialismo interior defendida por este. En 1974 o PSG participou na Conferencia Socialista Ib\u00e9rica xunto co PSOE, Moviment Socialista de Catalunya, Partit Socialista del Pa\u00eds Valenci\u00e0 e a Uni\u00f3n Sindical Obreira, que en 1976, xa sen o PSOE, se transformou na Federaci\u00f3n de Partidos Socialistas.\nEn 1975 integrouse no seo do PSG o Movemento Socialista de Galicia de \u00c1lvarez G\u00e1ndara e Gonz\u00e1lez Amadi\u00f3s. Os malos resultados das elecci\u00f3ns xerais de 1977 e as presi\u00f3ns do PSOE esfarelaron a FPS e o PSG entrou en crise. Beiras sa\u00edu da direcci\u00f3n, sendo substitu\u00eddo por unha direcci\u00f3n colexiada con Valent\u00edn Arias como coordinador. As\u00ed mesmo, aparece un sector interno partidario de se achegar ao PSOE, feito que se ve plasmado no manifesto co\u00f1ecido como \"Documento dos 19.\" Este sector formou o 2 de abril de 1978 o Colectivo Socialista-PSG, liderado por Rodr\u00edguez Pardo, Ceferino D\u00edaz e Fernando Gonz\u00e1lez Laxe, que agrupaba arredor de 100 militantes. A direcci\u00f3n do PSG optou por expulsar ao colectivo, que acabou integr\u00e1ndose no PSOE.\nTerceira \u00e9poca, pol\u00edtica de coalici\u00f3ns e desaparici\u00f3n (1978-1983).\nO PSG participou na constituci\u00f3n de Unidade Galega para se presentar \u00e1s elecci\u00f3ns xerais e municipais de 1979, pero a diferenza do resto de partidos integrantes de UG negouse a entrar na Comisi\u00f3n dos 16, que ti\u00f1a que elaborar o proxecto de Estatuto de Autonom\u00eda de Galicia de 1981.\nNo II Congreso de xu\u00f1o de 1980 desbotouse a posibilidade de conflu\u00edr co Partido Obreiro Galego, comezando un achegamento ao BNPG co que conflue na creaci\u00f3n da Mesa de Forzas Pol\u00edticas Galegas, co programa das Bases constitucionais de 1976. Esta decisi\u00f3n de se achegar ao BNPG levou a unha nova divisi\u00f3n no seo do PSG que provocou a sa\u00edda dun grupo de arredor de 50 militantes, entre eles os hist\u00f3ricos Valent\u00edn Arias e Mario Orxales.\nPara as elecci\u00f3ns auton\u00f3micas de 1981 acudiu en coalici\u00f3n electoral co BNPG; dos tres deputados elixidos, Claudio L\u00f3pez Garrido era militante do PSG. Cando se formou o BNG, o PSG integrouse nel. Por\u00e9n, no congreso extraordinario do 15 de xaneiro de 1983 decidiu abandonalo, feito que provocou unha nova escisi\u00f3n no seo do PSG. Unha parte da militancia permaneceu no BNG como Colectivo Socialista tras da decisi\u00f3n do PSG de concorrer en solitario \u00e1s elecci\u00f3ns municipais de 1983 e o resto, liderado unha secretaria colexiada na que estaban Domingos Merino, Claudio L\u00f3pez Garrido, Lois Maz\u00e1s ou Xos\u00e9 Paz fusionouse con Esquerda Galega en 1984 formando o PSG-EG.\nMilitantes.\nO PSG foi un partido de cadros e cunha forte impronta culturalista, ata 1975 non pasou de 100 afiliados, a\u00ednda que chegou aos 650-700 afiliados na segunda metade dos 70."}
{"id": "11035", "revid": "181", "url": "https://gl.wikipedia.org/wiki?curid=11035", "title": "PSG", "text": ""}
{"id": "11037", "revid": "5312", "url": "https://gl.wikipedia.org/wiki?curid=11037", "title": "Forte de San Dami\u00e1n", "text": "O Castelo de San Dami\u00e1n, tam\u00e9n co\u00f1ecido como Forte de San Dami\u00e1n, \u00e9 unha fortaleza situada en Ribadeo, a car\u00f3n da r\u00eda de Ribadeo.\nHistoria.\nO primeiro dese\u00f1o do forte foi realizado no 1605 para defender os gale\u00f3ns da Armada da Garda da Carreira de Indias que se constru\u00edan no estaleiro de Porcill\u00e1n, Ribadeo, diante da ameaza que supu\u00f1a un ataque da Armada holandesa, no transcorrer da Guerra dos Oitenta Anos. Foi constru\u00eddo baixo o mando do capit\u00e1n xeneral do Reino de Galicia don Juan Alonso Idi\u00e1quez de Butr\u00f3n y M\u00fagica, marqu\u00e9s de San Dami\u00e1n, rematando en decembro de 1624, desta volta para protexer os gale\u00f3ns da Escuadra de Galicia que tam\u00e9n se constru\u00edan en Porcill\u00e1n, fronte a unha nova ameaza holandesa. \u00c9 posible que o terreo sexa o mesmo que ocupaba a chamada Torre Nova, edificio do s\u00e9culo XVI.\nM\u00e1is tarde, ante o temor dun ataque (no ano 1638, pola alerta causada polo ataque franco-holand\u00e9s ao porto de Pasaia), os can\u00f3ns foron trasladados \u00e1 Atalaia e o forte quedou abandonado, sendo reducido a ru\u00ednas no 1719 polos ingleses no marco da Guerra da Cu\u00e1drupla Alianza entre o Sacro Imperio Romano Xerm\u00e1nico, as Provincias Unidas dos Pa\u00edses Baixos, o Reino de Francia e o Reino de Gran Breta\u00f1a. Sobre os seus entullos levantouse a mediados do s\u00e9culo XVIII (concretamente inici\u00e1ronse as construci\u00f3ns no ver\u00e1n do ano 1743) un novo castelo dese\u00f1ado polo enxe\u00f1eiro militar Juan Vergel, sendo a direcci\u00f3n de obra do seu subordinado, tam\u00e9n enxe\u00f1eiro militar Arnaldo Hontabat. Dispuxeron para esta construci\u00f3n dos fondos proporcionados pola Real Facenda e tam\u00e9n polas parroquias de Arante, Covelas, Vilasel\u00e1n e Ove, as\u00ed como dos cedidos polas vilas de Ribadeo e Mondo\u00f1edo, esta derradeira, capital da provincia correspondente por aqueles intres.\nNos anos 1762-1763 foi constru\u00eddo o edificio que presenta na actualidade, segundo documentaci\u00f3n no Arquivo Xeral de Simancas (GM 3382 MPD 27,83 e MPD 27,85).\nPara aquel momento, os can\u00f3ns eran de gran calibre, chegando a ser doce. O seu coidado corr\u00eda a cargo dos soldados e dos veci\u00f1os, que ti\u00f1an que se tornaren para facer as gardas. No ano 1774 tivo outras reformas, que non serviron de moito xa que no 1809 foi desmantelado, desco\u00f1ecendo o destino dos can\u00f3ns, tirados \u00f3 mar ou inutilizados. Despois da retirada dos franceses estableceuse no Forte un hospital militar asturiano ata 1810, e cando foi retirado o hospital, o Forte quedou abandonado e saqueado polos veci\u00f1os, ata que foi tapiada a porta no 1813. Posteriormente foi entregado \u00f3 Concello, encarg\u00e1ndose este da s\u00faa restauraci\u00f3n.\nNo 1969 foi cedido \u00f3 concello de Ribadeo por parte do estado (depend\u00eda do Ministerio do Ex\u00e9rcito), e entre 1989 e 1992 foi reconstru\u00eddo.\nNa actualidade no interior non se conserva m\u00e1is que a citada edificaci\u00f3n de planta rectangular cun pequeno sa\u00ednte realizado no seu momento para dispo\u00f1er de coci\u00f1a. Est\u00e1 realizada en cachoter\u00eda rebocada cun gran patio amurallado, conformando todo o conxunto unha planta poligonal. O muro que rodea o recinto cont\u00e9n numerosas seteiras defensivas orixinais (que non os cuarteis, reconstru\u00eddos con posterioridade), baluarte, foso e contrafortes.\nA s\u00faa funci\u00f3n foi sempre a defensa da entrada da r\u00eda de Ribadeo ante posibles ataques polo mar.\nFoi declarado baixo a protecci\u00f3n da Declaraci\u00f3n Xen\u00e9rica do Decreto do 22 de abril de 1949, e a Lei 16/1985 sobre o Patrimonio Hist\u00f3rico Espa\u00f1ol, e m\u00e1is recentemente foi declarado Ben de Interese Cultural.\nHoxe \u00e9 Sala Municipal de Exposici\u00f3ns. Constit\u00fae o \u00fanico exemplo de arquitectura militar en Ribadeo. Disp\u00f3n dun moi bo miradoiro sobre a r\u00eda de Ribadeo; no seu contorno inmediato recuperouse o cargadoiro de mineral, integrado nun parque."}
{"id": "11038", "revid": "1131", "url": "https://gl.wikipedia.org/wiki?curid=11038", "title": "Pazo de Ib\u00e1\u00f1ez", "text": "O Pazo de Ib\u00e1\u00f1ez \u00e9 un pazo de estilo neocl\u00e1sico situado en Ribadeo, que serve de casa consistorial.\nCaracter\u00edsticas.\nTam\u00e9n co\u00f1ecido como pazo do Marqu\u00e9s de Sargadelos, porque foi Antonio Raimundo Ib\u00e1\u00f1ez quen o mandou constru\u00edr a finais do s\u00e9culo XVIII sobre unha antiga edificaci\u00f3n do 1568.\nDisp\u00f3n de planta rectangular e dobre altura m\u00e1is bufarda. Est\u00e1 fabricado en perpia\u00f1os de granito e con cuberta de lousa a catro augas, cun soportal de catro pilastras na fachada principal e sobre el unha gran balconada de estilo isabelino, fundida nos antigos fornos de Sargadelos, con catro balc\u00f3ns de front\u00f3ns triangulares.\nNo muro esquerdo ten unha l\u00e1pida alusiva ao fundador de Sargadelos. No seu interior alberga tam\u00e9n outra l\u00e1pida do marqu\u00e9s de Sargadelos e varios lenzos de P\u00e9rez Couto, Prieto Cousent e P\u00e9rez Mart\u00ednez."}
{"id": "11039", "revid": "98629", "url": "https://gl.wikipedia.org/wiki?curid=11039", "title": "Ruta dos miradoiros", "text": "A ruta dos miradoiros \u00e9 unha ruta tur\u00edstica de Ribadeo establecido en 2005 que percorre miradoiros xa existentes.\nRuta.\nParte dende a Praza de Espa\u00f1a, pasando por detr\u00e1s da Torre dos Moreno e despraz\u00e1ndose polas r\u00faas da Trindade e Bispo Veres (a man dereita) cara ao miradoiro da Atalaia.\nDando a volta pola mesma r\u00faa de entrada, ou dende a parte inferior polas antigas escaleiras, chegamos \u00e1 r\u00faa Ant\u00f3n Otero que vai en direcci\u00f3n \u00e1 r\u00eda. No fondo remata no paseo mar\u00edtimo (e outras r\u00faas). Neste paseo achamos na esquerda o porto deportivo de Porcill\u00e1n, e \u00e1 dereita un dos recheos da r\u00eda. Se ascendemos pola r\u00faa Calvo Sotelo podemos continuar cara \u00f3 paseo do Faro, sempre \u00e1 vista da r\u00eda. Se collemos pola vella r\u00faa de ascenso \u00f3 pobo, chegamos a r\u00faa Viejo Pancho e pola man dereita nos metemos por unha pequena r\u00faa que vai dar a r\u00faa San Miguel. Desta p\u00e1sase, polo ameado cuartel vello, a r\u00faa Calvo Sotelo, sa\u00edndo de novo \u00f3 paseo do Faro que se percorre seguindo o car\u00f3n da R\u00eda de Ribadeo. Aqu\u00ed hai tres miradoiros: Capela de San Miguel, que fai oposici\u00f3n \u00e1 asturiana de san Rom\u00e1n, dando entre ambas o nome \u00e1 'ponte dos Santos' que une as d\u00faas ribeiras da r\u00eda, o do Cargadoiro, antigo cargadoiro de mineral, met\u00e1lico antes e de madeira agora, rodeado dun parque e que ten \u00f3 seu pe unha praia, chamada asemade do cargadoiro, e o da illa Pancha, estrutura moderna de madeira que mira sobre o mar Cant\u00e1brico e os entrantes e sa\u00edntes costeiros m\u00e1is pr\u00f3ximos.\nUnha volta al\u00ed, podemos emprende-lo retorno polo mesmo lugar ata chegar a r\u00faa Calvo Sotelo. \u00d3 fondo dela tornamos cara a dereita e xa estamos na r\u00faa de San Roque (nela podemos ver fermosos edificios burgueses, as chamadas 'casas de indianos' de primeiros do s\u00e9culo XX). Pasada a capela da Virxe do Cami\u00f1o (escasamente a 100 m.) temos a sinalizaci\u00f3n do miradoiro de Santa Cruz. Hai que afastarse 2,5\u00a0km da vila nun ascenso cunha pendente media dun 5 %. Chegados o miradoiro de Santa Cruz, completamos unha ruta de lonxitude duns 11,5\u00a0km completamente asfaltados e pavimentados."}
{"id": "11040", "revid": "98629", "url": "https://gl.wikipedia.org/wiki?curid=11040", "title": "Abjad", "text": "Un abjad \u00e9 un tipo de sistema de escritura onde hai un s\u00edmbolo para cada fonema conson\u00e1ntico, chamado \u00e1s veces consonantario. Por unha banda un abjad \u00e9 distinto do alfabeto e por outra dos abugidas polo feito de que as vogais son marcadas con diacr\u00edticos opcionais. A orixe deste termo est\u00e1 nunha palabra sen sentido utilizada como secuencia mnemot\u00e9cnica para aprender a orde das letras do alfabeto \u00e1rabe, pero aqu\u00ed se trata da orde antiga que se empregaba antes de que as letras fosen reorganizadas e agrupadas segundo o seu aspecto gr\u00e1fico. O paralelo m\u00e1is com\u00fan con esta secuencia \u00e9 o alfabeto hebreo e era as\u00ed:\nOutras d\u00faas secuencias van deste xeito:\n(A estes efectos, as mai\u00fasculas representan as \" consoantes guturais, e os d\u00edgrafos \"sh\", \"th\", \"kh\", \"dh\" e \"gh representan senllas letras. O final \"in\" representa \"tanw\u012bn\", un aspecto da gram\u00e1tica \u00e1rabe). En todas as versi\u00f3ns, as primeiras catro letras son as mesmas:\" Alif, B\u0101', J\u012bm, D\u0101l.\" Estas tres \"ordes alfab\u00e9ticas\" poden ser usadas como numerais ou a rama da numerolox\u00eda chamada isopsefia.\nTense suxerido que a palabra \"Abjad\" pode ter ra\u00edces m\u00e1is antigas en fenicio ou ugar\u00edtico. Abjades \"impuros\" (como o ar\u00e1bico) poden ter caracteres tam\u00e9n para algunhas vogais, ou diacr\u00edticos voc\u00e1licos opcionais, ou os dous; non obstante, o creador do termo, Peter T. Daniels, insiste en que so se deber\u00eda aplicar a escritas carentes de todo signo voc\u00e1lico, exclu\u00edndo deste xeito ao \u00e1rabe, hebreo e sir\u00edaco. Todos os abjads co\u00f1ecidos pertencen \u00e1 familia sem\u00edtica de escrituras, e derivan do Abjad lineal setentrional orixinario. A raz\u00f3n disto \u00e9 que as linguas sem\u00edticas te\u00f1en unha estrutura morf\u00e9mica que fai redundante ou en todo caso innecesaria a notaci\u00f3n de vogais.\nMoitas escrituras derivadas dos abjades f\u00f3ronse ampliando con s\u00edmbolos voc\u00e1licos para chegar a ser alfabetos plenos. Isto pasou sobre todo cando a escritura se adaptou a unha lingua non sem\u00edtica, sendo o caso m\u00e1is famoso a derivaci\u00f3n do alfabeto grego a partir do \"abjad\" fenicio. outras veces, os signos voc\u00e1licos aparecen en forma de pequenos puntos ou anzois en relaci\u00f3n coas letras conson\u00e1nticas, producindo un abugida como no caso do sistema de escritura amh\u00e1rico.\nUn abjad, ou \"alfabeto conson\u00e1ntico\", \u00e9 un alfabeto que non nota m\u00e1is c\u00e1s consoantes (ou que principalmente non nota m\u00e1is c\u00e1s consoantes), como no \u00e1rabe ou no hebreo. O termo prov\u00e9n das primeiras letras do alfabeto \u00e1rabe hist\u00f3rico (e non da s\u00faa versi\u00f3n actual), ou sexa \"\u02bealif\", \"b\u0101\u02be\", \"\u01e7\u012bm\" e \"d\u0101l\" (\u0623\ufe91\ufea0\ufeaa).\nAs vogais das palabras so aparecen ao ler ou ben se notan por signos auxiliares de emprego raro, principalmente diacr\u00edticos. Neste caso, estes auxiliares de lectura so se empregan en textos pedag\u00f3xicos ou relixiosos (dominio no que hai que engadir os signos de cantilaci\u00f3n). Para semellantes sistemas de escritura f\u00e1lase daquela dunha \"scriptio defectiva\", \u00abescritura defectiva\u00bb: a graf\u00eda est\u00e1 en efecto as m\u00e1is das veces incompleta e necesita que o lector co\u00f1eza xa unha palabra dada para que a poida ler correctamente.\nA maior\u00eda das escrituras que notan linguas sem\u00edticas son abjades, por raz\u00f3ns vinculadas \u00e1 estrutura morfofonol\u00f3xicas destas linguas, nas que \u00e9 posible, se se co\u00f1ecen as regras de gram\u00e1tica pertinentes, adivi\u00f1ar a posici\u00f3n e o timbre das vogais. As vogais longas dos abjades son por\u00e9n a mi\u00fado notadas por medio de \"matres lectionis\" (consoantes en funci\u00f3n voc\u00e1lica), o que fai que so haxa uns poucos abjads \u00ab puros \u00bb. O alfabeto \u00e1rabe, en certos aspectos, \u00e1s veces se aproxima m\u00e1is ao alfabeto que ao abjad.\nNos abjades, \u00e9 frecuente que as letras cambien m\u00e1is ou menos de forma segundo a s\u00faa posici\u00f3n na palabra."}
{"id": "11041", "revid": "5863", "url": "https://gl.wikipedia.org/wiki?curid=11041", "title": "Francisco del Valle-Incl\u00e1n", "text": "Francisco del Valle-Incl\u00e1n de los Santos, nado en Sobr\u00e1n (Vilagarc\u00eda de Arousa) o 29 de febreiro de 1736 e morto en Santiago de Compostela en 1804, foi un persoeiro da Universidade de Santiago de Compostela. Colexial do Colexio de San Clemente e membro do seu Claustro, xogou un importante papel nas reformas universitarias postas en marcha polos Borb\u00f3ns.\nTraxectoria.\nTivo un importante papel no nacemento da Biblioteca Universitaria de Santiago, da que foi o seu primeiro director entre 1774 e 1794. Tam\u00e9n elaborou unhas recomendaci\u00f3ns de funcionamento desta biblioteca e redactou os seus primeiros cat\u00e1logos. Negociou co Consello de Castela diversas cuesti\u00f3ns relacionadas coa posta en marcha do Plano de estudos de 1772, coa construci\u00f3n do novo edificio da Universidade, coa doaz\u00f3n da biblioteca de Felipe de Castro \u00e1 Universidade de Santiago etc.\nFoi membro da Real Sociedade Econ\u00f3mica de Santiago e o creador do primeiro xornal galego, \"El Cat\u00f3n Compostelano\" (1800)."}
{"id": "11044", "revid": "1131", "url": "https://gl.wikipedia.org/wiki?curid=11044", "title": "Valle-Incl\u00e1n (hom\u00f3nimos)", "text": "O apelido Valle-Incl\u00e1n pode referirse a:"}
{"id": "11045", "revid": "12452", "url": "https://gl.wikipedia.org/wiki?curid=11045", "title": "Valle Incl\u00e1n", "text": ""}
{"id": "11048", "revid": "15490", "url": "https://gl.wikipedia.org/wiki?curid=11048", "title": "Moshe Katsav", "text": "Moshe Katsav (\u05de\u05b9\u05e9\u05c1\u05b6\u05d4 \u05e7\u05b7\u05e6\u05bc\u05b8\u05d1 M\u014d&amp;#X161;eh Qa\u1e63\u1e63\u0101\u1e07), nado o 5 de decembro de 1945, foi presidente de Israel de 1 de agosto de 2000 ata 1 de xullo de 2007.\nTraxectoria.\nMoshe Katsav naceu en Yazd, Ir\u00e1n, pero xa de rapaz a s\u00faa familia moveuse a Teher\u00e1n ata que en agosto de 1951 emigra a Israel. Ingresou no Likud e converteuse no alcalde da pequena cidade de Kiryat Malachi,e despois foi elixido membro do Knesset. O 30 de decembro de 2010 un tribunal de Tel Aviv condenouno por violaci\u00f3n, acoso sexual e outros delitos."}
{"id": "11049", "revid": "114718", "url": "https://gl.wikipedia.org/wiki?curid=11049", "title": "Manuel Lu\u00eds Acu\u00f1a", "text": "Manuel Lu\u00eds Acu\u00f1a Sarmiento, nado en Sobrado (A Pobra de Trives) o 3 de outubro de 1899 e finado en Ourense o 19 de agosto de 1975, foi un xornalista e poeta galego.\nTraxectoria.\nFillo e neto de mestres, en 1920 trasladouse a Allariz coa familia. Tras facer maxisterio por libre, ingresou en 1928 no Corpo Nacional de Maxisterio, e exerceu en Ourense, A Coru\u00f1a e Madrid. Na Coru\u00f1a foi profesor da Escola de Insi\u00f1o Galego creada polas Irmandades da Fala. Codirixiu con Xoh\u00e1n Lu\u00eds Ramos Colem\u00e1n a p\u00e1xina cultural \"Viernes Literarios\" de \"La Regi\u00f3n\" e foi membro do consello de redacci\u00f3n de \"Escuela del Trabajo\". \nMilitante do Partido Galeguista, trala Guerra Civil espa\u00f1ola foi v\u00edtima da depuraci\u00f3n franquista do maxisterio, polo que se viu obrigado a dedicarse ao ensino privado.\nIntegrante da Xeraci\u00f3n do 31, \u00e9 autor dun \u00fanico libro, \"F\u00edrgoas\", publicado pola editorial N\u00f3s en 1933. A comezos do s\u00e9culo XXI, entre 2002 e 2003, foi inclu\u00eddo na Biblioteca Galega 120."}
{"id": "11050", "revid": "5312", "url": "https://gl.wikipedia.org/wiki?curid=11050", "title": "Partido Galego Social Dem\u00f3crata", "text": "O Partido Galego Social Democr\u00e1ta (PGSD) foi un partido nacionalista galego.\nHistoria.\nFundouse co nome de Uni\u00f3n Social-Dem\u00f3crata Galega en marzo de 1974, dirixido por Xos\u00e9 Lu\u00eds Fontenla Rodrigues e Alfonso Zulueta de Haz. Era partidario da autodeterminaci\u00f3n co fin de integrarse posteriormente nun Estado Federal. A s\u00faa ideolox\u00eda defend\u00eda un socialismo democr\u00e1tico, humanista, personalista e comunitario \nTan s\u00f3 tivo algunha implantaci\u00f3n nas cidades. Formou parte do Consello de Forzas Pol\u00edticas Galegas (1976), abandon\u00e1ndoo xunto coa UPG en 1977 por discrepancias sobre o di\u00e1logo coas forzas estatais. Con todo, o PGSD abandonou logo da elecci\u00f3n de Zulueta de Haz en marzo de 1977 como principal dirixente os postulados m\u00e1is esquerdistas, aceptando a autonom\u00eda. Formaban tam\u00e9n parte da direcci\u00f3n Avelino Pousa Antelo, Xos\u00e9 Manteiga Pedrares Quico Dom\u00ednguez e Ram\u00f3n Barral. Achegouse ao Partido Popular Galego, de ideolox\u00eda dem\u00f3crata-cristi\u00e1, co que participou nas elecci\u00f3ns xerais de 1977. Os malos resultados 23\u00a0014 votos (2,04 %) propiciaron a formaci\u00f3n dun novo partido, formado polo PGSD e o PPG, co nome de Partido Galeguista e a desaparici\u00f3n do PGSD."}
{"id": "11053", "revid": "98629", "url": "https://gl.wikipedia.org/wiki?curid=11053", "title": "Carlo Azeglio Ciampi", "text": "Carlo Azeglio Ciampi, avogado nado o 9 de decembro de 1920, foi presidente de Italia de 13 de maio de 1999 ata 15 de maio de 2006. Actualmente \u00e9 senador vitalicio.\nBiograf\u00eda.\nCarlo Azeglio Ciampi naceu o 9 de setembro de 1920 en Livorno. Licenciouse en Literatura en 1941 na \"Scuola Normale\" de Pisa, gradu\u00e1ndose logo en Dereito na Universidade de Pisa en 1946. Ese mesmo ano empezou a traballar no Banco de Italia. En 1960 foi ascendido para traballar na administraci\u00f3n central do Banco e en 1973 converteuse en secretario xeral, vicedirector xeral en 1976 e director xeral en 1978. En outubro de 1979 finalmente chegou aos cargos de Gobernador do Banco de Italia e presidente do \"Ufficio Italiano Cambi\", cargos que ocupou at\u00e9 1993.\nDesde abril de 1993 at\u00e9 maio de 1994 foi primeiro ministro, exercendo un goberno \"t\u00e9cnico\" durante un per\u00edodo de transici\u00f3n. Pouco despois ocupou o cargo de ministro do Tesouro, de 1996 at\u00e9 maio de 1999, durante os gobernos de Romano Prodi e Massimo D'Alema, traballando en introducir o Euro en Italia.\nO 13 de maio de 1999 foi nomeado \"Presidente da Rep\u00fablica Italiana\" polo Parlamento. O 5 de maio de 2005 recibiu o Premio Carlomagno na cidade de Aquisgr\u00e1n. A \"\u00c9cole Normale Sup\u00e9rieure\" de Par\u00eds converteuno doutor \"honoris causa\" o 15 de xu\u00f1o do mesmo ano. Durante o seu mandato, Ciampi mantivo, mediante viaxes ao exterior de Italia boas relaci\u00f3ns con distintos pa\u00edses do globo, mentres que na fronte interna se transformaba nun punto de referencia tanto para l\u00edderes opositores como para l\u00edderes gobernamentais. Ao finalizar o seu mandato, Ciampi renunciou a unha eventual reelecci\u00f3n para 7 anos m\u00e1is, aducindo \u00e1 s\u00faa avanzada idade (86 anos) e optando pola senatur\u00eda vitalicia disposta para os expresidentes, deixando o cargo o 15 de maio de 2006, sendo sucedido por Giorgio Napolitano."}
{"id": "11054", "revid": "98629", "url": "https://gl.wikipedia.org/wiki?curid=11054", "title": "Akihito", "text": "Akihito (\u660e\u4ec1), nado o 23 de decembro de 1933, foi o emperador do Xap\u00f3n dende o 7 de xaneiro de 1989, entronizado o 12 de novembro de 1990, ata a s\u00faa abdicaci\u00f3n o 30 de abril de 2019. Akihito \u00e9 o fillo m\u00e1is vello de Hirohito e Nagako, separado dos seus pais e educado por preceptores ata que en 1940 ingresou na escola Gakushuin.\nTraxectoria.\nQuinto fillo e maior dos var\u00f3ns do Emperador Sh\u014dwa (Hirohito) e da Emperatriz K\u014djun (Nagako). Foi separado dos seus pais aos trece anos, e recibe o t\u00edtulo de pr\u00edncipe Tsugu (\u7d99\u5bae Tsugu no miya). Akihito foi educado por preceptores privados e estudou entre 1940 e 1952 na Escola Superior Gakushuin de Toquio. Durante o bombardeo de Toquio en marzo de 1945, foi evacuado da cidade xunto co seu irm\u00e1n m\u00e1is novo, o pr\u00edncipe Masahito (que desde esa \u00e9poca leva o t\u00edtulo de pr\u00edncipe Hitachi). Baixo a ocupaci\u00f3n estadounidense trala segunda guerra mundial, Elizabeth Gray Viningel deulle clases de ingl\u00e9s. Durante un breve per\u00edodo estuda no departamento de Ciencias Pol\u00edticas da Escola Superior Gakushuin.\nAkihito foi investido como pr\u00edncipe herdeiro (\u7acb\u592a\u5b50\u306e\u793c \"Rit'taishi no Rei\") no Palacio Imperial o 10 de novembro de 1952. En xu\u00f1o de 1953, foi o encargado de representar ao Xap\u00f3n na coroaci\u00f3n da ra\u00ed\u00f1a Isabel II do Reino Unido."}
{"id": "11055", "revid": "22570", "url": "https://gl.wikipedia.org/wiki?curid=11055", "title": "Abdullah II de Xordania", "text": "Abdullah II ibn al-Hussein (en lingua \u00e1rabe \u0639\u0628\u062f\u0627\u0644\u0644\u0647 \u0627\u0644\u062b\u0627\u0646\u064a \u0628\u0646 \u0627\u0644\u062d\u0633\u064a\u0646), nado en Am\u00e1n o 30 de xaneiro de 1962, \u00e9 o rei de Xordania dende o 7 de febreiro de 1999, dende a morte de seu pai, o rei Hussein I. Est\u00e1 casado con Rania Al-Yassin dende o 10 de xu\u00f1o de 1993 e ten catro fillos: Hussein, Iman, Salma e Hashem.\nNaceu en Amm\u00e1n, fillo do rei Hussein I e a s\u00faa segunda esposa, a brit\u00e1nica Antoinette Avril Gardiner (convertida ao islam como \"Princesa Muna al-Hussein (Desexo de Hussein))\". Estudou no Colexio Educativo Isl\u00e1mico, na capital xordana, os seus estudos b\u00e1sicos, viaxando logo a Inglaterra para continualos na Escola Saint Edmund e de a\u00ed pasou \u00e1 Escola Eaglebrook e \u00e1 Academia Deerfield nos Estados Unidos para os seus estudos secundarios.\nPouco antes de morte do seu pai, este nomeouno pr\u00edncipe sucesor, substitu\u00edndo nesta posici\u00f3n a El Hassan bin Talal, o irm\u00e1n de Hussein que portara ese cargo desde 1965. Non foi a m\u00e1is popular das s\u00faas decisi\u00f3ns, pois a nai de Abdullah, Antoinette Avril Gardiner, comunmente co\u00f1ecida como Toni Gardiner, era brit\u00e1nica e moitas persoas en Xordania cr\u00edan inadecuado que Abdullah fora o herdeiro do trono haxem\u00ed, o cal ten unha descendencia directa do profeta Mahoma (Abdal\u00e1 pertence \u00e1 43\u00aa xeraci\u00f3n de descendentes directos de Mahoma)."}
{"id": "11056", "revid": "839", "url": "https://gl.wikipedia.org/wiki?curid=11056", "title": "Nursultan Nazarbayev", "text": "Nursultan \u00c4bi\u015ful\u0131 Nazarbayev (en casaco cir\u00edlico \"\u041d\u04b1\u0440\u0441\u04b1\u043b\u0442\u0430\u043d \u04d8\u0431\u0456\u0448\u04b1\u043b\u044b \u041d\u0430\u0437\u0430\u0440\u0431\u0430\u0435\u0432\"), nado o 6 de xullo de 1940 en \u015eamal\u011fan, distrito de Qarasa\u00fd, RSS de Casaquist\u00e1n, \u00e9 un pol\u00edtico casaco, que foi Presidente de Casaquist\u00e1n dende 1990 ata 2019.\nTraxectoria.\nEntre 1984 e 1989 foi primeiro ministro da Rep\u00fablica Socialista Sovi\u00e9tica de Casaquist\u00e1n, cando esta a\u00ednda formaba parte da Uni\u00f3n Sovi\u00e9tica. En 1990 foi elixido presidente da RSS de Casaquist\u00e1n e mantivo o posto tras a ca\u00edda da URSS e a independencia do pa\u00eds\nO 19 de marzo de 2019 anunciou por sorpresa a s\u00faa dimisi\u00f3n tras practicamente 30 anos \u00e1 fronte de Casaquist\u00e1n. Nazarb\u00e1yev, de 78 anos de idade, fixo p\u00fablica a s\u00faa decisi\u00f3n a trav\u00e9s dunha alocuci\u00f3n televisada polos principais canais do pa\u00eds. \u00abEste ano cumplir\u00e1nse 30 anos desde que ocupo o cargo m\u00e1s alto. O pobo outorgoume a posibilidade de ser o primeiro presidente do Casaquist\u00e1n independente\u00bb, dixo ante as c\u00e1maras despois de dar a co\u00f1ecer a s\u00faa renuncia. Foi o pol\u00edtico que m\u00e1is tempo permaneceu no poder en todo o espazo post-sovi\u00e9tico. \nPor\u00e9n, o l\u00edder casaco non se apartar\u00e1 demasiado dos centros de poder. Segundo as s\u00faas palabras, manterase \u00e1 fronte do Consello de Seguridade da rep\u00fablica, do Consello Constitucional e do seu partido \"Nur Otan\", o maioritario no Parlamento. At\u00e9 que se celebren unhas novas elecci\u00f3ns para elixir ao seu sucesor, o presidente en funci\u00f3ns \u00e9 Kassim-Jomart Tokayev, que ocupaba o cargo de presidente do Senado.\nA primeira medida adoptada polo Parlamento casaco, tras renunciar Nursult\u00e1n Nazarb\u00e1yev ao seu cargo de Xefe do Estado e tras tomar posesi\u00f3n o novo presidente interino, Kasim-Zhomart Tok\u00e1yev, foi a de mudar o nome da capital, Astana, cuxo nome \u00e9 agora o mesmo que o do \"pai da Naci\u00f3n\", Nursult\u00e1n."}
{"id": "11060", "revid": "47401", "url": "https://gl.wikipedia.org/wiki?curid=11060", "title": "Mwai Kibaki", "text": "Emilio Mwai Kibaki, nado en Kerugoya o 15 de novembro de 1931 e finado o 21 de abril de 2022, foi un economista e politic\u00f3logo kenyano, presidente do seu pa\u00eds dende o 30 de decembro de 2002 at\u00e9 2013.\nTraxectoria.\nNaceu en Othaya, no distrito de Nyeri, no seo da etnia Kikuyu. Estudou econ\u00f3micas, historia e ciencia pol\u00edtica na Universidade de Makerere, en Kampala, Uganda e fixo o doutoramento no Reino Unido."}
{"id": "11061", "revid": "98629", "url": "https://gl.wikipedia.org/wiki?curid=11061", "title": "Anote Tong", "text": "Anote Tong, nado en 1952, \u00e9 presidente de Quiribati dende 2003. \u00c9 fillo dun emigrante chin\u00e9s asentado nas Illas Gilbert despois da segunda guerra mundial e dunha muller xilbertesa, graduouse na Escola de Econom\u00eda de Londres."}
{"id": "11062", "revid": "88215", "url": "https://gl.wikipedia.org/wiki?curid=11062", "title": "Roh Moo-hyun", "text": "Roh Moo-hyun(\ub178\ubb34\ud604), nado o 1 de setembro de 1946 e finado o 23 de maio de 2009, foi presidente de Corea do Sur dende o 25 de febreiro de 2003. O 12 de marzo de 2004 a Asemblea Nacional aprobou unha moci\u00f3n suspend\u00e9ndoo das s\u00faas funci\u00f3ns, pero o Tribunal Constitucional anulou esta decisi\u00f3n o 14 de maio de 2004."}
{"id": "11063", "revid": "839", "url": "https://gl.wikipedia.org/wiki?curid=11063", "title": "Xabir al-Ahmad al-Xabir al-Saba", "text": "Xabir al-Ahmad al-Xabir al-Saba (en ), nado o 29 de xu\u00f1o de 1926 e finado o 15 de xaneiro de 2006, foi emir de Kuwait dende decembro de 1977 ata a s\u00faa morte.\nTraxectoria.\nFoi o terceiro fillo do emir Ahmad al-Xabir al-Saba. En 1962 foi nomeado ministro de econom\u00eda e facenda, e en 1965 primeiro ministro. Converteuse en pr\u00edncipe herdeiro en 1966.\nFoi deposto pola invasi\u00f3n iraqu\u00ed de Kuwait en 1990, polo que entre o 2 de agosto de 1990 e o 14 de marzo de 1991 estivo exiliado en Arabia Saudita e Bahrein. Foi sucedido polo seu irm\u00e1n Sabah al-Ahmad al-Jabir al-Sabah."}
{"id": "11064", "revid": "34681", "url": "https://gl.wikipedia.org/wiki?curid=11064", "title": "Khamtai Siphandon", "text": "Khamtai Siphandon, nado o 8 de febreiro de 1924, \u00e9 un pol\u00edtico de Laos, Presidente do seu pa\u00eds dende febreiro de 1998 e l\u00edder do Partido Revolucionario Popular de Laos dende 1992 at\u00e9 o 8 de xu\u00f1o de 2006, cando foi substitu\u00eddo por Choummaly Sayasone."}
{"id": "11065", "revid": "181", "url": "https://gl.wikipedia.org/wiki?curid=11065", "title": "Khamtay Siphandon", "text": ""}
{"id": "11066", "revid": "22570", "url": "https://gl.wikipedia.org/wiki?curid=11066", "title": "Prijepolje", "text": "Prijepolje (\u041f\u0440\u0438\u0458\u0435\u043f\u043e\u0459\u0435 en serbio) \u00e9 un concello de Serbia, localizado nas beiras dos r\u00edos Lim e Milesevka, nos seus 824\u00a0km\u00b2 viven 46.525 habitantes.\nHistoria.\nFundouse en 1234 arredor do mosteiro de Mileseva, onde est\u00e1 a tumba do rei Vladislav I de Serbia"}
{"id": "11068", "revid": "88215", "url": "https://gl.wikipedia.org/wiki?curid=11068", "title": "Emil Z\u00e1topek", "text": "Emil Z\u00e1topek, nado en Kop\u0159ivnice o 19 de setembro de 1922 e finado en Praga o 21 de novembro de 2000, co\u00f1ecido como a \"locomotora checa\", foi un atleta checo co\u00f1ecido por ga\u00f1ar tres medallas de ouro en atletismo nos Xogos Ol\u00edmpicos de Helsinqui. Ga\u00f1ou o ouro en 5.000 m e 10.000 m, pero a terceira medalla conseguiuna de xeito case que incr\u00edbel, competindo por primeira vez na s\u00faa vida na marat\u00f3n.\nZ\u00e1topek foi o primeiro atleta en romper a barreira dos 29 minutos nos 10.000 metros no ano 1954. En 1951 xa correra por baixo da hora nos 20\u00a0km. En total conseguiu 18 r\u00e9cords do mundo. Est\u00e1 considerado como un dos mellores corredores do s\u00e9culo XX e tam\u00e9n foi co\u00f1ecido polos seus brutais m\u00e9todos de adestramento.\nTraxectoria.\nNaceu en Kop\u0159ivnice en 1922, cidade pertencente ent\u00f3n a Checoslovaquia, o mesmo d\u00eda que Dana Z\u00e1topkov\u00e1, que m\u00e1is tarde se converter\u00eda na s\u00faa muller. \nAos 16 anos, ingresou na escola profesional, traballando como aprendiz, na f\u00e1brica de zapatillas \"Bata\" de Zlin, situada a cen quil\u00f3metros ao sur de Ostrava. Segundo o propio Z\u00e1topek: \"un d\u00eda, o adestrador da f\u00e1brica, que era moi estrito, sinalou a catro mozos, inclu\u00edndome a min, e mandounos correr nunha carreira. Eu dixen que era feble e que non estaba en forma para correr, pero o adestrador mandoume facer un reco\u00f1ecemento f\u00edsico, e o m\u00e9dico dixo que estaba perfectamente ben. As\u00ed que ti\u00f1a que correr, e cando comecei, sent\u00edn que quer\u00eda ga\u00f1ar. Pero s\u00f3 quedei segundo. Ese foi o xeito en que comezou\". Dende ese momento, Z\u00e1topek comezou a interesarse seriamente en correr.\nCatro anos despois, en 1944, bateu os r\u00e9cords checos nos 2.000, 3.000 e 5.000 metros. Foi escollido para formar parte do equipo nacional checo nos Campionatos de Europa de 1946. Terminou quinto nos 5.000 m, batendo o seu propio r\u00e9cord checo de 14:50, marcando 14:25.\nCompetici\u00f3n.\nZ\u00e1topek debutou internacionalmente nos Xogos Ol\u00edmpicos de Londres, ga\u00f1ando os 10.000 m (a s\u00faa segunda carreira nesa distancia) e rematando segundo por detr\u00e1s de Gaston Reiff nos 5.000 m.\nO ano seguinte, Z\u00e1topek bateu d\u00faas veces o r\u00e9cord mundial nos 10000 m. Tam\u00e9n estableceu r\u00e9cords nos 5.000 m (1954), 20\u00a0km (en d\u00faas ocasi\u00f3ns en 1951), 25\u00a0km (1952 e 1955), e 30\u00a0km (1952).\nGa\u00f1ou os 5.000 m e os 10.000 m nos Campionatos de Europa de 1950 e os 10.000 m nos seguintes Europeos. \nNos Xogos Ol\u00edmpicos de Helsinqui Z\u00e1topek ga\u00f1ou o ouro en 5000 m e 10000 m, pero a terceira medalla conseguiuna de xeito formidable, competindo por primeira vez na s\u00faa vida nunha marat\u00f3n. Tam\u00e9n bateu os r\u00e9cords Ol\u00edmpicos en cadanseu evento. A s\u00faa vitoria nos 5000 m chegou despois dunha gran \u00faltima volta en 57.5 segundos, durante os cales pasou da cuarta praza \u00e1 primeira mentres Christopher Chataway, que \u00eda segundo despois de ser adiantado por Z\u00e1topek tropezou no chan e caeu.\nD\u00faas semanas antes dos Xogos Ol\u00edmpicos de Melbourne, Z\u00e1topek foi operado dunha hernia, a\u00ednda as\u00ed rematou sexto na marat\u00f3n. Z\u00e1topek retirouse despois da seguinte tempada.\nZ\u00e1topek ti\u00f1a un estilo caracter\u00edstico de correr, moi criticado para o que na \u00e9poca se considerar\u00eda un estilo eficaz. Torc\u00eda a cabeza a mi\u00fado, coa cara contraida polo esforzo, mentres o seu torso pivotaba de lado a lado. Xem\u00eda a mi\u00fado atronadoramente, o que lle valeu o alcume da \"locomotora checa\". Cando lle preguntaban sobre os seus xestos el respond\u00eda: \"Non \u00e9 ximnasia ou patinaxe sobre xeo, xa ves\". Ademais adestraba fixera sol ou nevara, e a mi\u00fado usaba botas en troques de zapatillas de deporte.\nSempre estaba disposto a darlles consellos aos outros corredores. Un exemplo que case sempre daba era estar sempre relaxado e mentres corr\u00edan tocaba suavemente a punta do seu polgar coa punta dos seus dedos. S\u00f3 facendo este leve contacto asegur\u00e1base de que os ombreiros e os brazos permaneceran relaxados.\nDerradeiros anos.\nConsiderado un heroe no seu pa\u00eds natal, Z\u00e1topek foi unha figura influente dentro do Partido Comunista de Checoslovaquia. Apoiou a ala democr\u00e1tica do seu partido, e despois da Primavera de Praga, foi expulsado do ex\u00e9rcito e do partido. Tras isto conseguiu traballo nunha empresa que realizaba prospecci\u00f3ns en busca de recursos naturais en Bohemia.\nZ\u00e1topek morreu despois dunha longa enfermidade, en 2000 \u00e1 idade de 78 anos. Nese mesmo ano, en decembro do 2000 foi premiado postumamente coa Medalla Pierre de Coubertin un importante galard\u00f3n en reco\u00f1ecemento ao esp\u00edrito ol\u00edmpico.\nVida familiar.\nA s\u00faa dona Dana Z\u00e1topkov\u00e1 (nada o mesmo d\u00eda que o seu esposo) foi unha atleta excepcional no lanzamento de xavelina. Ga\u00f1ou a medalla de ouro nesta disciplina nos Xogos Ol\u00edmpicos de Helsinqui e a medalla de prata nos Xogos Ol\u00edmpicos de Melbourne."}
{"id": "11069", "revid": "5312", "url": "https://gl.wikipedia.org/wiki?curid=11069", "title": "Partido Popular Galego", "text": "O Partido Popular Galego (PPG) foi un partido galeguista de centro dos anos da transici\u00f3n.\nFundouse en xullo de 1976 ao se unir a Uni\u00f3n Democr\u00e1tica de Galicia, liderada por Xaime Illa Couto, e Esquerda Democr\u00e1tica Galega, liderada por Fernando Garc\u00eda Agud\u00edn e ligada \u00e1 Izquierda Democr\u00e1tica de Joaqu\u00edn Ruiz-Gim\u00e9nez. No seo do partido establec\u00e9ronse d\u00faas posici\u00f3ns, os partidarios do mantemento do partido cuns claros sinais galeguistas e os partidarios da integraci\u00f3n na UCD, este \u00faltimo grupo acabar\u00e1 marchando do PPG antes das elecci\u00f3ns de 1977.\nIdeolox\u00eda.\nDefin\u00edase como galeguista, federalista e de inspiraci\u00f3n humanista e comunitaria. Buscaba conectar coas clases medias e sectores ilustrados do pa\u00eds co fin de que non se identificase nacionalismo con independentismo revolucionario. Pretend\u00eda ser a versi\u00f3n galega dos partidos europeos que integraban a Internacional democratacristi\u00e1; particularmente ti\u00f1a como referencia a CDU alem\u00e1. Pretend\u00eda asumir a herdanza nacionalista do Partido Galeguista da II Rep\u00fablica.\nTraxectoria.\nParticipou nas actividades do Equipo Democr\u00e1ta Cristiano del Estado Espa\u00f1ol, a\u00ednda que non se integrou nel. Acudiu como observador \u00e1 constituci\u00f3n do Consello de Forzas Pol\u00edticas Galegas pero as diferenzas ideol\u00f3xicas coa UPG impediron a s\u00faa integraci\u00f3n nel. Mantivo, por\u00e9n conversas co Partido Socialista Galego, outro integrante do Consello, para concorrer xuntos \u00e1s elecci\u00f3ns, opci\u00f3n que non chegou a materializarse. Contou co apoio de notables e galeguistas hist\u00f3ricos que dende moi cedo se viron tentados por ofertas das forzas pol\u00edticas estatais de centro-dereita que pretend\u00edan galeguizar as s\u00faas mensaxes.\nFinalmente, nas elecci\u00f3ns xerais de 1977 foi en coalici\u00f3n co Partido Galego Social Dem\u00f3crata para o Congreso e coa Candidatura Democr\u00e1tica Galega para o Senado. Os malos resultados da coalici\u00f3n nas elecci\u00f3ns, 23.014 votos, fixo que unha parte dos militantes volvera \u00e1s teses da uni\u00f3n coa UCD, mentres que o grupo maioritario buscaba o espazo do galeguismo de centro procurando o apoio de galeguistas hist\u00f3ricos como Manuel Beiras ou Ram\u00f3n Mart\u00ednez L\u00f3pez. A sinton\u00eda entre persoeiros como Avelino Pousa Antelo e Xaime Illa, fixo frutificar a idea. Isto supuxo a desaparici\u00f3n do PPG ao refundar co PGSD o Partido Galeguista, integr\u00e1ndose o sector contrario na UCD.\nO Partido Popular Galego foi un partido de cadros que tan s\u00f3 ti\u00f1a 117 afiliados en 1977. Gonzalo Rey Lama foi o seu secretario executivo entre 1977 e 1978.\nEntre os seus membros figuraron Carlos Bali\u00f1as Fern\u00e1ndez e Xerardo Fern\u00e1ndez Albor, captado por Manuel Fraga Iribarne para asumir \u00e1 candidatura \u00e1 Xunta de Galicia por Alianza Popular."}
{"id": "11073", "revid": "132", "url": "https://gl.wikipedia.org/wiki?curid=11073", "title": "Santander do Sur", "text": ""}
{"id": "11076", "revid": "92340", "url": "https://gl.wikipedia.org/wiki?curid=11076", "title": "Vaira V\u012b\u0137e-Freiberga", "text": "Vaira V\u012b\u0137e-Freiberga, nada en Riga o 1 de decembro de 1937, \u00e9 unha pol\u00edtica letoa, elixida presidenta do seu pa\u00eds en 1999. O 8 de xullo de 2007 foi substitu\u00edda por Valdis Zatlers."}
{"id": "11077", "revid": "98629", "url": "https://gl.wikipedia.org/wiki?curid=11077", "title": "\u00c9mile Lahoud", "text": "\u00c9mile Geamil Lahoud (en ) nado o 12 de xaneiro de 1936, foi l presidente do L\u00edbano entre 1998 e 23 de novembro de 2007. De relixi\u00f3n crist\u00e1n maronita, \u00e9 fillo do xeneral Jamil Lahoud, un dos l\u00ednderes da independencia libanesa.\nDebido \u00e1 presi\u00f3ns pol\u00edticas da Siria o seu mandato, que rematar\u00eda en 2004 foi estendido ata 2007."}
{"id": "11078", "revid": "23204", "url": "https://gl.wikipedia.org/wiki?curid=11078", "title": "Letsie III", "text": "Letsie III, nado como David Mohato Bereng Seeiso o 17 de xullo de 1963, \u00e9 o rei de Lesoto.\nTraxectoria.\nSucedeu ao seu pai, Moshoeshoe II, cando este se viu forzado a se exiliar en 1990. En 1995 produciuse a restauraci\u00f3n do seu pai, pero morreu nun accidente de circulaci\u00f3n, e Letsie converteuse de novo en rei. Educado no Reino Unido ata que entrou na Universidade de Lesoto, gradu\u00e1ndose en dereito, de novo volta ao Reino Unido para os seus estudos de posgrao. En 1989 regresa definitivamente a Lesoto."}
{"id": "11079", "revid": "98629", "url": "https://gl.wikipedia.org/wiki?curid=11079", "title": "Hans Adam II de Liechtenstein", "text": "Hans-Adam II (cuxo nome completo \u00e9 Johannes \"Hans\" Adam Ferdinand Aloys Josef Maria Marko d'Aviano Pius), nado o 14 de febreiro de 1945, \u00e9 o Pr\u00edncipe soberano de Liechtenstein dende 1989. Fillo de Francisco Xos\u00e9 II e de Gina von Wilczek.\nO 14 de agosto de 2004 decidiu traspasar as s\u00faas funci\u00f3ns, pero non o t\u00edtulo ao pr\u00edncipe herdeiro, Alois."}
{"id": "11080", "revid": "98629", "url": "https://gl.wikipedia.org/wiki?curid=11080", "title": "Valdas Adamkus", "text": "Valdas V. Adamkus, nado o 3 de novembro de 1926, foi o presidente de Lituania dende o 12 de xullo de 2004. Anteriormente fora presidente entre 1998 e 2003.\nPremios e distinci\u00f3ns.\nFoi nomeado doutor honoris causa en Leis pola Universidade Cat\u00f3lica de Am\u00e9rica en 1998."}
{"id": "11082", "revid": "1131", "url": "https://gl.wikipedia.org/wiki?curid=11082", "title": "Afonso Eanes do Coton", "text": "Afonso Eanes do Coton (tam\u00e9n Alfonso Eanes de Cot\u00f3n ou Afons\u2019Eanes) foi un trobador galego do s\u00e9culo XIII, activo nas cortes de Fernando III e Afonso X. \u00c9 un persoeiro reco\u00f1ecido en Negreira, levando un premio de poes\u00eda o seu nome e sendo a s\u00faa figura de cer\u00e1mica de Sargadelos a que entrega devandito concello aos seus visitante m\u00e1is ilustres. Tam\u00e9n ten unha r\u00faa co seu nome en Cidade Real.\nTraxectoria.\nSuponse que naceu, a finais do s\u00e9culo XII ou xa no s\u00e9culo XIII, na localidade coru\u00f1esa de Negreira, onde est\u00e1 o pazo do Cot\u00f3n. Tam\u00e9n existen teor\u00edas que sit\u00faan o seu nacemento en Santiago de Compostela debido a que o seu suposto pai (Iohannes Cothon) ti\u00f1a casa al\u00ed.\nEanes do Coton pres\u00e9ntase como escudeiro, polo que probablemente descenda dunha familia da baixa nobreza, outro indicio \u00e9 o feito de que reproba aos trobadores que cobran pola s\u00faa arte. Existe constancia da s\u00faa participaci\u00f3n en campa\u00f1as de reconquista levadas a cabo por Fernando III, da s\u00faa obra ded\u00facese que tam\u00e9n participou no cerco a Xa\u00e9n de 1246 e nas tomas de Sevilla e de C\u00f3rdoba. Percorreu boa parte do Cami\u00f1o Franc\u00e9s por estar namorado dunha muller da que pouco sab\u00eda.\nNa corte de Fernando III mant\u00e9n produci\u00f3n literaria con Martin Soares, Johan Soares Coelho e Roi Gomez de Briteiros. As\u00ed mesmo co\u00f1ece a Gon\u00e7alo Eanes do Vinhal e a Pero da Ponte.\nPara os seus contempor\u00e1neos era un vividor de moi m\u00e1 reputaci\u00f3n, abarregado cunha tal Mar\u00eda P\u00e9rez Balteira de fama a\u00ednda peor que a s\u00faa. \nMartin Soares ac\u00fasao de levar mala vida nunha cantiga. Segundo conta Afonso X, Eanes do Coton foi asasinado por Pero da Ponte, ao parecer nunha taberna de Cidade Real (co\u00f1ecida daquela como Vila Real) en torno ao ano 1266.\nObra.\nCons\u00e9rvanse quince cantigas de escarnio e maldicir, d\u00faas cantigas de amigo e dous tenzons con Pero da Ponte. Ademais existen d\u00fabidas sobre a autor\u00eda doutras d\u00faas cantigas de escarnio, unha cantiga de amor e outra de amigo."}
{"id": "11089", "revid": "56817", "url": "https://gl.wikipedia.org/wiki?curid=11089", "title": "32", "text": ""}
{"id": "11100", "revid": "132", "url": "https://gl.wikipedia.org/wiki?curid=11100", "title": "Vicedo", "text": ""}
{"id": "11103", "revid": "1576", "url": "https://gl.wikipedia.org/wiki?curid=11103", "title": "Lugares do Vicedo", "text": "Galicia \u2192 Parroquias de Galicia \u2192 Lugares de Galicia \u2192 Lugares do Vicedo"}
{"id": "11105", "revid": "1888", "url": "https://gl.wikipedia.org/wiki?curid=11105", "title": "Ram\u00f3n Afonso", "text": "Ram\u00f3n Afonso Gonz\u00e1lez, nado en Videferre (O\u00edmbra) en 1936 e finado en 2006, foi un escritor e poeta galego.\nTraxectoria.\nFoi columnista do diario \"La Regi\u00f3n\", onde firmaba como \"Ramon de Videferre\". Colaborou co diario \"Noticias de Barroso\", publicaci\u00f3n fundada polo Padre Fontes (p\u00e1rroco de Vilar de Perdices, Montalegre, Portugal). Emprega unha linguaxe sinxela e popular."}
{"id": "11106", "revid": "1131", "url": "https://gl.wikipedia.org/wiki?curid=11106", "title": "Afonso Lopez de Baian", "text": "Afonso Lopez de Baian foi un trobador portugu\u00e9s, que estivo activo na corte de Fernando III de Castela entre 1245 e 1253 e na de Afonso III de Portugal entre 1253 e 1280.\nTraxectoria.\n\u00c9 autor de 10 textos: d\u00faas cantigas de amor, catro cantigas de amigo, d\u00faas cantigas de escarnio, unha parodia literaria e unha s\u00e1tira pol\u00edtica.\nUnha das s\u00faas cantigas de escarnio ridiculiza a Mendo Rodrigues de Briteiros, alcum\u00e1ndoo \"Don Belpelho\" e a outros infantes de Afonso III. A cantiga est\u00e1 inspirada na forma en que se narra no \"Cantar de Rold\u00e1n\" o consello dos acompa\u00f1antes de Carlomagno."}
{"id": "11107", "revid": "1576", "url": "https://gl.wikipedia.org/wiki?curid=11107", "title": "Java", "text": "O termo Java pode referirse a:\nNon confundir con:"}
{"id": "11108", "revid": "1131", "url": "https://gl.wikipedia.org/wiki?curid=11108", "title": "Python", "text": "Python \u00e9 unha linguaxe de programaci\u00f3n creada por Guido van Rossum no ano 1990.\n\u00c9 comparado habitualmente con TCL, Perl, Scheme, Java e Ruby. Na actualidade Python desenv\u00f3lvese como un proxecto de c\u00f3digo aberto, administrado pola Python Software Foundation. A \u00faltima versi\u00f3n estable da linguaxe \u00e9 a 3.6.5.\nHistoria e caracter\u00edsticas.\nPython \u00e9 considerado como \"a oposici\u00f3n leal\" a Perl, linguaxe co cal mant\u00e9n unha rivalidade amigable. Os usuarios de Python consideran a este moito m\u00e1is limpo e elegante para programar.\nPython permite dividir o programa en m\u00f3dulos reutilizables desde outros programas Python. V\u00e9n cunha gran colecci\u00f3n de m\u00f3dulos est\u00e1ndar que se poden utilizar como base dos programas (ou como exemplos para empezar a aprender Python). Tam\u00e9n hai m\u00f3dulos inclu\u00eddos que proporcionan E/S de ficheiros, chamadas ao sistema, sockets e ata interfaces a GUI (interface gr\u00e1fica co usuario) como Tk, GTK, Qt entre outros...\nPython \u00e9 unha linguaxe interpretada, o que aforra un tempo considerable no desenvolvemento do programa, pois non \u00e9 necesario compilar nin enlazar. O int\u00e9rprete p\u00f3dese utilizar de modo interactivo, o que facilita experimentar con caracter\u00edsticas da linguaxe, escribir programas desechables ou probar funci\u00f3ns durante o desenvolvemento do programa. Tam\u00e9n \u00e9 unha calculadora moi \u00fatil.\nO nome da linguaxe prov\u00e9n da afecci\u00f3n do seu creador orixinal, Guido van Rossum, polos humoristas brit\u00e1nicos Monty Python . O principal obxectivo que persegue esta linguaxe \u00e9 a facilidade, tanto de lectura, como de dese\u00f1o.\nPython \u00e9 unha Linguaxe de programaci\u00f3n orientada a obxectos e \"interpretada\".\nParadigmas.\nPython \u00e9 unha linguaxe de programaci\u00f3n multiparadigma. Isto significa que m\u00e1is que forzar aos programadores a adoptar un estilo particular de programaci\u00f3n, permite varios estilos:Programaci\u00f3n orientada a obxectos, programaci\u00f3n estruturada, programaci\u00f3n funcional e programaci\u00f3n orientada a aspectos. Outros moitos paradigmas m\u00e1is est\u00e1n soportados mediante o uso de extensi\u00f3ns. Python usa tipado din\u00e1mico de datos e reference counting para o manexo de memoria. Unha caracter\u00edstica importante de Python \u00e9 a resoluci\u00f3n din\u00e1mica de nomes, o que enlaza un m\u00e9todo e un nome de variable durante a execuci\u00f3n do programa.\nOutro obxectivo do dese\u00f1o da linguaxe era a facilidade de extensi\u00f3n. Novos m\u00f3dulos p\u00f3dense escribir facilmente en C ou C++. Python pode utilizarse como unha linguaxe de extensi\u00f3n para m\u00f3dulos e aplicaci\u00f3ns que necesitan dunha interface programable.\nA\u00ednda que o dese\u00f1o de Python \u00e9 dalg\u00fan xeito hostil \u00e1 programaci\u00f3n funcional tradicional do Lisp, existen bastantes analox\u00edas entre Python e as linguaxes minimalistas da familia do Lisp como pode ser Scheme.\nLinguaxe interpretada.\nUnha das s\u00faas caracter\u00edsticas fundamentais \u00e9 ser unha linguaxe interpretada (igual que TCL, perl etc), que pode ser executada en calquera sistema operativo, con tal de que este te\u00f1a un int\u00e9rprete desta linguaxe. Polo tanto, non se compila, sen\u00f3n un script interpretado pola m\u00e1quina.\nFilosof\u00eda da Linguaxe.\nOs usuarios de Python ref\u00edrense a mi\u00fado \u00e1 Filosof\u00eda Python que \u00e9 bastante an\u00e1loga \u00e1 filosof\u00eda de Unix. O c\u00f3digo que segue os principios de Python de lexibilidade e transparencia dise que \u00e9 \"pythonico\". Contrariamente, o c\u00f3digo opaco ou ofuscado \u00e9 bautizado como \"non pythonico\" (\"unpythonic\" en ingl\u00e9s). Estes principios foron famosamente descritos polo desenvolvedor de Python Tim Peters en \"O Zen de Python\":\n&lt;poem style=\"border: 1px dashed #2f6fab;background-color: #f9f9f9; padding:1em\"&gt;\nBonito \u00e9 mellor que feo.\nExpl\u00edcito \u00e9 mellor que impl\u00edcito.\nSimple \u00e9 mellor que complexo.\nComplexo \u00e9 mellor que complicado.\nPlano \u00e9 mellor que aglomerado.\nEscaso \u00e9 mellor que denso.\nA lexibilidade fai a diferenza.\nOs casos especiais non son tan especiais como para quebrar as regras.\nA\u00ednda que a practicidade venza a pureza.\nOs erros nunca deben pasar silenciosamente.\nA menos que sexan explicitamente silenciados.\nDiante da ambig\u00fcidade, recuse a tentaci\u00f3n de adivi\u00f1ar.\nDebe haber un -- e preferencialmente s\u00f3 un -- xeito obvio de facer algo.\nA\u00ednda que ese modo poida non ser obvio \u00e1 primeira vista a menos que vostede sexa holand\u00e9s.\nAgora \u00e9 mellor que nunca.\nA\u00ednda que nunca frecuentemente sexa mellor que *exactamente* agora.\nSe a implementaci\u00f3n \u00e9 dif\u00edcil de explicar, \u00e9 unha m\u00e1 idea.\nSe a implementaci\u00f3n \u00e9 f\u00e1cil de explicar, pode ser unha boa idea.\nOs \u201cespazos de nomes\u201d son unha grande idea -- faremos m\u00e1is desas!\n&lt;/poem&gt;\nElementos da linguaxe.\nPython foi dese\u00f1ado para ser lido con facilidade. Entre outras cousas util\u00edzanse palabras en ingl\u00e9s onde outras linguaxes utilizar\u00edan s\u00edmbolos (por exemplo, os operadores l\u00f3xicos codice_1 e codice_2 en Python escr\u00edbense codice_3 e codice_4, respectivamente).\nNo canto de delimitar os bloques de c\u00f3digo mediante o uso de chaves (codice_5), Python utiliza a indentaci\u00f3n. Isto fai que a mesma sexa obrigatoria, axudando \u00e1 claridade e consistencia do c\u00f3digo escrito (ata entre varios desenvolvedores):\nComentarios.\nOs comentarios in\u00edcianse co s\u00edmbolo codice_6, e est\u00e9ndense ata o final da li\u00f1a.\nVariables.\nAs variables escr\u00edbense de forma din\u00e1mica. O signo igual (codice_7) \u00fasase para asignar valores \u00e1s variables:\nx = 1\nx = 'texto' # isto \u00e9 posible porque as variables son din\u00e1micamente tipadas\nTipos de datos.\nOs tipos de datos p\u00f3dense resumir nesta t\u00e1boa:\nTuplas e Listas.\n\u00bb&gt; lista = ['aaa', 1, 90]\n\u00bb&gt; lista[-1]\n90\n\u00bb&gt; lista[0] = 'aaa'\n\u00bb&gt; lista[0:2]\n['aaa', 1]\n\u00bb&gt; tupla = (1, 2, 3)\n\u00bb&gt; tupla[0] = 2\n ( xera un erro )\n\u00bb&gt; tupla[0]\n1\n\u00bb&gt; otratupla = (tupla, ('a', 'b')) # \u00e9 posible ani\u00f1ar tuplas\nDicionarios.\nOs dicionarios decl\u00e1ranse entre chaves (codice_5), a que pode conter pares de valores separados por dous puntos (:).\nNeste exemplo, perc\u00f3rrese a estrutura de dicionario, e impr\u00edmese o seu contido da forma \"clave\"=\"valor\"\n\u00bb&gt; for k in dict:\n... print(\"%s=%s\" % (k, dict[k]))\ndia=24\nmes=agosto\nConxuntos.\nOs conxuntos decl\u00e1ranse mediante a instruci\u00f3n codice_11. Os codice_11s non permiten ter elementos repetidos.\n\u00bb&gt; conj = set(['a','b','a'])\n\u00bb&gt; print(conj)\nset('a','b')\nFunci\u00f3ns.\nAs funci\u00f3ns def\u00ednense coa palabra chave codice_13, seguida do nome da funci\u00f3n e os seus par\u00e1metros. Outra forma de crear funci\u00f3ns, a\u00ednda que m\u00e1is limitada, \u00e9 coa palabra chave codice_14 (que aparece en linguaxes funcionais como Lisp).\n\u00bb&gt; f = lambda x: x+2\n\u00bb&gt; f(4)\n6\nSistema de obxectos.\nEn Python, todo \u00e9 un obxecto (ata as clases). As clases, ao ser obxectos, son instancias dunha metaclase. Python ademais soporta herdanza m\u00faltiple e polimorfismo.\nBiblioteca est\u00e1ndar.\nPython ten unha gran librer\u00eda est\u00e1ndar, usada para unha diversidade de tarefas. Isto v\u00e9n da filosof\u00eda \"bater\u00edas inclu\u00eddas\" (\"batteries included\") para m\u00f3dulos de Python. Os m\u00f3dulos da biblioteca est\u00e1ndar poden ser mellorados por m\u00f3dulos personalizados escritos tanto en C ou en Python. Debido \u00e1 gran variedade de ferramentas inclu\u00eddas na biblioteca est\u00e1ndar combinada coa habilidade de usar linguaxes de baixo nivel como C e C++, os cales son capaces de interactuar con outras bibliotecas, Python \u00e9 unha linguaxe que combina a s\u00faa clara sintaxe co inmenso poder de linguaxes menos elegantes.\nManexo de excepci\u00f3ns.\nPython soporta e usa intensamente o manexo de excepci\u00f3ns en execuci\u00f3n (incluso \u00e9 posible tratar a excepci\u00f3n de \"erro sint\u00e1ctico\").\nPostas en funcionamento.\nPython pos\u00fae diversas postas en funcionamento:\nLicenzas.\nPython pos\u00fae unha licenza de c\u00f3digo aberto, denominada \"Python Software Foundation License\", que \u00e9 compatible coa licenza GPL. Esta licenza non obriga a liberar o c\u00f3digo fonte ao distribu\u00edr os arquivos binarios.\nUtilizaci\u00f3n.\nDebido \u00e1 s\u00faa potencia, a ser orientado a obxectos, as\u00ed como \u00e1 gran cantidade de librar\u00edas que trae inclu\u00eddas (como por exemplo librar\u00edas gr\u00e1ficas), \u00e9 unha linguaxe multi-prop\u00f3sito, tanto para \"scripting\" como para aplicaci\u00f3ns m\u00e1is serias.\nA modo de exemplo, Google usa Python para multitude de tarefas, inclu\u00edndo os \"backends\" de aplicacions web tales como \"Gmail\".\nFundamentalmente, debido \u00e1 capacidade de orientaci\u00f3n a obxectos, ten unha vantaxe considerable fronte a linguaxes de prop\u00f3sito similar, tal como TCL."}
{"id": "11109", "revid": "1987", "url": "https://gl.wikipedia.org/wiki?curid=11109", "title": "TCL", "text": "Tcl (pronunciado /t\u00ed.quel/, do acr\u00f3nimo en ingl\u00e9s \"Tool Command Language\" ou \"linguaxe de ferramentas de comando\"), \u00e9 unha linguaxe de programaci\u00f3n din\u00e1mica creada por John Ousterhout. Empr\u00e9gase principalmente para o desenvolvemento r\u00e1pido de prototipos, aplicaci\u00f3ns \"script\", interfaces gr\u00e1ficas e probas.\nA combinaci\u00f3n de Tcl con Tk (do ingl\u00e9s \"Tool Kit\") \u00e9 co\u00f1ecida como Tcl/Tk, e empr\u00e9gase para a creaci\u00f3n de interfaces gr\u00e1ficas.\nCaracter\u00edsticas.\nEntre as caracter\u00edsticas da linguaxe Tcl incl\u00faense as seguintes:\nAntecedentes.\nA linguaxe TCL orixinalmente foi proxectado para ser un linguaxe de comando reutilizable. Quen desenvolveron TCL estaban creando unha serie de ferramentas interactivas, e cada unha constaba d\u00e1 s\u00faa propia linguaxe de comando. Desde que comezaron a interesarse m\u00e1is nestas ferramentas que nas linguaxes de comandos que utilizar\u00edan, estas linguaxes comezaron a constru\u00edrse rapidamente sen considerar ou dese\u00f1o apropiado, sen moita importancia.\nLogo de implementar varias linguaxes de comandos creados desta forma e experimentar problemas con cada un deles, decidiron concentrar a s\u00faa atenci\u00f3n na implementaci\u00f3n dun obxectivo xeral: unha linguaxe de comando eficaz que puidese ser integrado facilmente en novas aplicaci\u00f3ns. \u00c9 deste xeito que nace a linguaxe TCL (Tool Command Language), cuxas siglas en Ingl\u00e9s significan Linguaxe de Ferramentas de Comando.\nDesde ese ent\u00f3n, a linguaxe TCL foi utilizado como linguaxe de c\u00f3digo. En moitos casos, TCL \u00e9 usado en combinaci\u00f3n coa librer\u00eda TK (\"Tool Kit\"), un conxunto de comandos e procedementos que fan relativamente f\u00e1cil para programar interfaces de usuario gr\u00e1ficas.\nUnha d\u00e1s caracter\u00edsticas m\u00e1is usadas de TCL \u00e9 a s\u00faa expansibilidade. Por exemplo, se unha aplicaci\u00f3n require algo de funcionalidade non ofrecida polo TCL est\u00e1ndar, vos novos comandos de TCL poden ser implementados usando a linguaxe C, un integrado sumamente f\u00e1cil. Desde que TCL comezou a ser unha linguaxe facilmente extensible escribironse engadidos para algunhas tarefas."}
{"id": "11110", "revid": "5312", "url": "https://gl.wikipedia.org/wiki?curid=11110", "title": "Uni\u00f3n do Pobo Galego-li\u00f1a proletaria", "text": "A Uni\u00f3n do Pobo Galego-li\u00f1a proletaria (UPG-lp) foi un partido galego independentista e comunista que apoiaba a loita armada. Editaba o voceiro \"Terra e Tempo\".\nTraxectoria.\nFroito dunha escisi\u00f3n da Uni\u00f3n do Povo Galego ocorrida en 1977 cando Xos\u00e9 Lu\u00eds M\u00e9ndez Ferr\u00edn, que acusaba \u00e1 UPG de dereitizaci\u00f3n, progresivo acatamento das instituci\u00f3ns espa\u00f1olas e interclasismo foi expulsado da organizaci\u00f3n por discrepancias na pol\u00edtica sindical, oposici\u00f3n \u00e1 legalizaci\u00f3n da ING, sobre a participaci\u00f3n nas elecci\u00f3ns e tam\u00e9n polo seu apoio \u00e1 loita armada. Nas elecci\u00f3ns xerais de 1977 pediu a abstenci\u00f3n.\nFoi rebautizado en marzo de 1978 co nome de Partido Galego do Proletariado."}
{"id": "11111", "revid": "1131", "url": "https://gl.wikipedia.org/wiki?curid=11111", "title": "Afonso Mendez de Besteiros", "text": "Afonso Mendez de Besteiros foi un trobador portugu\u00e9s, natural de Santa Maria de Besteiros e pertencente \u00e1 pequena nobreza.\nEstivo activo entre 1250 e 1275 e foi autor de 14 textos: nove cantigas de amor, d\u00faas cantigas de amigo, unha cantiga de escarnio e d\u00faas s\u00e1tiras pol\u00edticas."}
{"id": "11112", "revid": "1131", "url": "https://gl.wikipedia.org/wiki?curid=11112", "title": "Afonso Sanchez", "text": "Afonso Sanchez, nado en Cerva (Vila Real) o 24 de maio de 1289 e finado en Escalona (provincia de Toledo) o 2 de novembro de 1329, foi un infante e trobador portugu\u00e9s, fillo bastardo do rei don Din\u00eds.\nTraxectoria.\nGrazas a que a ra\u00ed\u00f1a Isabel chamou a todos os fillos do rei para a corte, tivo unha educaci\u00f3n de calidade e o aprecio do rei, que o reco\u00f1eceu como lex\u00edtimo o 8 de maio de 1304, e o nomeou mordomo da coroa, unha especie de primeiro ministro, provocando os celos do herdeiro da coroa, Afonso. Isto levou \u00e1 guerra civil (1319-1324) e \u00e1 tentativa de Afonso Sanchez de invadir Portugal dende Castela, onde estaba exiliado e ti\u00f1a o t\u00edtulo de se\u00f1or de Albuquerque, constru\u00edndo un castelo no que In\u00e9s de Castro viviu varios anos.\nDistinguiuse como trobador e cons\u00e9rvanse 15 cantigas s\u00faas, a maior\u00eda de amor, nun estilo moi culto."}
{"id": "11113", "revid": "116133", "url": "https://gl.wikipedia.org/wiki?curid=11113", "title": "Java (linguaxe de programaci\u00f3n)", "text": "Java \u00e9 unha linguaxe de programaci\u00f3n orientada a obxectos desenvolvida por Sun Microsystems a principios dos anos noventa. A linguaxe Java toma moita da s\u00faa sintaxe da C e C++, pero ten un modelo de obxectos m\u00e1is simple e elimina ferramentas de baixo nivel como punteiros.\nAs aplicaci\u00f3ns Java est\u00e1n tipicamente compiladas nun \"bytecode\", a\u00ednda que a compilaci\u00f3n en c\u00f3digo m\u00e1quina nativo tam\u00e9n \u00e9 posible. No tempo de execuci\u00f3n, o \"bytecode\" \u00e9 normalmente interpretado ou compilado a c\u00f3digo nativo para a execuci\u00f3n, a\u00ednda que tam\u00e9n \u00e9 posible a execuci\u00f3n directa por hardware do \"bytecode\" por un procesador Java.\nA implementaci\u00f3n orixinal e de referencia do compilador, a m\u00e1quina virtual e as librer\u00edas de clases de Java foron desenvoltos por Sun Microsystems en 1995. Dende ent\u00f3n, Sun controlou as especificaci\u00f3ns, o desenvolvemento e evoluci\u00f3n da linguaxe a trav\u00e9s do Java Community Process, a\u00ednda que outros desenvolveron tam\u00e9n implementaci\u00f3ns alternativas destas tecnolox\u00edas de Sun, algunhas ata baixo licenzas de software libre.\nEntre novembro de 2006 e maio de 2007, Sun Microsystems liberou a maior parte das s\u00faas tecnolox\u00edas Java baixo a licenza GNU GPL, de acordo coas especificaci\u00f3ns do Java Community Process, de tal forma que practicamente todo o Java de Sun \u00e9 agora software libre (a\u00ednda que a biblioteca de clases de Sun que se require para executar os programas Java a\u00ednda non \u00e9 software libre).\nHistoria.\nDesenvolvida inicialmente por James Gosling na empresa Sun Microsystems. A linguaxe cham\u00e1base ao comezo Oak (\"carballo\"), e tentaba substitu\u00edr o C++.\nHoxe en d\u00eda, as especificaci\u00f3ns da linguaxe Java, as\u00ed como as de \"JVM\" (Java Virtual Machine: M\u00e1quina virtual Java) e as APIs de Java API por Sun a trav\u00e9s do \"Java Community Process\".\nA linguaxe de programaci\u00f3n Java foi creada por James Gosling en xu\u00f1o do 1991 para usarse nun proxecto de consumibles dom\u00e9sticos. A linguaxe cham\u00e1base ao comezo \"Oak\", en referencia a un carballo que hab\u00eda nas proximidades das oficinas de Gosling, posteriormente chamouse \"Green\" e finalmente chamar\u00edase Java.\nOs obxectivos de Gosling eran implementar unha m\u00e1quina virtual e unha linguaxe cunha sintaxe similar a C/C++. A primeira versi\u00f3n p\u00fablica de Java data de 1995. Ti\u00f1a como lema \"Escribe c\u00f3digo unha vez, exec\u00fatao onde queiras\" (\"Write Once, Run Anywhere\"), proporcionando contornas de execuci\u00f3n gratu\u00edtas en varias plataformas. Era bastante seguro e a s\u00faa seguridade era configurable, permitindo restrinxir o acceso a redes e arquivos. A maior parte dos navegadores web pronto incorporaron a posibilidade de executar applets Java dentro de p\u00e1xinas web. Java pronto se fixo popular. Coa chegada de Java 2, cre\u00e1ronse distintas especificaci\u00f3ns para distintos tipos de plataformas. Por exemplo, J2EE era para aplicaci\u00f3ns empresariais e J2ME era para aplicaci\u00f3ns m\u00f3biles. J2SE era a denominaci\u00f3n para a edici\u00f3n est\u00e1ndar. En 2006, debido a raz\u00f3ns de mercadotecnia as diferentes versi\u00f3ns de Java se denominaron Java EE, Java ME, e Java SE.\nO 13 de novembro de 2006, Sun Microsystems liberou a maior parte das s\u00faas tecnolox\u00edas Java baixo a licenza GNU GPL. O 8 de maio de 2007 Sun finalizou o proceso, facendo que todo o n\u00facleo de Java fose software libre, coa excepci\u00f3n de pequenas porci\u00f3ns de c\u00f3digo das que Sun non \u00e9 dono do copyright.\nCaracter\u00edsticas principais.\nNo dese\u00f1o de Java segu\u00edronse cinco obxectivos principais:\nLinguaxe semi-interpretada.\nA linguaxe Java naceu co obxectivo fundamental de universalidade en canto \u00e1 s\u00faa execuci\u00f3n do c\u00f3digo compilado en calquera sistema operativo. Para acadar esta caracter\u00edstica de universalidade (en canto ao sistema operativo), xera un c\u00f3digo compilado est\u00e1ndar (\"byte code\"), que \u00e9 executado por un programa int\u00e9rprete chamado \"JVM\" (Java Virtual Machine: M\u00e1quina virtual Java). \u00c9 polo tanto semi-interpretada, xa que require compilaci\u00f3n.\nSintaxe.\nA sintaxe de Java deriva en gran medida de C++. A diferenza de C++, que combina a sintaxe para programaci\u00f3n estruturada, xen\u00e9rica e orientada a obxectos, Java foi dese\u00f1ado exclusivamente como unha linguaxe orientada a obxectos. Como resultado, case todo \u00e9 un obxecto e todo o c\u00f3digo escr\u00edbese dentro de clases. Como excepci\u00f3ns a este feito temos os tipos de datos intr\u00ednsecos (n\u00fameros enteiros e en coma flotante, booleanos, e caracteres), que non son clases por motivos de prestaci\u00f3ns.\nExemplo: Ola Mundo.\n// ollo!: o ficheiro fonte d\u00e9bese chamar OlaMundo.java\n public class OlaMundo\n public static void main(String[] args)\n System.out.println(\"Ola Mundo!\");\nJava vs JavaScript.\nJava non debe confundirse coa linguaxe JavaScript, coa que comparte soamente o nome e unha sintaxe parecida. Existe unha implementaci\u00f3n de JavaScript denominada Rhino que est\u00e1 escrita completamente en Java e forma parte do proxecto Fundaci\u00f3n Mozilla.\nExtensi\u00f3ns e arquitecturas relacionadas.\nEn canto a extensi\u00f3ns e arquitecturas estreitamente relacionadas coa linguaxe Java incl\u00faense:"}
{"id": "11114", "revid": "72012", "url": "https://gl.wikipedia.org/wiki?curid=11114", "title": "Xos\u00e9 Agrelo Hermo", "text": "Xos\u00e9 Agrelo Hermo, m\u00e1is co\u00f1ecido como Pepe Agrelo, nado en Barro (Noia) o 10 de abril de 1937 e finado en Santiago de Compostela o 21 de novembro de 2006, foi un escritor galego.\nTraxectoria.\nAos dez anos marcha para o Seminario de Santiago, e aos vinte e un, a punto de facerse sacerdote, abandona e marcha a Madrid. Desempe\u00f1a diversos traballos e regresa a Noia, para facerse mestre. Impartiu aulas en Boiro, Outes, Torea, Esteiro e no IES As Insuas de Muros, onde foi director.\nO seu af\u00e1n de dinamizaci\u00f3n cultural e a s\u00faa vocaci\u00f3n teatral lev\u00e1rono ao teatro escolar e afeccionado. Fundou e dirixiu os grupos teatrais: \"Tal\u00eda\" de Noia (1962-66), \"Candea\" de Noia (1973-80), \"Agrocovo\" Teatro Infantil (1975-98), \"Xestruxo\" de Esteiro (1982-86) e \"O Xeito\" de Esteiro (2004).\nFoi redactor xefe da revista \"Barbanza\" (1988-90), director de \"A Motora\" (1993), do comit\u00e9 de redacci\u00f3n da revista \"Alameda\" e director de publicaci\u00f3ns da Editorial Toxosoutos.\nFoi candidato ao Senado polo BN-PG en 1977 e ao Congreso en 1979, e concelleiro en Muros polo BNG de 1979 a 1987.\nEst\u00e1 soterrado en Santa Cristina de Barro (Noia), a s\u00faa vila natal."}
{"id": "11116", "revid": "22570", "url": "https://gl.wikipedia.org/wiki?curid=11116", "title": "Interface description language", "text": "A Interface description language ou Interface definition language (\"Linguaxe de definici\u00f3n de interface\" en ingl\u00e9s) \u00e9 unha linguaxe inform\u00e1tica que se utiliza para describir os compo\u00f1entes de software dunha interface.\nUtilizaci\u00f3n.\nExiste un compilador espec\u00edfico de IDL para cada linguaxe de programaci\u00f3n en particular. \nO compilador traduce polo tanto unha definici\u00f3n (estrutura de datos e/ou API) escrita en IDL a unha linguaxe de programaci\u00f3n espec\u00edfica, xerando, en tal linguaxe dous conxuntos distintos de c\u00f3digo fonte, chamados:\nDeste xeito p\u00f3dese escribir unha API en IDL para definir un intercambio de datos entre aplicaci\u00f3ns que utilizan diferentes linguaxes de programaci\u00f3n, sistemas operativos etc. Achega adicionalmente unha \"transparencia\" de m\u00e1quina (cliente e servidor poden correr en distintas m\u00e1quinas ou na mesma, sen necesidade de modificar o c\u00f3digo da aplicaci\u00f3n.\nSistemas de software baseados en IDL incl\u00faen ONC RPC, The Open Group's Distributed Computing Environment e the Object Management Group de CORBA."}
{"id": "11117", "revid": "89787", "url": "https://gl.wikipedia.org/wiki?curid=11117", "title": "ASN1", "text": "ASN.1 corresponde \u00e1s siglas de \"Notacion de Sintaxe Abstracta, version 1\" (Abstract Syntax Notation 1, ASN.1) \u00e9 un est\u00e1ndar, para a descrici\u00f3n de estruturas de representaci\u00f3n, codificaci\u00f3n e transmisi\u00f3n de datos, independentemente da m\u00e1quina que se estea usando e as s\u00faas formas de representaci\u00f3n internas. \u00c9 un protocolo de nivel de presentaci\u00f3n no modelo OSI. O protocolo SNMP usa o ASN.1 para representar os seus obxectos xestionables.\nCaracter\u00edsticas.\nDescrici\u00f3n da informaci\u00f3n.\nASN.1 usa a notaci\u00f3n de Backus-Naur (BNF) para describir a forma en que a informaci\u00f3n \u00e9 almacenada.\nTipos de datos.\nOs tipos de datos clasif\u00edcanse segundo se son simples (primitivo), compostos (constru\u00eddo) ou unha mera etiqueta (definido).\nRegras.\nASN.1 define unha sintaxe para a definici\u00f3n de estruturas de datos, pero non restrinxe a unha \u00fanica forma a s\u00faa codificacion en bits: hai varias regras de codificacion:\nUtilizaci\u00f3n.\nUnha definici\u00f3n en ASN1 p\u00f3dese compilar, e xerar unha definici\u00f3n nunha linguaxe de programaci\u00f3n tal como Ada, C++, Java etc. Deste xeito p\u00f3dese utilizar ASN1 para definir un intercambio de datos entre aplicaci\u00f3ns que empregan distinta linguaxe de programaci\u00f3n, sistema operativo etc.\nHistoria.\nASN.1 \u00e9 un est\u00e1ndar ISO/ITU-T , orixinalmente definido en 1984 como parte do CCITT X.409 '84. ASN.1 trocouse no seu propio est\u00e1ndar, X.208, no 1988 debido \u00e1 s\u00faa ampla aplicabilidade."}
{"id": "11118", "revid": "5312", "url": "https://gl.wikipedia.org/wiki?curid=11118", "title": "Partido Galego do Proletariado", "text": "O Partido Galego do Proletariado (PGP) foi un partido galego independentista e marxista-leninista formado en marzo de 1978 ao adoptar ese nome a Uni\u00f3n do Povo Galego-li\u00f1a proletaria que se consideraba continuadora da Uni\u00f3n do Povo Galego. O Comit\u00e9 Central actuaba na clandestinidade e os militantes desco\u00f1ec\u00edan a s\u00faa identidade. Era partidario da loita armada, que consideraba antiimperialista e antiolig\u00e1rquica. O seu voceiro cham\u00e1base \"Sempre en Galicia\".\nEn 1979 Unidade Galega inclu\u00edu como candidatos independentes a militantes do PGP nas elecci\u00f3ns municipais, co que o PGP conseguiu que tres dos seus membros sa\u00edran elixidos concelleiros (Santiago de Compostela, Monforte de Lemos e Vilaboa). Tam\u00e9n constitu\u00edu unha plataforma que concorriu \u00e1s elecci\u00f3ns municipais no concello de Vigo e que posteriormente se transformou na s\u00faa propia fronte asemblearia, Galicia Ceibe-OLN e a s\u00faa fronte armada, a Loita Armada Revolucionaria, o que provocou que en 1980 a polic\u00eda detivera a varios dirixentes, entre eles Xos\u00e9 Lu\u00eds M\u00e9ndez Ferr\u00edn. Ademais tivo unha notable influencia na Confederaci\u00f3n Sindical Galega. O partido deixou de existir en 1980."}
{"id": "11119", "revid": "85894", "url": "https://gl.wikipedia.org/wiki?curid=11119", "title": "CORBA", "text": "CORBA son as siglas de \"Common Object Request Broker Architecture\" (en galego: \"Arquitectura Com\u00fan de Axente de petici\u00f3n de Obxectos\"). \u00c9 un est\u00e1ndar de interoperaci\u00f3n cliente-servidor para sistemas distribu\u00eddos que foi desenvolto polo Object Management Group (OMG)).\nCaracter\u00edsticas.\nO est\u00e1ndar CORBA define, basicamente:\nPolo tanto, CORBA prov\u00e9 para obxectos a transparencia en canto a plataforma e lugar (m\u00e1quina), o cal \u00e9 unha caracter\u00edstica fundamental en termos de arquitecturas distribu\u00eddas.\nCORBA usa un IDL para especificar as interfaces (API) que os obxectos presentan ao mundo."}
{"id": "11123", "revid": "1131", "url": "https://gl.wikipedia.org/wiki?curid=11123", "title": "Pascal", "text": "O apelido franc\u00e9s Pascal pode referirse a:\nNa s\u00faa honra, levan o seu nome:\nAmais, como top\u00f3nimo pode referirse a:"}
{"id": "11126", "revid": "1131", "url": "https://gl.wikipedia.org/wiki?curid=11126", "title": "Linguaxe Pascal", "text": "Pascal \u00e9 unha linguaxe de programaci\u00f3n desenvolta polo profesor su\u00edzo Niklaus Wirth a finais da d\u00e9cada de 1960. O seu obxectivo era crear unha linguaxe que facilitase a aprendizaxe da programaci\u00f3n aos seus alumnos. Con todo, co tempo a s\u00faa utilizaci\u00f3n excedeu o \u00e1mbito acad\u00e9mico para converterse nunha ferramenta para a creaci\u00f3n de aplicaci\u00f3ns de todo tipo. Caracter\u00edzase por ser unha linguaxe de programaci\u00f3n estruturada fortemente tipificada.\nHistoria.\nO su\u00edzo Niklaus Wirth desenvolveu a linguaxe de programaci\u00f3n Pascal no ano 1970, co obxectivo de que fose unha linguaxe educativa de cara a aprendizaxe da programaci\u00f3n estruturada. Pascal est\u00e1 baseada na linguaxe Algol e chamouse as\u00ed en honra ao matem\u00e1tico e fil\u00f3sofo Blaise Pascal.\nCaracter\u00edsticas.\nPascal \u00e9 orixinariamente unha linguaxe de programaci\u00f3n estruturada, mais non \u00e9 orientada a obxectos.\nA diferenza de linguaxes de programaci\u00f3n descendentes de C, Pascal utiliza o s\u00edmbolo := para a asignaci\u00f3n no canto de = . A\u00ednda que o segundo \u00e9 m\u00e1is conciso, a pr\u00e1ctica demostrou que moitos usuarios utilizan o s\u00edmbolo de igualdade para comparar valores en lugar do comparador de C que \u00e9 o s\u00edmbolo == . Esta sintaxe conduce a moitos erros ou \"bugs\" dif\u00edciles de rastrexar en c\u00f3digo C. Dado que Pascal non permite dentro de expresi\u00f3ns e utiliza sintaxe distinta para asignaci\u00f3ns e comparaci\u00f3ns, non sofre estes erros.\nAdemais os seus programas te\u00f1en definidas dous partes: declarativa e executiva. Na primeira debe aparecer todo o que se usar\u00e1 na segunda, pola contra det\u00e9ctase como desco\u00f1ecido e evita certas incomprensi\u00f3ns como veremos m\u00e1is adiante. Na parte declarativa en\u00fancianse librar\u00edas existentes (\"unit\"), procedementos (\"procedure\"), funci\u00f3ns (\"function\"), variables (\"var\"), constantes (\"const\") e novos tipos de datos estruturados (\"type\").\nOutra diferenza importante \u00e9 que en Pascal, o tipo dunha variable f\u00edxase na s\u00faa definici\u00f3n; a asignaci\u00f3n a variables de valores de tipo incompatible non est\u00e1n autorizadas (En C, en cambio, o compilador fai o mellor esforzo para dar unha interpretaci\u00f3n a case todo tipo de asignaci\u00f3ns). Isto prev\u00e9n erros com\u00fans onde variables son usadas incorrectamente porque o tipo \u00e9 desco\u00f1ecido. Isto tam\u00e9n evita a necesidade de notaci\u00f3n h\u00fangara, que son prefixos que se engaden aos nomes das variables e que indican o seu tipo.\nPostas en funcionamento.\nAs primeiras versi\u00f3ns do compilador de Pascal, entre elas a m\u00e1is distribu\u00edda foi UCSD Pascal, traduc\u00edan o c\u00f3digo fonte para unha m\u00e1quina virtual chamada m\u00e1quina-P. A gran vantaxe deste enfoque \u00e9 que para ter un compilador de Pascal nunha nova arquitectura de m\u00e1quina s\u00f3 fac\u00eda falta reimplementar a m\u00e1quina-P. Como consecuencia disto, s\u00f3 unha pequena parte do int\u00e9rprete ti\u00f1a que ser reescrita cara a moitas arquitecturas.\nNos anos oitenta, Anders Hejlsberg escribiu o compilador Blue Label Pascal para a Nascom-2. M\u00e1is tarde foi traballar para Borland e reescribiu o seu compilador que se converteu en Turbo Pascal para a IBM PC. Este novo compilador vendeuse por 49 $ un prezo orientado \u00e1 distribuci\u00f3n masiva.\nO econ\u00f3mico compilador de Borland tivo unha longa influencia na comunidade de Pascal que o comezou a utilizar principalmente no IBM PC. En busca dunha linguaxe estruturada moitos afeccionados ao PC substitu\u00edron a linguaxe BASIC por este produto. Dado que Turbo Pascal, s\u00f3 estaba dispo\u00f1ible para unha arquitectura, traduc\u00eda directamente cara ao c\u00f3digo m\u00e1quina do Intel 8088, logrando constru\u00edr programas que se executaban moito m\u00e1is rapidamente que os producidos nos esquemas interpretados.\nDurante os anos 1990, estivo dispo\u00f1ible a tecnolox\u00eda para constru\u00edr compiladores que puidesen producir c\u00f3digo para diferentes arquitecturas de hardware. Isto permitiu que os compiladores de Pascal traducisen directamente ao c\u00f3digo da arquitectura na que corresen.\nCon Turbo Pascal versi\u00f3n 5, Borland, agregou programaci\u00f3n orientada a obxectos a Pascal.\nCon todo, Borland despois decidiu mellorar esa extensi\u00f3n da linguaxe introducindo o seu produto Delphi, dese\u00f1ado a partir de \"est\u00e1ndar Object Pascal\" proposto por Apple como base. Borland chamouno tam\u00e9n Object Pascal nas primeiras versi\u00f3ns, pero nas \u00faltimas versi\u00f3ns o nome da linguaxe de programaci\u00f3n foi Delphi.\nExemplos de programas.\nOla Mundo.\n program OlaMundo(output);\n begin\n Writeln('\u00a1Ola, Mundo!')\n end.\nRa\u00edz Cadrada.\n program raiz(input, output);\n Obter a ra\u00edz cadrada dun n\u00famero real x calquera.\n \n var x, y: real;\n begin\n writeln('** Calcular a ra\u00edz cadrada de x **');\n writeln;\n writeln('Entrar x (&gt; 0): '); readln(x);\n y := sqrt(abs(x)); (* Obten a ra\u00edz cadrada do valor absoluto de x para evitar problemas coas\n ra\u00edces imaxinarias *)\n writeln;\n if (x&lt;0) then (* Aqu\u00ed evalua si x \u00e9 negativo, polo que p resultado modificase coma imaxinario *)\n writeln('A ra\u00edz cadrada de ', x, ' \u00e9 o n\u00famero imaxinario ', y,'i')\n else\n writeln('A ra\u00edz cadrada de ', x:4:2, ' \u00e9 ', y:4:2);\n writeln; writeln('** Fin **');\n readln; (* Espera a que o usuario pulse enter para sa\u00edr do programa *)\n end.\nCompiladores dispo\u00f1ibles.\nVarios compiladores de Pascal est\u00e1n dispo\u00f1ibles para o uso do p\u00fablico en xeral:"}
{"id": "11127", "revid": "4482", "url": "https://gl.wikipedia.org/wiki?curid=11127", "title": "Modula-2", "text": "Modula-2 \u00e9 unha linguaxe de programaci\u00f3n derivada de Pascal e creada polo mesmo autor, Niklaus Wirth arredor 1978, como sucesor do Modula, outra linguaxe inventada por el pero que nunca implementou.\nCaracter\u00edsticas.\nAdemais das do Pascal, conv\u00e9n salientar a s\u00faa modularidade (de a\u00ed o seu nome)"}
{"id": "11130", "revid": "22570", "url": "https://gl.wikipedia.org/wiki?curid=11130", "title": "C\u00f3digo fonte", "text": "O c\u00f3digo fonte \u00e9 un texto escrito nunha determinada linguaxe de programaci\u00f3n, en formato texto. Son as instruci\u00f3ns que debe seguir unha computadora para executar o programa. Polo tanto, no c\u00f3digo fonte dun programa est\u00e1 escrito o seu funcionamento.\n\u00c9 polo tanto o primeiro paso na criaci\u00f3n dun programa ou aplicaci\u00f3n inform\u00e1tica, a\u00ednda que unha computadora non pode ler directamente este c\u00f3digo na linguaxe de programaci\u00f3n, e \u00e9 necesario traducilo ao linguaxe m\u00e1quina para que o hardware poida executalo. Isto faise cos compiladores, int\u00e9rpretes, e outros sistemas.\nO termo tam\u00e9n se utiliza para facer referencia a outros elementos de software, coma o c\u00f3digo fonte dunha p\u00e1xina web que est\u00e1 escrita en formato HTML ou JavaScript e que \u00e9 interpretado polo navegador para a s\u00faa visualizaci\u00f3n.\nNota: o c\u00f3digo fonte non t\u00e9n porque ser tal como o ser humano (ou ferramenta) o criou, sen\u00f3n que pode ser tam\u00e9n o resultado de ter pasado por algunha ferramenta embelecedora (\"pretty printer\")."}
{"id": "11133", "revid": "89787", "url": "https://gl.wikipedia.org/wiki?curid=11133", "title": "Delphi", "text": "Delphi \u00e9 unha linguaxe de programacion e mais un ambiente de desenvolvemento. Foi desenvolto pola empresa Borland e chamado orixinalmente \"Object Pascal\" (Pascal con orientacion a obxectos).\nSintaxe.\nSemellante a de Pascal, na cal est\u00e1 baseada."}
{"id": "11135", "revid": "98629", "url": "https://gl.wikipedia.org/wiki?curid=11135", "title": "XML", "text": "A linguaxe de etiquetaxe estend\u00edbel (en ingl\u00e9s, Extensible Markup Language) ou XML \u00e9 un subconxunto simplificado da SGML. Ten a capacidade de describir informaci\u00f3n de tipo documental mais tam\u00e9n informaci\u00f3n baseada en datos puros.\nXML \u00e9 unha linguaxe de etiquetaxe que ten por obxecto crear linguaxes ou dialectos XML. \u00c9, polo tanto, un metaformato que se emprega basicamente para o intercambio de datos.\nEstrutura.\nUn arquivo XML ten unha estrutura variable, mais que segue unha norma est\u00e1ndarizada para considerarse dito arquivo coma v\u00e1lido. As\u00ed \u00e9 frecuente, mais non obrigatorio que cada arquivo, comece pola sentenza:\n\"&lt;?xml version=\"1.0\" encoding=\"UTF-8\"?&gt;\"\nIndicando a versi\u00f3n e a codificaci\u00f3n dos caracteres dentro do propio arquivo.\nCada arquivo conta con diversos \"elementos\" e \"atributos\", cunha declaraci\u00f3n que comeza co car\u00e1cter \"&lt;\" e finaliza con \"&gt;\". Se algunha destas etiquetas non est\u00e1 presente, o arquivo consid\u00e9rase err\u00f3neo.\nTratamento.\nOs arquivos XML te\u00f1en que ser tratados por unha interface, para poder ser procesados pola aplicaci\u00f3n inform\u00e1tica receptora. Este proceso trata a estrutura en forma de \u00e1rbore e o traduce nunha secuencia de variables e datos entendible pola devandita aplicaci\u00f3n. Este proceso co\u00f1\u00e9cese co vocable ingl\u00e9s \"parsing\". O proceso contrario, a partir dunha secuencia de variables e datos obtemos un arquivo XML correcto e ben estruturado, ch\u00e1mase \"serializaci\u00f3n\".\nDependendo da plataforma e tecnolox\u00edas empregadas, estes procesos poden ser moi custosos en consumo de memoria ou rendemento. Noutros casos con mellor rendemento, por\u00e9n penal\u00edzase a compresi\u00f3n do c\u00f3digo, sendo este de maior complexidade. Para tentar solventar estes problemas t\u00e9\u00f1ense desenrolado interfaces espec\u00edficas para cada linguaxe de programaci\u00f3n."}
{"id": "11136", "revid": "23204", "url": "https://gl.wikipedia.org/wiki?curid=11136", "title": "SGML", "text": "A Linguaxe Est\u00e1ndar Xeneralizada de Marcaci\u00f3n (en ingl\u00e9s: \"Standard Generalized Markup Language\"), SGML \u00e9 unha metalinguaxe coa que se definen linguaxes de marcaci\u00f3n (dados e documentos).\nDa SGML der\u00edvanse os seus subconxuntos:\n&lt;style&gt;&lt;/style&gt;"}
{"id": "11137", "revid": "25871", "url": "https://gl.wikipedia.org/wiki?curid=11137", "title": "Metalinguaxe", "text": "Unha metalinguaxe \u00e9 unha linguaxe que serve para definir \u00e1 s\u00faa vez unha linguaxe (ou mesmo outra metalinguaxe)."}
{"id": "11144", "revid": "1131", "url": "https://gl.wikipedia.org/wiki?curid=11144", "title": "Object Management Group", "text": "Object Management Group (OMG) \u00e9 un consorcio que ten como obxectivo a definici\u00f3n de est\u00e1ndares relacionados coa programaci\u00f3n orientada a obxectos, as\u00ed como a modelaxe de sistemas.\nHistoria.\nEste consorcio creouse en 1989, e inclu\u00eda a Hewlett-Packard, IBM, Apple Computer e mais a Sun Microsystems, orientado a crear est\u00e1ndares relacionados con sistemas distribu\u00eddos e orientaci\u00f3n a obxectos.\nOMG creou a primeira versi\u00f3n de CORBA en 1991. En marzo do 2003, acadouse a versi\u00f3n CORBA 3.0, que define un modelo de compo\u00f1entes CORBA (CCM).\nOMG creou ademais o est\u00e1ndar de Linguaxe de Modelaxe Unificada, en ingl\u00e9s \"Unified Modeling Language\" (UML) as\u00ed como a tecnolox\u00eda relacionada de \"Meta-Object Facility\" (MOF) e intercambio de metadatos en XML (XMI, \"XML Metadata Interchange\"). En abril de 2005 unha \u00faltima versi\u00f3n de UML e MOF son 2.0 e de XMI \u00e9 a 2.1.\nOutro est\u00e1ndar no que a OMG est\u00e1 a traballar \u00e9 a Arquitectura Definida polo Modelo (\"Model Driven Architecture\", MDA), constru\u00edda sobre UML."}
{"id": "11145", "revid": "22570", "url": "https://gl.wikipedia.org/wiki?curid=11145", "title": "Linguaxe de Modelaxe Unificada", "text": "En enxe\u00f1er\u00eda software, a Linguaxe de Modelaxe Unificada (\"Unified Modeling Language\", UML) \u00e9 unha linguaxe de especificaci\u00f3n e mais de modelaxe de obxectos; \u00e9 un est\u00e1ndar aberto. Con todo, o uso de UML non se restrinxe a modelaxe de obxectos: pode usarse para a modelaxe de procesos de negocio (\"business process\") e mais para a de organizaci\u00f3ns e, incluso, para a de hardware.\nUML \u00e9 o froito da recompilaci\u00f3n das mellores pr\u00e1cticas de enxe\u00f1er\u00eda probadas na modelaxe de sistemas grandes e complexos, en particular ao nivel de arquitectura software.\nUML \u00fasase, xunto cun proceso asociado, para especificar, describir visualmente, constru\u00edr e documentar os aparellos ou elementos (\"artifacts\"), en forma de orientaci\u00f3n a obxectos, dun sistema ou dunha aplicaci\u00f3n.\nHistoria.\nUML \u00e9 un est\u00e1ndar na industria, amplamente utilizado, creado baixo os auspicios da OMG, integrando os conceptos de Booch, OMT, OOSE e Class-Relation fundidos nunha \u00fanica e com\u00fan linguaxe de modelaxe, o que permite a modelaxe de sistemas distribu\u00eddos.\nCaracter\u00edsticas.\nHai tres modelos prominentes no desenvolvemento dun sistema en UML:\nUML \u00e9 fundamental mais non \u00e9 dabondo.\nUML non define un m\u00e9todo espec\u00edfico nin forza, polo tanto, a usar ning\u00fan m\u00e9todo espec\u00edfico de modelaxe.\nUn exemplo de m\u00e9todo usado en conxunci\u00f3n con UML \u00e9 o Rational Unified Process de IBM-Rational, e existen outros m\u00e1is."}
{"id": "11146", "revid": "5863", "url": "https://gl.wikipedia.org/wiki?curid=11146", "title": "Linguaxe unuficada de modelado", "text": ""}
{"id": "11147", "revid": "5863", "url": "https://gl.wikipedia.org/wiki?curid=11147", "title": "UML", "text": ""}
{"id": "11148", "revid": "132", "url": "https://gl.wikipedia.org/wiki?curid=11148", "title": "OMG", "text": ""}
{"id": "11149", "revid": "1131", "url": "https://gl.wikipedia.org/wiki?curid=11149", "title": "Model-driven architecture", "text": "A Model-driven architecture (\"Arquitectura Conducida polo Modelo\") \u00e9 unha metodolox\u00eda de dese\u00f1o software proposta por Object Management Group.\nA idea \u00e9 que o modelaxe e definici\u00f3n do sistema se mante\u00f1a, chegando a un elevado nivel de detalle, sen se decantar por nunha linguaxe de programaci\u00f3n espec\u00edfica nin por unha plataforma de uso concreta, coas vantaxes asociadas a tal independencia de plataforma e linguaxe.\nA traduci\u00f3n posterior desta definici\u00f3n MDA a unha plataforma e linguaxe espec\u00edfica faise normalmente con ferramentas automaticas de traduci\u00f3n."}
{"id": "11151", "revid": "109216", "url": "https://gl.wikipedia.org/wiki?curid=11151", "title": "Solaris (sistema operativo)", "text": "Solaris \u00e9 un sistema operativo da empresa Sun Microsystems baseado inicialmente no sistema UNIX BSD da Universidade de Berkeley, da cal un dos fundadores da compa\u00f1\u00eda foi programador nos seus tempos universitarios. M\u00e1is adiante incorporou funcionalidades do System V, convert\u00e9ndose practicamente nun sistema operativo baseado totalmente en System V. Quizais sexa un dos UNIX comerciais m\u00e1is usados, principalmente no contorno Internet.\nHistoria.\nRealmente Solaris \u00e9 unha evoluci\u00f3n do anterior sistema da compa\u00f1\u00eda SunOS, a\u00ednda que a transici\u00f3n non foi dunha versi\u00f3n para outra. No 1992 sa\u00edu a segunda versi\u00f3n de Solaris, que incorporou as funcionalidades do System V, polo que SunOS s\u00f3 ter\u00eda sentido a partir dese momento como n\u00facleo deste novo contorno operativo Solaris. Desta forma Solaris 2 conti\u00f1a SunOS 5.0. Desde ese momento dist\u00ednguese entre o n\u00facleo do sistema operativo (SunOS), e o contorno operativo en xeral (Solaris), engadindolle outros paquetes como Apache ou DTrace. Como exemplo desta funci\u00f3n, Solaris 8 cont\u00e9n SunOS 5.8.\nSolaris funciona principalmente sobre a arquitectura SPARC en 32 e 64 bits (esta \u00faltima co\u00f1ecida como UltraSparc) da mesma compa\u00f1\u00eda e sobre a arquitectura Intel, a\u00ednda que nesta \u00faltima adoita usarse con fins did\u00e1cticos, e escasamente en contornos de produci\u00f3n.\nProporcionou desde os primeiros momentos un excelente soporte para aplicaci\u00f3ns de rede en protocolos IP, e foi o primeiro contorno onde se desenvolveu o sistema Java, onde segue tendo un excelente rendemento.\nFuncionalidades.\nProporciona practicamente todas as funcionalidades t\u00edpicas dos sistemas UNIX en contorno servidor, como Sockets, Multitarefa, Threads, contorno de escritorio baseado en X-Window no que se incl\u00fae diferentes escritorios como Open Look CDE ou m\u00e1is recentemente Sun Java Desktop System, baseado en GNOME.\nNos \u00faltimos tempos a compa\u00f1\u00eda puxo en marcha unha clara estratexia de achegamento entre Solaris e Linux desenvolvendo incluso produtos que permiten executar programas de Linux en Solaris.\nDesde a versi\u00f3n 10 de Solaris, este distrib\u00faese de balde, baixo licenza CDDL aprobada pola OSI. E Sun fundou a comunidade OpenSolaris."}
{"id": "11152", "revid": "56817", "url": "https://gl.wikipedia.org/wiki?curid=11152", "title": "C\u00f3digo obxecto", "text": "O c\u00f3digo obxecto \u00e9 o c\u00f3digo m\u00e1quina (normalmente inclu\u00eddo nun ficheiro) binario resultante da compilaci\u00f3n do c\u00f3digo fonte expresado nunha linguaxe de programaci\u00f3n; a compilaci\u00f3n real\u00edzaa un compilador espec\u00edfico para unha linguaxe de programaci\u00f3n espec\u00edfica na que est\u00e1 escrito o c\u00f3digo fonte."}
{"id": "11153", "revid": "22570", "url": "https://gl.wikipedia.org/wiki?curid=11153", "title": "Peer-to-peer", "text": "Peer-to-peer (\"par con par\"), ref\u00edrese en xeral \u00e1 interrelaci\u00f3n directa de dous elementos que pos\u00faen a mesma xerarqu\u00eda.\nApl\u00edcase en inform\u00e1tica \u00e1 comunicaci\u00f3n peer-to-peer (entre 2 iguais), coa caracter\u00edstica engadida de que a comunicaci\u00f3n/informaci\u00f3n viaxa directamente desde unha computadora \u00e1 outra sen ser interinamente almacenada nun servidor.\nEn xeral, unha rede inform\u00e1tica entre iguais (en ingl\u00e9s \"peer-to-peer\" e m\u00e1is co\u00f1ecida como P2P) ref\u00edrese a unha rede que non ten clientes e servidores fixos, sen\u00f3n unha serie de nodos que se comportan \u00e1 vez como clientes e como servidores dos demais nodos da rede. Este modelo de rede contrasta co modelo cliente-servidor. Calquera nodo pode iniciar ou completar unha transacci\u00f3n compat\u00edbel. Os nodos poden diferir en configuraci\u00f3n local, velocidade de proceso, ancho de banda da s\u00faa conexi\u00f3n \u00e1 rede e capacidade de almacenamento.\nDebido a que a maior\u00eda dos ordenadores persoais non te\u00f1en un IP fixo, sen\u00f3n que llo asigna o provedor (ISP) no momento de conectarse a Internet, non poden conectarse entre si porque non saben a priori os enderezos que han usar. A soluci\u00f3n habitual \u00e9 realizar unha conexi\u00f3n a un servidor (ou servidores) con enderezo co\u00f1ecido (normalmente IP fixo), que se encarga de manter a relaci\u00f3n de enderezos IP dos clientes da rede, dos demais servidores e habitualmente informaci\u00f3n adicional, como un \u00edndice da informaci\u00f3n de que dispo\u00f1en os clientes. Tras isto, os clientes xa te\u00f1en informaci\u00f3n sobre o resto da rede, e poden intercambiar informaci\u00f3n entre si, xa sen intervenci\u00f3n dos servidores.\nAplicaci\u00f3n.\nEnv\u00edo de arquivos.\nNunha red P2P, os clientes tanto poden compartir como pedir recursos. Isto significa que a diferenza do sistema cliente-servidor, a capacidade de obter un arquivo aumenta canda m\u00e1is usuarios accedan a el, xa que segundo o van obtendo cada un deles, os usuarios que o queren descargar obte\u00f1en un novo nodo do que obter o arquivo. Un exemplo disto \u00e9 a rede BitTorrent, no que se promove ao compartir arquivos, indic\u00e1ndoche a proporci\u00f3n de subida e baixada que tes, e d\u00e1ndoche prioridade canto maior \u00e9 esta proporci\u00f3n.\nEsta propiedade \u00e9 unha das maiores vantaxes de usar P2P, porque fai que o custo de distribuci\u00f3n de arquivos sexa moito menor.\nActualizaci\u00f3ns.\nActualmente os sistemas de actualizaci\u00f3ns de programas e sistemas operativos, na s\u00faa maior parte, prove\u00f1en de servidores centralizados. Microsoft, cando anunciou Windows 10, unha das s\u00faas maiores satisfacci\u00f3ns foi darlles a posibilidade aos usuarios de poder descargar as actualizaci\u00f3ns tam\u00e9n a trav\u00e9s de P2P.\nClasificaci\u00f3n.\nSegundo o grao de centralizaci\u00f3n.\nEn funci\u00f3n do grado de centralizaci\u00f3n, as redes P2P ad\u00f3itanse clasificar en:\nRedes P2P centralizadas.\nBaseadas nun tipo de arquitectura monol\u00edtica na que todas as transacci\u00f3ns real\u00edzanse a trav\u00e9s dun \u00fanico servidor central que serve de porta de ligaz\u00f3n entre dous nodos e que, \u00e1 vez, almacena e distrib\u00fae os nodos onde se almacenan os contidos.\nOfrece unha administraci\u00f3n moi din\u00e1mica e unha disposici\u00f3n m\u00e1is permanente do contido. Por\u00e9n, os principais problemas son:\nRedes P2P descentralizada.\nSon as m\u00e1is com\u00fans e nelas eliminase calquera tipo de intermediario entre os usuarios de forma que \u00e9 a propia rede a encargada de organizar a comunicaci\u00f3n entre pares.\nNeste enfoque, se se co\u00f1ece a un usuario, establ\u00e9cese unha \"uni\u00f3n\" entre eles, de maneira que forman unha \"rede\", que se pode unir a m\u00e1is usuarios, de forma que t\u00f3dalas comunicaci\u00f3ns son directamente usuario a usuario con axuda dun nodo (que \u00e9 outro usuario) que permite enlazar esas comunicaci\u00f3ns.\nPara encontrar un arquivo, un usuario emite unha consulta, que vai inundando toda a rede, co obxectivo de encontrar \u00f3 m\u00e1ximo de usuarios que pos\u00faan esa informaci\u00f3n.\nO principal problema deste modelo \u00e9 que se a rede crece, a mensaxe de consulta s\u00f3 chegar\u00e1 a uns poucos usuarios. Se o que buscamos \u00e9 algo moi co\u00f1ecido, seguramente calquera host dentro do noso horizonte de difusi\u00f3n o ter\u00e1, pero en cambio, se o que buscamos \u00e9 algo moi especial, posiblemente non o encontremos porque \u00f3 ter limitado o horizonte de difusi\u00f3n, teremos deixado f\u00f3ra a host que \u00f3 mellor conti\u00f1an a informaci\u00f3n que andabamos a buscar.\nA d\u00eda de hoxe, as redes p2p non centralizadas puras foron substitu\u00eddas por novas tecnolox\u00edas, como \u00e9 o caso dos Supernodos.\nRedes P2P h\u00edbridas, semicentralizadas ou mixtas.\nNeste tipo de rede, p\u00f3dese observar a interacci\u00f3n entre un servidor central que serve como hub e administra os recursos de banda larga, encami\u00f1amentos e comunicaci\u00f3ns entre nodos pero sen saber a identidade de cada nodo e sen almacenar ningunha informaci\u00f3n, polo que o servidor non comparte arquivos de ning\u00fan tipo a ning\u00fan nodo. Estas redes poden incorporar m\u00e1is dun servidor que xestione os recursos compartidos, pero tam\u00e9n en caso de que o servidor ou os servidores que xestionen todo caian, o grupo de nodos pode seguir en contacto a trav\u00e9s dunha conexi\u00f3n directa entre eles mesmos, co que \u00e9 posible seguir compartindo e descargando m\u00e1is informaci\u00f3n en ausencia dos servidores. As caracter\u00edsticas destas redes son:\nSegundo a estrutura da rede.\nSegundo a estrutura da rede, as redes P2P ad\u00f3itanse clasificar en:\nRedes P2P estruturadas.\nAs redes P2P estruturadas superan as limitaci\u00f3ns das redes non estruturadas, mante\u00f1en unha t\u00e1boa hash distribu\u00edda (DHT) e permiten que cada usuario sexa responsable dunha parte espec\u00edfica do contido na rede. Estas redes utilizan funci\u00f3ns de hash distribu\u00eddo e asignan valores a cada contido e cada usuario na rede. Despois seguen un protocolo global na determinaci\u00f3n de que usuario \u00e9 responsable de que contido. Desta maneira, sempre que un usuario desexe buscar certos datos, utilizar\u00e1 o protocolo global para determinar o usuario ou usuarios que o te\u00f1en e despois dirixir\u00e1 a busca cara a estes.\nRedes P2P non estruturadas.\nF\u00f3rmase unha rede P2P non estruturada cando as ligaz\u00f3ns da sobrecapa se establecen arbitrariamente. Tales redes poden constru\u00edrse moi facilmente cando un usuario que desexa unirse \u00e1 rede pode copiar enlaces existentes do outro nodo e despois formar os seus propios enlaces nun prazo determinado. Un exemplo deste tipo de rede \u00e9 Gnutella.\nNunha rede P2P non estruturada, se un usuario desexa encontrar informaci\u00f3n espec\u00edfica na rede, a petici\u00f3n ten que percorrer toda a rede para encontrar tantos usuarios como sexa posible, para conseguir a algu\u00e9n que comparta os datos.\nA principal desvantaxe con estas redes \u00e9 que as petici\u00f3ns non sempre poder\u00e1n resolverse. \u00c9 moi probable que un contido popular estea dispo\u00f1ible para varios usuarios, e \u00e9 moi probable que calquera usuario o encontre; por\u00e9n, se un usuario est\u00e1 a buscar datos non moi populares que comparten s\u00f3 uns poucos usuarios, \u00e9 moi probable que a busca non dea os resultados esperados.\nControversia legal.\nDesde que se creara a rede P2P Napster, boa parte dos arquivos intercambiados entre usuarios nestas redes son obras musicais e cinematogr\u00e1ficos con copyright, polo que existe unha gran controversia acerca da legalidade das redes P2P, liderada pola industria cinematogr\u00e1fica e audiovisual que ven como o seu volume de vendas dimin\u00fae como consecuencia do intercambio das s\u00faas obras nestas redes.\nEn Espa\u00f1a, dentro do marco da lexislaci\u00f3n actual o intercambio de arquivos en redes P2P non \u00e9 ilegal, ampar\u00e1ndose no dereito de copia privada e sempre que non haxa \u00e1nimo de lucro,\nAdemais o uso das redes P2P non est\u00e1 limitado s\u00f3 o intercambio de obras con licenza copyright, sen\u00f3n que o seu uso pode servir para o intercambio de obras con licenzas copyleft ou creative Commons, obras de dominio p\u00fablico ou software libre.\nDebe terse en conta tam\u00e9n que existen aplicaci\u00f3ns espec\u00edficas de redes P2P directamente orientadas ao intercambio deste tipo de contidos e obras, como por exemplo Skype (VoIP) ou Helo, de Picasa (\u00e1lbums de fotos persoais)...\nDebido \u00e1 onda de demandas en 2005, moitos desenvolvedores destas redes est\u00e1n pensando en novos m\u00e9todos que lle permitan ao usuario permanecer en anonimato a trav\u00e9s da creaci\u00f3n dun P2P an\u00f3nimo.\nProblemas coa traduci\u00f3n.\nAcost\u00famase traducir Peer-To-Peer como \"entre pares\". A\u00ednda que a alternativa \"entre pares\" tam\u00e9n sexa correcta, \"entre iguais\" evita equ\u00edvocos, reforzando a idea de que todos os nodos dunha rede P2P son iguais (non se distinguen servidores de clientes) e evitando o equ\u00edvoco que supor\u00eda pensar que sempre se realizan comunicaci\u00f3ns entre parellas de nodos.\nExemplos de Programas P2P.\nMentres que o chat on-line \u00e9 unha comunicaci\u00f3n peer-to-peer, o servizo de correo electr\u00f3nico non o \u00e9, xa que se realiza coa intermediaci\u00f3n dun servidor de correo.\nRedes peer-to-peer son eDonkey2000, Kazaa, Gnutella, BitTorrent, Freenet, Entropy, GNUnet, Kad -de nova creaci\u00f3n... entre moitas outras."}
{"id": "11154", "revid": "5312", "url": "https://gl.wikipedia.org/wiki?curid=11154", "title": "Partido Obreiro Galego", "text": "O Partido Obreiro Galego (POG) foi un partido galego marxista e nacionalista, que contaba con aproximadamente 200 militantes en 1977, principalmente en Vigo e Santiago de Compostela.\nHistoria.\nEn 1977, logo das primeiras elecci\u00f3ns democr\u00e1ticas, Camilo Nogueira lidera un grupo, a Alternativa dos Traballadores Galegos, que se escinde do BNPG, partidario dun maior pluralismo ideol\u00f3xico, a colaboraci\u00f3n con outras forzas e a aceptaci\u00f3n da autonom\u00eda como un primeiro paso no autogoberno, en outubro funda un novo partido no que se integran ademais membros procedentes da Asemblea Popular Galega, Partido Comunista de Galicia, Partido Socialista Galego, Partido dos Traballadores de Espa\u00f1a e Movemento Comunista de Galicia.\nOs l\u00edderes do novo partido foron Camilo Nogueira, Xan L\u00f3pez Facal e nun primeiro momento Xos\u00e9 Vilas Nogueira.\nLogo do I Congreso int\u00e9grase na coalici\u00f3n Unidade Galega para participar nas elecci\u00f3ns xerais e municipais de 1979.Propugnou o voto en branco no referendo da Constituci\u00f3n de 1978 e o negativo no Estatuto de 1981. En decembro de 1980 ref\u00fandase co nome de Esquerda Galega."}
{"id": "11155", "revid": "89787", "url": "https://gl.wikipedia.org/wiki?curid=11155", "title": "Ruby", "text": "Ruby \u00e9 unha linguaxe de programaci\u00f3n reflexiva e orientada a obxectos (linguaxe interpretada), creada polo programador xapon\u00e9s Yukihiro \"Matz\" Matsumoto en 1993. Combina unha sintaxe inspirada en Python, Perl con caracter\u00edsticas de programaci\u00f3n orientada a obxectos similares a Smalltalk. Comparte tam\u00e9n funcionalidade con outras linguaxes de programaci\u00f3n como Lisp, Lua, Dylan e CLU. Ruby \u00e9 unha linguaxe de programaci\u00f3n interpretada nunha soa pasada e a s\u00faa posta en funcionamento oficial \u00e9 distribu\u00edda baixo unha licenza de software libre.\nHistoria.\nA linguaxe foi creado por Yukihiro \"Matz\" Matsumoto, quen comezou a traballar o Ruby en 24 de febreiro de 1993, e lanzouno \u00f3 p\u00fablico no ano 1995. O nome \"Ruby\" foi ideado en base \u00e1 pedra correspondente \u00f3 mes de nacemento dun colega. En decembro de 2007,a \u00faltima versi\u00f3n estable era a 1.8.6; o 26 de decembro de 2007 foi publicado Ruby 1.9.0: unha versi\u00f3n de desenvolvemento que incorpora melloras substanciais no rendemento da linguaxe, que se espera queden reflectidas na pr\u00f3xima versi\u00f3n estable de produci\u00f3n da linguaxe, Ruby 2.0. Diferenzas en rendemento entre a actual posta en funcionamento de Ruby (1.8.6) e outras linguaxes de programaci\u00f3n m\u00e1s arraigados levaron \u00f3 desenvolvemento de varias m\u00e1quinas virtuais para Ruby. Entre esas at\u00f3panse JRuby, un intento de levar Ruby \u00e1 plataforma Java, e Rubinius, un int\u00e9rprete modelado en base \u00e1s m\u00e1quinas virtuais de Smalltalk.\nFilosof\u00eda.\nO creador da linguaxe, Yukihiro \"Matz\" Matsumoto, dixo que Ruby foi dese\u00f1ado para a produtividade e divertimento do desenvolvedor, seguindo os principios dun bo dese\u00f1o de interface de usuario. El afirma que os dese\u00f1os de sistemas precisan ser dese\u00f1ados para os humanos, fronte \u00e1s computadoras::\n\"A maior\u00eda da xente, especialmente os enxe\u00f1eiros inform\u00e1ticos, c\u00e9ntranse nas m\u00e1quinas. Pensan, \"Facendo isto, a m\u00e1quina correr\u00e1 m\u00e1is r\u00e1pido. Facendo isto, a m\u00e1quina ser\u00e1 m\u00e1is eficiente. Facendo isto, a m\u00e1quina ...\" C\u00e9ntranse nas m\u00e1quinas. Pero de feito precisamos centrarnos nos humanos, en como os humanos levan a cabo a programaci\u00f3n ou traballan cos ordenadores. Nos somos os mestres. Eles os escravos.\"\nRuby segue o principio da menor sorpresa (POLS), que significa que a linguaxe deber\u00eda comportarse da forma que leve \u00e1 m\u00ednima confusi\u00f3n \u00e1 experiencia do usuario. Matz ten dito que a s\u00faa primeira finalidade do dese\u00f1o \u00e9 facer unha linguaxe que el mesmo se divirte pregando, minimizando o traballo do programador e a posible confusi\u00f3n. El non empregou o principio da menor sorpresa \u00f3 dese\u00f1o de Ruby pero de todos os xeitos a frase xa est\u00e1 ben ligada \u00e1 linguaxe de programaci\u00f3n Ruby.\nEn maio de 2005 nunha discusi\u00f3n na grupo de novas comp.lang.ruby, Matz tentaba distanciar Ruby de POLS, explicando que dende calquera elecci\u00f3n de dese\u00f1o que sexa sorprendente para algu\u00e9n, el emprega un est\u00e1ndar persoal na avaliaci\u00f3n da sorpresa. Se o est\u00e1ndar persoal segue sendo consistente ter\u00e1 poucas sorpresas para aqueles que estean acostumados \u00f3s est\u00e1ndares.\nMatz definiuno desta forma nunha entrevista :\n\"Todos te\u00f1en un transfundo individual. Alg\u00fans poden vir dende Python, outros dende Perl, e poden estar sorprendidos por diferentes aspectos da linguaxe. Eles poden vir e dicirme, 'Estou sorprendido por esta caracter\u00edstica da linguaxe, porque Ruby viola o principio da menor sorpresa.' Espera. Espera. O principio da menor sorpresa non \u00e9 s\u00f3 para ti. O principio da menor sorpresa significa principio da \"mi\u00f1a\" menor sorpresa. E isto significa a menor sorpresa despois de que aprendas Ruby bastante ben. Por exemplo, Eu fun un programador de C++ antes de comezar a dese\u00f1ar Ruby. Programei en C++ exclusivamente durante dous ou tres anos. E despois de dous anos de programaci\u00f3n con C++, incluso me sorprendeu.\"\nSem\u00e1ntica.\nRuby \u00e9 orientado a obxectos: t\u00f3dolos tipos de datos son un obxecto, inclu\u00eddas as clases e tipos que outras linguaxes definen como primitivas, (como enteiros, booleanos, e \"nil\"). Toda funci\u00f3n \u00e9 un m\u00e9todo. As variables sempre son referencias a obxectos, non os obxectos mesmos. Ruby soporta herdanza con enlace din\u00e1mico, mixins e padr\u00f3ns singleton (pertencentes e definidos por unha soa instancia m\u00e1is que definidos pola clase). A pesar de que Ruby non soporta herdanza m\u00faltiple, as clases poden importar m\u00f3dulos como mixins. A sintaxe procedural esta soportada, pero t\u00f3dolos m\u00e9todos definidos fora do \u00e1mbito dun obxecto son realmente m\u00e9todos da clase Object. Como esta clase \u00e9 pai de todas as demais, os cambios son visibles para t\u00f3dalas clases e obxectos.\nRuby describiuse coma unha linguaxe de programaci\u00f3n multiparadigma: permite programaci\u00f3n procedural (definindo funci\u00f3ns e variables fora das clases fac\u00e9ndoas parte do obxecto ra\u00edz Object), con orientaci\u00f3n a obxectos, (todo \u00e9 un obxecto) ou funcionalmente (ten funci\u00f3ns an\u00f3nimas, clausuras ou closures, e continuations; t\u00f3dalas sentenzas te\u00f1en valores, e as funci\u00f3ns devolven a \u00faltima avaliaci\u00f3n). Soporta introspecci\u00f3n, reflexi\u00f3n e metaprogramaci\u00f3n, ademais de soporte para f\u00edos de execuci\u00f3n xestionados polo int\u00e9rprete. Ruby ten tipado din\u00e1mico, e soporta polimorfismo.\nDe acordo coas preguntas frecuentes de Ruby, \"Se che gusta Perl, gustarache Ruby e a s\u00faa sintaxe. Se che Smalltalk, gustarache Ruby e a s\u00faa sem\u00e1ntica. Se che gusta Python, a enorme diferenza de dese\u00f1o entre Python y Ruby/Perl pode que che convenza ou pode que non.\"\nCaracter\u00edsticas.\nRuby actualmente non ten soporte completo de Unicode, a pesar de ter soporte parcial para UTF-8.\nSintaxe.\nA sintaxe de Ruby \u00e9 moi similar \u00e1 de Perl e Python. As definici\u00f3ns de clases e m\u00e9todos son sinaladas por palabras chave. En contraste con Perl, as variables non son prefixadas obrigatoriamente cun s\u00edmbolo s\u00edmbolo. Cando son empregados, os s\u00edmbolos cambian a sem\u00e1ntica do \u00e1mbito da variable. A diferenza m\u00e1is grande dende C e Perl son que as palabras chave son normalmente empregadas para definir bloques de c\u00f3digo l\u00f3xico, sen corchetes (p.e. pares de { e }). Os finais de li\u00f1a son significativos e recollen o final da declaraci\u00f3n ; un punto e coma pode ser equivalentemente empregado. Fronte a Python, a indentaci\u00f3n non \u00e9 significativa.\nUnha das diferenzas de Ruby comparado con Python e Perl \u00e9 que Ruby fai as variables de instancia totalmente privadas \u00e1 clase e s\u00f3 as mostra a trav\u00e9s de m\u00e9todos accesores (attr_writer, attr_reader etc).\nFronte \u00f3s m\u00e9todos \"getter\" e \"setter\" doutras linguaxes como C++ ou Java, os m\u00e9todos de acceso en Ruby poden ser escritos nunha soa li\u00f1a de c\u00f3digo. Como a invocaci\u00f3n destes m\u00e9todos non require o emprego de par\u00e9nteses isto fai trivial os cambios nas variables de instancia nunha clase completa, modificando unha \u00fanica li\u00f1a de c\u00f3digo e sen ter que facer unha refactorizaci\u00f3n para ter outra funcionalidade, isto \u00e9 similar \u00e1s propiedades dos membros en C# e VB.NET. Os descritores de propiedades en Python son similares, pero traen un proceso de desenvolvemento. Se un comeza en Python a empregar variables de instancia expostas publicamente, o c\u00f3digo interno da clase pode precisar o axuste para empregar unha variable de privada fronte a unha propiedade p\u00fablica, Ruby elimina esta decisi\u00f3n de dese\u00f1o forzando a t\u00f3dalas variables de instancia a ser privadas, pero tam\u00e9n proporciona unha forma simple de declarar m\u00e9todos de set e get. Isto mant\u00e9n nunha idea de que en Ruby, un nunca acceder\u00e1 directamente \u00f3s valores internos dos membros da clase dende f\u00f3ra dela. Polo tanto ter\u00e1 que a pasar unha mensaxe \u00e1 clase e recibir unha resposta.\nA distribuci\u00f3n oficial de Ruby incl\u00fae \"irb\"(Interactive Ruby Shell), un int\u00e9rprete interactivo de li\u00f1a de comandos que pode ser empregado para probar c\u00f3digo de maneira r\u00e1pida. O seguinte fragmento de c\u00f3digo representa unha mostra dunha sesi\u00f3n empregando irb:\n$ irb\nirb(main):001:0&gt; puts \"Ola Galiza\"\nOla Galiza\n=&gt; nil\nirb(main):002:0&gt; 1+2\n=&gt; 3\nFalla.\nCaracter\u00edsticas da linguaxe.\nEn termos de velocidade, Ruby ten un rendemento inferior a algunhas linguaxes compiladas (xa que \u00e9 unha linguaxe interpretada) e outras linguaxes maioritarias de script como Python e Perl. Por\u00e9n, en futuras versi\u00f3ns (revisi\u00f3n actual: 1.9), Ruby ser\u00e1 compilado bytecode para ser executado en YARV (\"Yet Another Ruby VM\"). Actualmente, o memory footprint(emprego de memoria) de Ruby \u00e9 superior para as mesmas operaci\u00f3ns que as de Perl e Python.\nA omisi\u00f3n dos par\u00e9nteses nos argumentos dos m\u00e9todos poden levar a resultados inesperados se os m\u00e9todos recollen par\u00e1metros m\u00faltiples. N\u00f3tese que os desenvolvedores de Ruby advertiron que a omisi\u00f3n de par\u00e9nteses en m\u00e9todos multi-parametrais ser\u00e1 eliminado en futuras versi\u00f3ns de Ruby, o int\u00e9rprete de Ruby actualmente (Feb 2007) volta unha advertencia que advirte \u00f3 escritor de \"non\" omitir os codice_1, para evitar significados ambiguos no c\u00f3digo. O non emprego dos codice_1 as\u00ed e todo \u00e9 tam\u00e9n unha pr\u00e1ctica moi com\u00fan, e pode ser especialmente boa para empregar Ruby coma unha linguaxe de m\u00e1is lexible polas persoas, ademais do m\u00e9todo chamado codice_3.\nA lista de \"falla\" pode ser atopado no libro de Hal Fulton \"The Ruby Way\", 2nd ed (ISBN 0-672-32884-4), Section 1.5. Unha lista similar \u00e1 da 1\u00aa edici\u00f3n escrita para a anterior versi\u00f3n da linguaxe (versi\u00f3n 1.6), alg\u00fans problemas solucion\u00e1ronse co tempo. codice_4, por exemplo, agora funciona con codice_5, codice_6, e codice_7, as\u00ed coma cos iteradores.\nRepositorios e librar\u00edas.\nO Ruby Application Archive (RAA), tam\u00e9n co\u00f1ecido coma RubyForge, serve como repositorio para un amplo rango de aplicaci\u00f3ns Ruby e librar\u00edas, contendo m\u00e1is de dous centos de elementos. A\u00ednda que o n\u00famero de aplicaci\u00f3ns non coincide moito co volume de material dispo\u00f1\u00edbel na comunidade Perl ou Python, hai un amplo rango de ferramentas e utilidades as cales serven para impulsar o desenvolvemento da linguaxe.\nRubyGems chegou a ser o mantedor de paquetes est\u00e1ndar para as librar\u00edas Ruby. \u00c9 moi similar en prop\u00f3sitos \u00f3 de Perl CPAN, a\u00ednda que o seu uso \u00e9 moi parecido a apt-get.\nImplementaci\u00f3ns.\nRuby ten d\u00faas grandes postas en funcionamento: O Ruby oficial int\u00e9rprete tam\u00e9n chamando como o Matz's Ruby Interpreter(Int\u00e9rprete de Ruby de Matz) (MRI), o m\u00e1is estendido, e JRuby, a posta en funcionamento baseada en Java.\nHai outras postas en funcionamento como son IronRuby (pre-alpha fontes dispo\u00f1ibles dende o 31 de agosto de 2007), Rubinius, Ruby.NET, XRuby e YARV. YARV \u00e9 a nova m\u00e1quina virtual oficial de Ruby 1.9 non estar\u00e1 dispo\u00f1ible como un proxecto separado dende a devandita versi\u00f3n.\nSistemas operativos.\nEst\u00e1n dispo\u00f1ibles versi\u00f3ns do interprete de Ruby para os seguintes sistemas operativos:\nExisten outros portes que non se listaron aqu\u00ed.\nCr\u00edticas.\nA versi\u00f3n 1.8, a actual versi\u00f3n estable do interprete, ten algunhas limitaci\u00f3ns, que incl\u00faen:\nRuby 2.0 \u00e9 o obxectivo para eliminar estes problemas mencionados:\nA versi\u00f3n 1.9, o c\u00f3digo base que \u00e9 considerado a versi\u00f3n de desenvolvemento de 2.0 2.0, foi liberada o 26 de decembro de 2007.\nAlg\u00fans problemas a\u00ednda non foron resoltos, polo que na versi\u00f3n 2.0 ser\u00e1n inclu\u00eddos:\nLicenza.\nO int\u00e9rprete e as bibliotecas est\u00e1n licenciadas de forma dual (inseparable) baixo as licenzas libres e de c\u00f3digo aberto GPL e Licenza Ruby ."}
{"id": "11156", "revid": "5312", "url": "https://gl.wikipedia.org/wiki?curid=11156", "title": "Esquerda Galega", "text": "Esquerda Galega (EG) foi un partido nacionalista galego de esquerdas.\nHistoria.\nFundouse en decembro de 1980 ao se refundar o Partido Obreiro Galego, integrando \u00e1 maior\u00eda dos militantes do autodisolto Partido dos Traballadores de Galicia e a militantes procedentes do BNPG, Partido Socialista Galego, Partido Comunista de Galicia e Movemento Comunista de Galicia.\nDurante o intento de golpe de estado do 23-F EG fixo un chamamento para que todos os concelleiros e alcades permaneceran nos concellos para impedir o triunfo do golpe. Celebrou o seu I Congreso en marzo de 1981, no que acepta o marco constitucional e auton\u00f3mico para a consecuci\u00f3n da autodeterminaci\u00f3n de Galicia.\nNas elecci\u00f3ns auton\u00f3micas de 1981 obt\u00e9n 33.497 votos (3'32%) e un escano para o seu l\u00edder, Camilo Nogueira, que conseguiu gran protagonismo na s\u00faa actuaci\u00f3n no Parlamento de Galicia, a\u00ednda que o partido sofre un forte rev\u00e9s nas elecci\u00f3ns xerais de 1982 con s\u00f3 22.310 votos (1'72%).\nEn 1984 fusionase co Partido Socialista Galego formando o PSG-EG."}
{"id": "11157", "revid": "5863", "url": "https://gl.wikipedia.org/wiki?curid=11157", "title": "Linguaxe ensambladora", "text": "A linguaxe ensambladora (en ingl\u00e9s \"assembler\" ou \"assembly language\") \u00e9 a linguaxe de programaci\u00f3n que comparte as instruci\u00f3ns co c\u00f3digo m\u00e1quina, a\u00ednda que o ensamblador esta en formato lexible para o ser humano, mentres que o c\u00f3digo m\u00e1quina \u00e9 unha secuencia de bytes. \nHai, en certa medida, unha relaci\u00f3n biun\u00edvoca (1 a 1) entre un c\u00f3digo m\u00e1quina, espec\u00edfico dunha arquitectura de computador, e o ensamblador asociado a el. O compilador, que converte o ensamblador en c\u00f3digo m\u00e1quina, fai certos engadidos que implican que esa relaci\u00f3n non sexa exactamente biun\u00edvoca mais preto de selo.\nCada arquitectura de computador ten o seu c\u00f3digo m\u00e1quina propio e, polo tanto, a s\u00faa linguaxe ensambladora espec\u00edfica. Cada linguaxe ensamblador ten un n\u00famero e tipo de operaci\u00f3ns espec\u00edfico. Tam\u00e9n pode ter diferentes tama\u00f1os de memoria e n\u00famero de rexistros."}
{"id": "11158", "revid": "23204", "url": "https://gl.wikipedia.org/wiki?curid=11158", "title": "Xoaqu\u00edn Agulla", "text": "Xaqu\u00edn Agulla Pizcueta, nado en Pontevedra o 13 de novembro de 1956, \u00e9 un poeta e dese\u00f1ador gr\u00e1fico galego. Titulado en Maxisterio, reside en Cangas. Est\u00e1 casado e ten unha filla.\nTraxectoria.\nEn 1973 participou co grupo da residencia de estudantes da CAP de Pontevedra na representaci\u00f3n d' \"Os vellos non deben de namorarse\" de Castelao no Teatro Principal.\nEn 1980 creou dous programas radiof\u00f3nicos en galego na emisora Radio 80 de Pontevedra. \"As nosas letras\" ofrec\u00eda entrevistas a personaxes como M\u00e9ndez Ferr\u00edn, Suso Vaamonde ou V\u00edctor Freixanes entre outros. No programa infantil \"O cabali\u00f1o de buxo\" l\u00edanse e ambient\u00e1banse os contos que Galaxia e Xerais publicaban para o p\u00fablico infantil.\nFoi secretario da Asociaci\u00f3n de Escritores en Lingua Galega, \u00e1 que representou na fundaci\u00f3n da Mesa Permanente pola Normalizaci\u00f3n Ling\u00fc\u00edstica. En setembro de 1986 organizou xunto a Avil\u00e9s de Taramancos e Mar\u00eda do Carme Kruckenberg (presidente e vicepresidenta da AELG) o Congreso de Escritores Galegos, Vascos e Catal\u00e1ns no Parador de Turismo de Baiona. Foi po\u00f1ente no Galeuzca de Donostia (1985), e no Congreso das Linguas Minorizadas Europeas de Catalu\u00f1a.\nComo editor e dese\u00f1ador, ademais de revistas locais como \"O Morrazo s\u00e9culo XXI\", dese\u00f1ou e editou a colecci\u00f3n de poes\u00eda \"\u00c1 inmensa minor\u00eda\". Colaborou en publicaci\u00f3ns como \"Teima\", \"A Nosa Terra\", \"Diario de Pontevedra\", \"Faro de Vigo\", \"Vagalume\", \"Dorna\", \"Grial\", \"Luzes de Galiza\", \"Carel\" ou \"Hidromel\".\nEn 1999 realizou para a Xunta de Galicia unha antolox\u00eda de textos e datos biogr\u00e1ficos dos autores homenaxeados no D\u00eda das Letras Galegas desde 1963 a 1999 co t\u00edtulo \"37 Escritores para unha lingua\".\nObra.\nA importancia da s\u00faa obra est\u00e1 na s\u00faa poes\u00eda, con m\u00faltiples rexistros, poes\u00eda l\u00edrica nos seus comezos, no seu libro \"C\u00e1ntigo\" (1981, reeditado en 2009 nunha edici\u00f3n numerada, non venal, cun ep\u00edlogo adicado aos seus mentores \u00c1ngel Eguren e Manuel Cu\u00f1a Nov\u00e1s. Traballou a tem\u00e1tica social en \"Enso\u00f1os de Breila\" (1982). En 1984 publicou unha edici\u00f3n cr\u00edtica a cargo de Fancisco L\u00f3pez, co t\u00edtulo \"Aqu\u00ed fican melod\u00edas\" que re\u00fane toda a poes\u00eda anterior. Cun estilo modernista escribe \"Palabras Maiores\" (1985). De tem\u00e1tica intimista \u00e9 \"No devalar das horas\" (1986), poemario publicado na revista \"Grial\". En 1997 publica en versi\u00f3n biling\u00fce galego/ingl\u00e9s, de tem\u00e1tica existencial e relixiosa, cun posicionamento cr\u00edtico fronte a deidade, o libro \"Cami\u00f1o de Ema\u00fas\" (edici\u00f3n biling\u00fce galego-inglesa). Nos anos oitenta, con vocaci\u00f3n de rapsodo, recitou e montou espect\u00e1culos po\u00e9ticos que levou por moitos centros de ensino de Galicia. Participou en case t\u00f3dolos recitais de poes\u00eda do Condado, e moita da s\u00faa produci\u00f3n po\u00e9tica solta est\u00e1 recollida nas publicaci\u00f3ns dese certame.\nComo narrador infantil publicou a novela de ficci\u00f3n-cient\u00edfica \"A viaxe alucinante de Peter o cosmonauta\" (1986); de aventuras \"A historia da buguina\" (1990, Xerais), e o conto ecoloxista \"A aldea entristecida\" (1998).\nNo eido teatral escribiu as peci\u00f1as curtas \"A Caeira\" (1984), publicada na revista literaria \"Carel\" e a peza infantil \"Era unha vez o mundo do env\u00e9s\", II premio de Teatro Infantil de Xove 1985. Esta peza foi reeditada e revisada en edici\u00f3n non venal en 2009.\nTraduciu ao galego o libro de poemas en castel\u00e1n de Mar\u00eda do Carme Kruckenberg \"Vivir, aventura irrepetible\" (1997).\nNo eido da pl\u00e1stica experimentou con t\u00e9cnicas fotogr\u00e1ficas e acr\u00edlicas con m\u00e1is de corenta obras, que se expuxeron e recolleron en soporte dixital. Durante anos editou unha colecci\u00f3n de postais de Nadal de formatos diversos e tirada moi limitada, con procesos manuais e t\u00e9cnicas litogr\u00e1ficas e serigr\u00e1ficas, para unhas poucas empresas do pa\u00eds, onde grafismo e poes\u00eda conseguiron harmon\u00eda, forza e est\u00e9tica.\nNo ano 2002 adicouse a crear poemas en madeira, unha serie de esculturas sobre o coti\u00e1n.\nParticipou en distintas obras colectivas como \"Escolma de poes\u00eda galega (1976-1984)\" (1984, Sotelo Blanco), \"Homenaxe a \u00c1nxel Casal\" (2005, AELG) ou \"A Coru\u00f1a \u00e1 luz das letras\", (2008, Editorial Trifolium).\nActualmente prepara a edici\u00f3n non venal dun libro en memoria do seu amigo Jos\u00e9 Mar\u00eda Rial, titulado \"Final de v\u00eda\", que cont\u00e9n un pr\u00f3logo e cinco prantos."}
{"id": "11159", "revid": "942", "url": "https://gl.wikipedia.org/wiki?curid=11159", "title": "Airas Nunez", "text": ""}
{"id": "11160", "revid": "6524471", "url": "https://gl.wikipedia.org/wiki?curid=11160", "title": "Xavier Alcal\u00e1", "text": "Francisco Xavier Alcal\u00e1 Navarro, m\u00e1is co\u00f1ecido como Xavier Alcal\u00e1, nado en Miguelturra (Cidade Real) o 19 de agosto de 1947, \u00e9 un escritor galego.\nTraxectoria.\nViviu en Ferrol dende a infancia, e estudou no Instituto Concepci\u00f3n Arenal desa cidade. Estudou Enxe\u00f1ar\u00eda de Telecomunicaci\u00f3n na Escola T\u00e9cnica Superior de Enxe\u00f1ar\u00eda e Sistemas de Telecomunicaci\u00f3n da Universidad Polit\u00e9cnica de Madrid. Doutorouse en Inform\u00e1tica no Departamento de Electr\u00f3nica e Sistemas da Facultade de Inform\u00e1tica da Universidade da Coru\u00f1a. Foi profesor asociado de dita facultade, e impartiu docencia tam\u00e9n na Facultade de Xornalismo da Universidade de Santiago de Compostela, a Universidade Cat\u00f3lica Arxentina e a Escola de Organizaci\u00f3n Industrial de Madrid.\nTraballou como auxiliar de laboratorio en Generale di Telefonia de Elettronica (1973-74), foi enxe\u00f1eiro de mantemento en Onuba (Teledyne Isotopes) (1974-75), director t\u00e9cnico rexional da Compagnie Xeral de Radiologie (Thomson-CSF) (1975-77), delegado rexional de Hispano Electr\u00f3nica (1977-81), director comercial de Ga\u00e9lico (1981-84), delegado t\u00e9cnico-comercial de Sintel (1984-86), director t\u00e9cnico da Corporaci\u00f3n de Radio e Televisi\u00f3n de Galicia (1986-88), subdirector de Sintel Noroeste (1988-94), consultor asociado a L\u00f3gica Sistemas de Informaci\u00f3n (1994-95), director t\u00e9cnico do Centro de Innovaci\u00f3n e Servizos de Galicia (1995-2003), conselleiro de Emetel Sistemas e asesor de Tecnolox\u00edas da Informaci\u00f3n e a Comunicaci\u00f3n do Centro de Innovaci\u00f3n e Servizos de Galicia..\nColaborou con xornais como \"El Correo Gallego\", \"El Mundo\", \"Diario de Ferrol\" e \"La Voz de Galicia\", con series como \u00abOs xuramentados\u00bb, \u00abDesde a \u00faltima trincheira\u00bb, \u00abO impa\u00eds\u00bb, \u00abDo caderno \u00f3 prelo\u00bb. Entre 1976 e 1979 foi respons\u00e1bel da secci\u00f3n Arco da Vella en\" El Ideal Gallego\". No Grial 229: \"O pa\u00eds dos alcumes\".\nFoi o primeiro presidente da AGAL. Escribiu canci\u00f3ns para Andr\u00e9s do Barro, como \"Te\u00f1o saudade\", \"A uns ollos verdes\", \"Rapaci\u00f1a\" ou \"Fogar de Breog\u00e1n\".\nVida persoal.\n\u00c9 irm\u00e1n do arquitecto Alfredo Alcal\u00e1. Ten tres fillos: Santiago (1975), Luis (1978) e In\u00e9s Alcal\u00e1 Baillie (1981)."}
{"id": "11161", "revid": "1505", "url": "https://gl.wikipedia.org/wiki?curid=11161", "title": "Xo\u00e1n Xulio Alfaia", "text": "Xo\u00e1n Xulio Alfaia, nado en Tui en 1944, \u00e9 un escritor galego, de relatos, poes\u00eda e ensaio.\nTraxectoria.\nPolas caracter\u00edsticas da s\u00faa poes\u00eda, p\u00f3dese enmarcar no grupo de ep\u00edlogos do socialrealismo."}
{"id": "11162", "revid": "98629", "url": "https://gl.wikipedia.org/wiki?curid=11162", "title": "Henrique I de Luxemburgo", "text": "Henrique de Nassau-Weilburg e Borb\u00f3n-Parma \u00e9 o actual gran duque de Luxemburgo. Polo tanto, corresp\u00f3ndelle asumir a funci\u00f3n de xefe de Estado do pa\u00eds. \nNado o 16 de abril de 1955 no Castelo de Betzdorf, Luxemburgo, \u00e9 fillo do anterior gran duque Xo\u00e1n de Luxemburgo e da s\u00faa esposa, a princesa Xosefina Carlota de B\u00e9lxica, irm\u00e1 dos reis Baldu\u00edno I e Alberte II de B\u00e9lxica.\nAcadou o t\u00edtulo o 7 de outubro de 2000 ao abdicar o gran duque Xo\u00e1n, reinando co nome de Henrique I de Luxemburgo. \nTraxectoria.\nEstudos.\nLicenciado en Ciencias Pol\u00edticas pola Universidade de Xenebra, onde se graduou en 1980, ao igual que a s\u00faa esposa. Precisamente en dito centro universitario se co\u00f1eceron e iniciaron a s\u00faa relaci\u00f3n.\nMatrimonio e descendencia.\nO 14 de febreiro de 1981, Henrique casou na Catedral de Santa Mar\u00eda de Luxemburgo con Mar\u00eda Teresa Mestre Batista, orixinaria de Marianao, A Habana, Cuba. \nA parella reside no Palacio Gran Ducal de Luxemburgo (residencia oficial) e no Castelo de Berg (residencia privada), e ten catro fillos e unha filla:\nReco\u00f1ecementos.\nO gran duque Henrique \u00e9 doutor \"Honoris causa\" en Letras pola Universidade Sacred Heart de Fairfield, Connecticut, Estados Unidos, en Dereito pola Universidad Miami de Oxford, Ohio, Estados Unidos, en Econom\u00eda pola Universidade Khon Kaen, Tailandia, e en Ciencias Pol\u00edticas pola Universidade de Trier, Alema\u00f1a. \nEntre outras distinci\u00f3ns, foi nomeado o cabaleiro da Orde do V\u00e9laro de Ouro.\nOutras funci\u00f3ns.\nDesde [[1998]] \u00e9 membro do [[Comit\u00e9 Ol\u00edmpico Internacional]] e da Fundaci\u00f3n Charles Darwin para a preservaci\u00f3n das illas Gal\u00e1pagos. Ultimamente centraou as s\u00faas actividades nunha fundaci\u00f3n patrocinada pola [[Organizaci\u00f3n Mundial da Sa\u00fade]] dedicada \u00e1 prevenci\u00f3n dos abusos de menores.\nNotas.\n[[Categor\u00eda:Nados en Luxemburgo]]\n[[Categor\u00eda:Nados en 1955]]\n[[Categor\u00eda:Monarcas]]\n[[Categor\u00eda:Grandes Duques de Luxemburgo]]"}
{"id": "11163", "revid": "32797", "url": "https://gl.wikipedia.org/wiki?curid=11163", "title": "Alfonso \u00c1lvarez de Villasandino", "text": "Alfonso \u00c1lvarez de Villasandino, tam\u00e9n co\u00f1ecido por \u00c1lvarez de Toledo y de Illescas, nado en Villasandino (provincia de Burgos) a mediados do s\u00e9culo XIV e finado en 1424, foi un poeta castel\u00e1n en lingua galega e castel\u00e1.\nNo \"Cancioneiro de Baena\" cons\u00e9rvanse m\u00e1is de cen composici\u00f3ns s\u00faas, das que 22 est\u00e1n en galego (28 contando as dubidosas) e o resto en castel\u00e1n. Durante polo menos catro anos, a cidade de Sevilla pagoulle cen dobras de ouro por compo\u00f1er canci\u00f3ns que en Nadal eran cantadas por xograres ante os oficiais do cabido."}
{"id": "11164", "revid": "98629", "url": "https://gl.wikipedia.org/wiki?curid=11164", "title": "World Wide Web Consortium", "text": "O World Wide Web Consortium (W3C, \"Consorcio da \"Rede Mundial\"\") \u00e9 unha organizaci\u00f3n creada por Tim Berners-Lee que agrupa a organizaci\u00f3ns, actualmente unhas 500, interesadas en dar soporte e definici\u00f3n aos est\u00e1ndares en Internet. O consorcio admin\u00edstrano conxuntamente o Instituto de Tecnolox\u00eda de Massachusetts (MIT) o European Research Consortium for Informatics and Mathematics, con sede en Francia, e a Universidade de Keio no Xap\u00f3n.\nO consorcio \u00e9 a principal organizaci\u00f3n en relaci\u00f3n cos padr\u00f3ns para a World Wide Web. Organ\u00edzase como un consorcio no que cada membro mant\u00e9n persoal a tempo completo co obxectivo de traballar en com\u00fan no desenvolvemento de padr\u00f3ns para a W3.\nO consorcio est\u00e1 dirixido por Tim Berners-Lee, principal autor do URL orixinal, o protocolo HTTP e as especificaci\u00f3ns da linguaxe HTML, as principais tecnolox\u00edas que constit\u00faen os alicerces da Rede Mundial.\nPadr\u00f3ns.\nPadr\u00f3ns W3C/IETF (sobre o conxunto de protocolos Protocolo de Internet):"}
{"id": "11166", "revid": "1131", "url": "https://gl.wikipedia.org/wiki?curid=11166", "title": "Dolmen de Pedra Cuberta", "text": "O dolmen de Pedra Cuberta at\u00f3pase na parroquia de Treos, no concello de Vimianzo, preto da aldea do Arxomil.\nDescrici\u00f3n.\n\u00c9 de grandes proporci\u00f3ns cun corredor de entrada de m\u00e1is de seis metros (6,6 m) de longo e cunha altura de case dous metros (1,80 m). F\u00e1ltalle a lousa de cobertura da c\u00e1mara principal. Nel atopouse a pintura dun \u00eddolo en cores vermella e negra sobre branco.\nAs pinturas realiz\u00e1ronse sobre unha capa de cor branco, probabelmente caol\u00edn, utilizando o negro e o vermello. O vermello preparouse con \u00f3xidos de ferro e o negro con carb\u00f3n vexetal aglutinados con albumina de ovo. Son formas xeom\u00e9tricas e li\u00f1as onduladas en vertical e horizontal, c\u00edrculos conc\u00e9ntricos e tri\u00e1ngulos.\nEst\u00e1n dispostas en tres faixas horizontais, igual que no dolmen de Dombate. Na inferior vense d\u00faas faixas paralelas longas de cor vermella con forma de ondas de perf\u00eds rectos que parecen zigzags nuns lados e arcos superpostos noutros. Sep\u00e1rase da media por d\u00faas faixas, unha negra e outra vermella e con li\u00f1as onduladas negras por debaixo. Conta con li\u00f1as verticais grosas. A faixa superior sep\u00e1rase cunha li\u00f1a negra en zigzag e tri\u00e1ngulos e nela vense li\u00f1as onduladas, zigzags, orlas de cor vermella, c\u00edrculos conc\u00e9ntricos e trapecios.\nEstas decoraci\u00f3ns son continuas e abarcan a totalidade do monumento, corredor e c\u00e1mara.\nInvestigaci\u00f3ns e divulgaci\u00f3n.\nEn 1934 o arque\u00f3logo alem\u00e1n Georg Leisner deu a co\u00f1ecer internacionalmente a decoraci\u00f3n pict\u00f3rica existente na parte interna dos ort\u00f3statos da c\u00e1mara e o corredor. Os debuxos do dolmen, en branco e negro, amosan formas complexas, con li\u00f1as en zigzag, triangulares, verticais e con motivos ondulados, a\u00ednda que no III Coloquio Internacional sobre Arte Megal\u00edtica (A Coru\u00f1a 1997) denunciouse a perda das imaxes por desinterese das administraci\u00f3ns p\u00fablicas.\nFoi declarado Ben de Interese Cultural en abril de 2011."}
{"id": "11168", "revid": "181", "url": "https://gl.wikipedia.org/wiki?curid=11168", "title": "EG", "text": ""}
{"id": "11169", "revid": "98629", "url": "https://gl.wikipedia.org/wiki?curid=11169", "title": "Blogomillo", "text": "O blogomillo ou blogmillo \u00e9 o microuniverso dos blogs existentes en galego. \u00c9 similar ao termo \"blogosfera\" para referirse ao universo das bit\u00e1coras publicadas na rede. Na web Blogaliza p\u00f3dese ver unha listaxe de bit\u00e1coras en galego, as\u00ed como as s\u00faas actualizaci\u00f3ns e arquivos XML para subscrici\u00f3ns. Non \u00e9 este o \u00fanico cat\u00e1logo de blogs, pois tam\u00e9n podemos nomear outros coma a Blogoteca ou o xa desaparecido Blogalego. Os dous primeiros contan coa dispo\u00f1ibilidade de aloxamento de blogs.\nHistoria.\nO 29 de setembro de 2003 naceu \"Todo nada\", o blog da xornalista Mar\u00eda Y\u00e1\u00f1ez, que a autora pechou case tres anos despois, o 8 de xullo de 2006.\nO 14 de decembro de 2003 creouse \"Cap\u00edtulo 0\", o blog persoal do xornalista Manuel Gago Mari\u00f1o, considerada a bit\u00e1cora m\u00e1is antiga do blogomillo que segue en activo, ata maio de 2012. Precisamente o termo \"blogmillo\" foi creado por Mar\u00eda Y\u00e1\u00f1ez para dar conta da aparici\u00f3n do blog de Manuel Gago (\"outra vaca no blogmillo\").\nO 1 de marzo de 2008 publicouse en papel e electronicamente o primeiro volume colectivo de integrantes do blogomillo, \"Proxecto Identidade\", un libro xurdido da colaboraci\u00f3n de 54 persoas con cadans\u00faa bit\u00e1cora. Na publicaci\u00f3n aparecen persoas xa previamente co\u00f1ecidas no eido cultural galego como Est\u00edbaliz Espinosa, Mario Regueira, Rosa Enr\u00edquez, Marcos S. Calveiro ou Alfredo Ferreiro ao car\u00f3n doutras an\u00f3nimas. Nel at\u00f3panse relatos, poemas, fotograf\u00edas e ilustraci\u00f3ns onde se enfoca o concepto de identidade desde diferentes perspectivas.\nDous meses m\u00e1is tarde, o 31 de maio de 2008, nos Pendellos de Agolada tivo lugar a primeira reuni\u00f3n de membros do blogomillo considerado como colectivo espec\u00edfico de blogueiros e blogueiras, a ela acudiron representantes de 26 bit\u00e1corase outras tantas persoas sen bit\u00e1cora propia ."}
{"id": "11170", "revid": "5312", "url": "https://gl.wikipedia.org/wiki?curid=11170", "title": "Partido Socialista Galego-Esquerda Galega", "text": "O Partido Socialista Galego-Esquerda Galega (PSG-EG) foi un partido nacionalista galego de esquerdas.\nTraxectoria.\nCelebrou o seu Congreso Constitu\u00ednte o 24 de xu\u00f1o de 1984 da fusi\u00f3n de Esquerda Galega e o Partido Socialista Galego, logo dun per\u00edodo de conversas que durou un ano. O seu principal dirixente foi Camilo Nogueira.\nEn 1993 formou con sectores galeguistas de centro unha nova Unidade Galega, e nas elecci\u00f3ns xerais e auton\u00f3micas de 1993 concorreu na coalici\u00f3n UG-EU, diante o fracaso electoral unha parte da organizaci\u00f3n conflu\u00edu con EU formando Esquerda Unida-Esquerda Galega e a outra integrouse no BNG como Unidade Galega. Ese mesmo ano o partido ti\u00f1a un total de 1130 militantes en 67 agrupaci\u00f3ns locais, a m\u00e1is numerosa era a de Vigo con 160 militantes."}
{"id": "11171", "revid": "181", "url": "https://gl.wikipedia.org/wiki?curid=11171", "title": "PSG-EG", "text": ""}
{"id": "11173", "revid": "5312", "url": "https://gl.wikipedia.org/wiki?curid=11173", "title": "Partido Galeguista (1978)", "text": "O Partido Galeguista foi un partido galego fundado en 1978, reclam\u00e1ndose herdeiro hist\u00f3rico do Partido Galeguista da Segunda Rep\u00fablica Espa\u00f1ola.\nHistoria.\nTralo fracaso electoral da coalici\u00f3n do Partido Popular Galego e o Partido Galego Social Dem\u00f3crata, os seus dirixentes decidiron refundar o Partido Galeguista, o cal non contou co apoio dun sector do PPG contrario a dotar o partido dun contido galeguista. Convocouse unha Asemblea de reconstituci\u00f3n e aprobaci\u00f3n do Documento de Principios, o 5 de novembro de 1978, no cal participaron membros hist\u00f3ricos do PG como Ram\u00f3n Mart\u00ednez L\u00f3pez que pasou a ser o presidente da nova formaci\u00f3n e Avelino Pousa Antelo secretario xeral, sendo Ant\u00f3n Viana Conde o vicepresidente. Aos oito meses Pousa Antelo pasou a ser o presidente e Lu\u00eds Sobrado secretario xeral. Celebrou o seu I Congreso o 4 de novembro de 1979.\nPara as elecci\u00f3ns xerais e auton\u00f3micas de 1979 integrouse en Unidade Galega e pediu o voto positivo no referendo do Estatuto de 1980. No Congreso de xu\u00f1o de 1981 o PG virou \u00e1 dereita, elixiu como presidente a Alfonso \u00c1lvarez G\u00e1ndara e expulsou ao sector encabezado por Lu\u00eds Sobrado. Nas elecci\u00f3ns auton\u00f3micas de 1981 presentouse en solitario e obtivo 32.623 votos (3'23%), e nas municipais de 1983 s\u00f3 obtivo 10.752 votos. En decembro celebrou o seu III Congreso no que Xos\u00e9 Henrique Rodr\u00edguez Pe\u00f1a foi elixido novo secretario xeral e Indalecio Tiz\u00f3n Covelo, vicesecretario. Por dificultades econ\u00f3micas non se presentou \u00e1s elecci\u00f3ns xerais de 1983.\nNo Congreso extraordinario celebrado o 19 de febreiro de 1984, a instancias do seu secretario xeral Rodr\u00edguez Pe\u00f1a, decidiuse por 92 a 88 votos integrarse en Coalici\u00f3n Galega, o que supuxo a sa\u00edda dos hist\u00f3ricos Manuel Beiras e Avelino Pousa Antelo e alg\u00fans outros galeguistas hist\u00f3ricos, que fundaron o Partido Galeguista Nacionalista."}
{"id": "11175", "revid": "56817", "url": "https://gl.wikipedia.org/wiki?curid=11175", "title": "Alfabeto cir\u00edlico abkhazo", "text": "O abkhazo utiliza unha variedade do alfabeto cir\u00edlico dese\u00f1ado en 1954 por un comit\u00e9 dirixido polo xeorxiano Dimitri Gulya.\n\u0410 \u0411 \u0412 \u0413 \u0413\u042c \u0413\u04d8 \u0494 \u0494\u042c \u0494\u04d8 \u0414 \u0414\u04d8 \u0415 \u0416 \u0416\u042c \u0416\u04d8 \u0417 \u04e0 \u04e0\u04d8 \u0418 \u041a \u041a\u042c \u041a\u04d8 \u049a \u049a\u042c \u049a\u04d8 \u049e \u049e\u042c \u049e\u04d8 \u041b \u041c \u041d \u041e \u041f \u04a6 \u0420 \u0421 \u0422 \u0422\u04d8 \u04ac \u04ac\u04d8 \u0423 \u0424 \u0425 \u0425\u042c \u0425\u04d8 \u04b2 \u04b2\u04d8 \u0426 \u0426\u04d8 \u04b4 \u04b4\u04d8 \u0427 \u04b6 \u04bc \u04be \u0428 \u0428\u042c \u0428\u04d8 \u042b \u04a8 \u040f \u040f\u042c \u042c \u04d8"}
{"id": "11177", "revid": "1093", "url": "https://gl.wikipedia.org/wiki?curid=11177", "title": "Vendima", "text": "A vendima \u00e9 a acci\u00f3n de recoller a uva coma alimento ou materia prima para o vi\u00f1o, as\u00ed coma a \u00e9poca do ano na que se realiza. A \u00e9poca da vendima coincide co final do ver\u00e1n, en Galicia habitualmente a fins do mes de setembro e primeiros de outubro, pero non \u00e9 igual en t\u00f3dalas rexi\u00f3ns, as\u00ed nos vales interiores de Galicia (Ribeira Sacra, Valdeorras) a colleita faise m\u00e1is cedo (finais de agosto) debido a que a maior calor estival do interior continental lles permite \u00e1s uvas madurecer antes. A \u00e9poca xeral tam\u00e9n depende do clima dese ano, pois un ver\u00e1n de calor pode adiantar a vendima mentres que un ver\u00e1n chuvioso ou fr\u00edo pode estragar a colleita. Certas tradici\u00f3ns tam\u00e9n te\u00f1en en conta o cuarto da l\u00faa para decidir a data da vendima. F\u00f3ra de Galicia existe unha variedade de vi\u00f1o chamada \"vi\u00f1o de xeo\" que se recolle de noite, cando as uvas a\u00ednda est\u00e1n conxeladas ou moi fr\u00edas do orballo, o cal modifica a s\u00faa maduraci\u00f3n e gradaci\u00f3n alc\u00f3lica.\nVariantes.\nA vendima m\u00e1is habitual \u00e9 para o vi\u00f1o e \u00e9 unha actividade eminentemente social, pois normalmente real\u00edzase en grupos. \u00c1s veces son as amizades do dono e \u00e1s veces os veci\u00f1os \u00f3s que axudan, tanto na decota dos acios como no transporte ou presada no lagar, que tradicionalmente se fai pisando cos p\u00e9s descalzos.\nExisten variaci\u00f3ns verbo dos m\u00e9todos de transporte ou actuaci\u00f3n na vendima, pero c\u00f3mpre destacar pola s\u00faa singularidade o da Ribeira Sacra: as s\u00faas fortes pendentes no can\u00f3n do Sil, o m\u00e9todo de cultivo da vide en bancais (socalcos) e a dificultade de acceso fan desta vendima singular entre t\u00f3dalas galegas. O sistema de cultivo da uva ten unha forte influencia na recolla: non \u00e9 o mesmo unhas vides emoarradas ca en toc\u00f3ns. Outras vendimas colectivas foron institucionalizadas nunha festa gastron\u00f3mica en exaltaci\u00f3n do vi\u00f1o correspondente.\nActividade produtiva.\nO custo econ\u00f3mico do vi\u00f1o producido coa vendima procede fundamentalmente de:\nO valor econ\u00f3mico da vendima estar\u00eda inclu\u00eddo no terceiro punto desta lista e a s\u00faa actividade abranguer\u00eda tam\u00e9n \u00e1s s\u00faas cinco actividades, inda que a acepci\u00f3n m\u00e1is habitual se reducir\u00eda \u00e1s d\u00faas primeiras.\nActividade social.\nO duro e o longo do traballo (tanto de recolla baixo o sol ou chuvia coma de transporte) provocan un forte contacto grupal e desenvolven unha concienciaci\u00f3n de grupo como pode xurdir noutras actividades do mundo tradicional (f\u00eda ou fiadeiro, espadela, malla, pesca, sementeira, sega etc.). A actividade da vendima marca os ciclos do agro na \u00e9poca estival e mesmo se lle chega a chamar \"sega\" \u00f3 mes de agosto cando se seitura e se realiza a vendima."}
{"id": "11178", "revid": "98629", "url": "https://gl.wikipedia.org/wiki?curid=11178", "title": "Tim Berners-Lee", "text": "Sir Timothy John Berners-Lee, co\u00f1ecido como Tim Berners-Lee e tam\u00e9n por TimBL, nado o 8 de xu\u00f1o de 1955, \u00e9 un enxe\u00f1eiro e cient\u00edfico da computaci\u00f3n brit\u00e1nico, co\u00f1ecido por ser o inventor da World Wide Web (www). \u00c9 profesor numerario investigador do departamento de Ciencias da computaci\u00f3n da Universidade de Oxford e profesor no Instituto de Tecnolox\u00eda de Massachusetts (MIT). O 12 de marzo de 1989, Berners-Lee propuxo un sistema de xesti\u00f3n da informaci\u00f3n, e en novembro dese mesmo ano estableceu a primeira comunicaci\u00f3n exitosa entre un cliente e un servidor a trav\u00e9s de Internet usando o protocolo HTTP.\nBerners-Lee \u00e9 o director do World Wide Web Consortium (W3C) que el mesmo fundou en outubro de 1994 para supervisar e estandarizar o desenvolvemento das tecnolox\u00edas sobre as que se fundamenta a Web e que permiten o funcionamento de Internet. \u00c9 tam\u00e9n o fundador da World Wide Web Foundation, ademais de investigador s\u00e9nior e titular da c\u00e1tedra 3Com no Laboratorio de ciencia computacional e intelixencia artificial do MIT (CSAIL). \u00c9 un dos directores da Web Science Research Initiative (WSRI), e un dos membros do consello consultivo do Centro para a intelixencia colectiva do MIT. En 2011 foi nomeado membro do consello de administraci\u00f3n da Fundaci\u00f3n Ford. \u00c9 un dos fundadores e presidente do Open Data Institute e asesor da rede social MeWe.\nEn 2004 foi nomeado pola ra\u00ed\u00f1a Isabel II Cabaleiro da Orde do Imperio Brit\u00e1nico polo seu traballo pioneiro. En abril de 2009, foi elixido membro estranxeiro da Academia Nacional de Ciencias dos Estados Unidos. A revista Time inclu\u00edno na lista dos 100 personaxes m\u00e1is importantes do s\u00e9culo XX. Foi honrado como o inventor da \"World Wide Web\" durante a cerimonia de apertura dos Xogos Ol\u00edmpicos de 2012 en Londres, na que interveu traballando cun vello ordenador NeXT co que tuiteou a frase \"This is for everyone\" (isto \u00e9 para todos) que apareceu instantaneamente nas pantallas de cristal l\u00edquido dos 80\u00a0000 asentos do Estadio Ol\u00edmpico de Londres.\nEn 2002, xunto con \"Lawrence Roberts\", \"Robert Kahn\" e \"Vinton Cerf\", Berners-Lee recibiu o \"Premio Pr\u00edncipe de Asturias de Investigaci\u00f3n Cient\u00edfica e T\u00e9cnica\", pola s\u00faa contribuci\u00f3n o desenvolvemento de Internet e a World Wide Web. En 2004 levou o Millennium Technology Prize, que lle reportou un mill\u00f3n de euros; e en 2016 o Premio Turing \"pola invenci\u00f3n do World Wide Web, o primeiro navegador web, e os algoritmos e protocolos fundamentais que permiten o acceso \u00e1 web\", entre os que destacan a Linguaxe HTML (HyperText Markup Language) ou linguaxe de etiquetas de hipertexto, o protocolo HTTP (HyperText Transfer Protocol) e o sistema de localizaci\u00f3n de obxectos na web URL (Uniform Resource Locator).\nPrimeiros anos e formaci\u00f3n.\nBerners-Lee naceu o 8 de xu\u00f1o de 1955 en Londres, Inglaterra, o maior dos catro fillos de Mary Lee Woods e Conway Berners-Lee; o seu irm\u00e1n Mike \u00e9 un experto en gases de efecto invernadoiro. Seus ambos os dous pais eran matem\u00e1ticos expertos en ciencias da computaci\u00f3n que traballaron na construci\u00f3n do primeiro ordenador comercial, o Ferranti Mark 1. Recibiu a educaci\u00f3n primaria na Sheen Mount Primary School, e a secundaria, de 1969 a 1973, na Emanuel School, no suroeste de Londres. A s\u00faa entusiasta afecci\u00f3n de neno polos trens f\u00edxolle aprender electr\u00f3nica reparando un ferrocarril a escala. Realizou os estudos universitarios no Queen's College da Universidade de Oxford de 1973 a 1976, onde recibiu o grao BA de primeira clase en f\u00edsica. Durante a s\u00faa etapa universitaria, Berners-Lee constru\u00edu un ordenador a partir dun vello televisor que comprara nunha tenda de reparaci\u00f3ns.\nCarreira e investigaci\u00f3n.\nDespois de graduarse, Berners-Lee traballou como enxe\u00f1eiro na compa\u00f1\u00eda de telecomunicaci\u00f3ns Plessey en Poole, Dorset. En 1978, uniuse a D. G. Nash en Ferndown, Dorset, onde axudou a crear software de configuraci\u00f3n para impresoras. Berners-Lee traballou como aut\u00f3nomo no CERN desde xu\u00f1o a decembro de 1980. Durante este tempo propuxo un proxecto baseado no concepto de hipertexto para facilitar compartir e actualizar informaci\u00f3n entre investigadores. Para demostralo, constru\u00edu un prototipo de sistema nomeado ENQUIRE.\nDespois de deixar o CERN, traballou na John Poole's Image Computer Systems, Ltd, en Bournemouth, Dorset. Dirixiu o equipo t\u00e9cnico da compa\u00f1\u00eda durante tres anos. Traballou no proxecto \"chamada de procedemento remoto en tempo real\" que lle deu experiencia en redes de computadoras. En 1984 retornou ao CERN, xa cun contrato.\nEn 1989 o CERN era o nodo de internet m\u00e1is grande de Europa e Berners-Lee viu a oportunidade de unir o hipertexto coa internet. Enviou unha proposta na que ligaba os conceptos de hipertexto, TCP e DNS. A proposta foi aceptada polo CERN, comezando os traballos en 1990 en d\u00faas oficinas: unha no edificio 31 no Departamento de Computaci\u00f3n e Creaci\u00f3n de Redes (Computing and Networking Division: CN), e outra no edificio 2 no Departamento de Electr\u00f3nica e Computaci\u00f3n para a F\u00edsica (Electronics and Computing for Physics Division: ECP). Os dous equipos de traballo xunt\u00e1ronse en 1991 nas oficinas do segundo na ECP para rematar o traballo, creando o primeiro navegador web e editor, chamado World Wide Web, en NEXTSTEP e o primeiro servidor web, chamado httpd. Os responsables deste descubrimento foron os membros do CERN, Tim Berners-Lee e Robert Cailliau, axudados por gran n\u00famero de colaboradores, fellows, estudantes t\u00e9cnicos e estudantes de verano.\nO primeiro sitio web aloxouse en http://info.cern.ch e entrou en li\u00f1a o 6 de agosto de 1991. Explicaba o concepto da Tea de Ara\u00f1a Mundial, como se pod\u00eda navegar e como se instalaba un servidor web. Inclu\u00eda o primeiro directorio web, xa que Berners-Lee manti\u00f1a unha lista doutros sitios web \u00e1 parte do seu propio.\nA finais de 1994, Berners-Lee deixou o CERN para fundar o Consorcio da Rede Mundial (W3C), unha organizaci\u00f3n a nivel mundial co obxectivo de desenvolver plenamente todo o potencial da Web. O W3C fundouse coa axuda do CERN, a Comisi\u00f3n Europea, o Instituto de Tecnolox\u00eda de Massachusetts (Massachusetts Institute of Technology: MIT), o Instituto Nacional franc\u00e9s para a investigaci\u00f3n en Inform\u00e1tica e en Autom\u00e1tica (Institut National pour la Recherche en Informatique et en Automatique: INRIA) e a Axencia americana para proxectos de investigaci\u00f3n avanzada (Advanced Research Projects Agency: ARPA). Tam\u00e9n participaron varias empresas dispostas a crear padr\u00f3ns e recomendaci\u00f3ns que mellorasen a calidade da Web.\nTim Berners-Lee e Robert Cailliau recibiron en 1995 o ACM Software System Award pola creaci\u00f3n da World Wide Web. No ano 2004, Tim Berners-Lee foi o primeiro galardoado en recibir o Millenium Technology Prize outorgado pola Fundaci\u00f3n para os premios fineses de tecnolox\u00eda. Nese mesmo ano aceptou unha c\u00e1tedra en Inform\u00e1tica na Escola de Electr\u00f3nica e Inform\u00e1tica da Universidade de Southampton, desde a que traballa no seu novo proxecto, a Rede Sem\u00e1ntica.\nO 30 de abril de 1993 o CERN, propietario do invento da WWW, puxo o software desta no dominio p\u00fablico co obxectivo de maximizar a s\u00faa propagaci\u00f3n. O Consorcio da Rede Mundial insiste en que os seus padr\u00f3ns deben estar baseados en tecnolox\u00eda libre de cargos, de maneira que poida ser adoptada por calquera persoa.\nDespois de vivir na parroquia de Colehill en Wimborne, East Dorset, no 2001 Berners-Lee converteuse en patr\u00f3n do East Dorset Heritage Trust. En decembro de 2004 acepta a cadeira de ciencia computacional na Escola de electr\u00f3nica e ciencia computacional da Universidade de Southampton, para traballar na web sem\u00e1ntica.\nNun artigo do \"Times\" en outubro de 2009, Berners-Lee admitiu que o par inicial de barras oblicuas (\"//\") na direcci\u00f3n web era \"innecesario\". Contou que poder\u00eda ter dese\u00f1ado facilmente a direcci\u00f3n web sen esas barras. \"Pero mira ti, parec\u00eda unha boa idea naquel momento\", dixo na s\u00faa desapaixonada defensa.\nVida privada.\nBerners-Lee casou en 1990 con Nancy Carlson, unha programadora americana que tam\u00e9n estivo traballando en Su\u00edza para a Organizaci\u00f3n Mundial da Sa\u00fade. Tiveron dous fillos e divorci\u00e1ronse en 2011. En 2014 casou en segundas nupcias con Rosemary Leith na Capela Real do Pazo de St. James de Londres. Leith \u00e9 unha empresaria canadense de banca e internet, cofundadora da World Wide Web Foundation. A parella tam\u00e9n colaborou con capital risco para apoiar compa\u00f1\u00edas de intelixencia artificial.\nBerners-Lee foi criado como anglicano, pero na s\u00faa mocidade apartouse da relixi\u00f3n. Despois de ser pai f\u00edxose universalista unitario (UU). Ten afirmado: \"Como moita xente, tiven unha educaci\u00f3n relixiosa que rexeitei na adolescencia\u00a0... Como moita xente, volv\u00edn \u00e1 relixi\u00f3n cando tiven fillos\". El e a s\u00faa muller quer\u00edan ensinar espiritualidade aos seus fillos, e despois de escoitar un ministro e visitar a igrexa unitaria, optaron por ela. \u00c9 un activo membro desa igrexa, \u00e1 que se adheriu porque a percibe como unha crenza tolerante e liberal. Ten dito: \"Creo que gran parte da filosof\u00eda da vida asociada a moitas relixi\u00f3ns \u00e9 moito m\u00e1is s\u00f3lida que o dogma co que se acompa\u00f1a. Polo tanto eu resp\u00e9ctoas\". Cando foi preguntado sobre se cr\u00eda en Deus, respostou: \"Non no mesmo sentido que a maior\u00eda da xente, son ateo e universalista unitario\"."}
{"id": "11179", "revid": "23204", "url": "https://gl.wikipedia.org/wiki?curid=11179", "title": "Friedrich Wilhelm Argelander", "text": "Friedrich Wilhelm August Argelander, nado o 22 de marzo de 1799 en Memel (Klaipeda), fillo de pai alem\u00e1n e nai finlandesa, e finado o 17 de febreiro de 1875, foi un astr\u00f3nomo prusiano.\nTraxectoria.\nEn 1817 Argelander comezou a s\u00faa educaci\u00f3n en ciencias. En 1810 en K\u00f6nigsberg, Friedrich Wilhelm Bessel convert\u00e9rase no director do observatorio local e era profesor de astronom\u00eda na universidade. Argelander estaba moi entusiasmado pola astronom\u00eda grazas a Bessel, polo cal converteuse no seu estudante e en 1820 en asistente do observatorio de K\u00f6nigsberg.\nUnha vez rematados os seus estudos en 1822, Bessel conseguiulle un traballo en 1823 como observador no observatorio da universidade de Turku (en sueco, \u00c5bo), Finlandia, chamada por aquel ent\u00f3n Academia de Turku. Argelander converteuse no director do observatorio e en 1828 en mestre de astronom\u00eda da universidade. Ese mesmo ano a universidade trasladouse a Helsinqui debido a un incendio que destru\u00edra a maior parte dos edificios da universidade de Turku. Antes do traslado estivera traballando no movemento das estrelas, e escribiu os resultados en 1837 no libro \"Sobre o movemento propio do Sistema Solar\".\nEntre 1836 e 1837 comezou cos primeiros plans dun observatorio en Bonn, o cal deber\u00eda ser financiado por Federico Guillerme IV. Durante o per\u00edodo de construci\u00f3n en 1843, Argelander publicou un cat\u00e1logo de estrelas fixas visibles a simple vista, onde creou un m\u00e9todo \u00fanico para estimar el brillo das estrelas en relaci\u00f3n a outras. O cat\u00e1logo chamouse \"Uranometria nova\", quizais en memoria do atlas estelar \"Uranometria\" de Johannes Bayer escrito en 1603. Este m\u00e9todo de c\u00e1lculo tam\u00e9n o usou para unha colecci\u00f3n de 22 estrelas variables co\u00f1ecidas, publicada en 1850.\nPara a determinaci\u00f3n do movemento propio do Sistema Solar relacionado ao universo que o rodea, Argelander chegou \u00e1 conclusi\u00f3n de que non ti\u00f1a datos suficientes para a resposta correcta de sobre que centro se mov\u00edan o Sol e as estrelas, se \u00e9 que hab\u00eda alg\u00fan. Deste xeito dedicouse a estudar as posici\u00f3ns das estrelas no hemisferio norte dende 1852 en diante. En 11 anos mediu a posici\u00f3n e brillo de 324.198 estrelas entre +90\u00b0 e \u20132\u00b0 de declinaci\u00f3n coa axuda do seu asistente Eduard Sch\u00f6nfeld e de Adalbert Kr\u00fcger, e recolleu estas observaci\u00f3ns nun \u00edndice numerado por declinaci\u00f3n. Este cat\u00e1logo publicado por vez primeira en 1863 f\u00edxose co\u00f1ecido como \"Bonner Durchmusterung\" (Medici\u00f3n de Bonn, abreviado BD). Foi o \u00faltimo mapa estelar publicado sen usar a fotograf\u00eda. \nNo mesmo ano, Argelander fundou a Sociedade Astron\u00f3mica xunto a Wilhelm Foerster entre outros. O obxectivo desta sociedade era o de realizar un mapa completo do ceo. A sociedade publicou de xeito independente un cat\u00e1logo de estrelas entre os 80\u00b0 e \u201323\u00b0 de declinaci\u00f3n en 1887, contendo preto de 200.000 estrelas, e foi co\u00f1ecido como \"Astronomische Gesellschaft Katalog\" (AGK).\nMorreu o d\u00eds 17 de febreiro de 1875, \u00e1 idade de 75 anos. O cr\u00e1ter da L\u00faa Argelander (cr\u00e1ter)Argelander e o asteroide 1551 Argelander foron chamados as\u00ed na s\u00faa honra."}
{"id": "11180", "revid": "133", "url": "https://gl.wikipedia.org/wiki?curid=11180", "title": "W3C", "text": ""}
{"id": "11181", "revid": "89787", "url": "https://gl.wikipedia.org/wiki?curid=11181", "title": "Eliseo Alonso", "text": "Eliseo Alonso Rodr\u00edguez, nado en Goi\u00e1n (Tomi\u00f1o) o 1 de marzo de 1924 e finado na Habana o 18 de novembro de 1996, foi un escritor galego en galego e castel\u00e1n.\nTraxectoria.\nNo 1950 emigrou a Buenos Aires e traballou na prensa da Arxentina. Colaborou tam\u00e9n na prensa galega da di\u00e1spora: fundou \"Mundo Gallego\", dirixiu \"Airi\u00f1os\" (\u00f3rgano da Asociaci\u00f3n Casa de Galicia) e elaborou o suplemento \"Aqu\u00ed Buenos Aires\" de \"El Pueblo Gallego\" de Vigo. \u00c1 volta a Galicia seguiu colaborando na prensa americana, na espa\u00f1ola e na galega, especializ\u00e1ndose en temas de caza e pesca.\nUtilizou en ocasi\u00f3ns o pseud\u00f3nimo de Alonso de Goy\u00e1n en artigos publicados no \"Faro de Vigo\", \"La Voz de Galicia\", \"Clar\u00edn\" e outras publicaci\u00f3ns.\nObra.\n\u00c9 autor de varios libros en castel\u00e1n sobre a s\u00faa terra natal as\u00ed como dalgunhas narraci\u00f3ns, os \"Contos do Mi\u00f1o\" (1955), a novela \"A r\u00faa do noxo\" (Galaxia, 1977) e o libro de relatos para nenos \"Reici\u00f1eira\" (1981), que cont\u00e9n contos narrados inicialmente para a s\u00faa filla.\nNo eido do ensaio, escribiu en galego \"Vi\u00f1os do Rosal e do Condado\" (1992), e en castel\u00e1n \"La pintura de Antonio Fern\u00e1ndez\" (1959), \"Los r\u00edos de Pontevedra\" (1966), \"Bajo Mi\u00f1o y costa sur\" (1967), \"Xo\u00e1n Pi\u00f1eiro\" (1981), \"Gamelas y marineros\" (1987).\nComo poeta, publicou s\u00f3 dous libros en galego: \"Cantos de cotov\u00eda\" (colecci\u00f3n Benito Soto, 1950; limiar de \u00c1lvarez Bl\u00e1zquez) e \"Seara de romances\" (1952). En castel\u00e1n tam\u00e9n escribiu o poemario \"Tiempo y camino\" (1974). Bastantes poemas non recollidos en libro viron a luz en revistas hisp\u00e1nicas e americanas. \nDa s\u00faa obra po\u00e9tica di Francisco Fern\u00e1ndez del Riego:\nA primeira edici\u00f3n de \"Contos do Mi\u00f1o\", feita en Buenos Aires, foi recomendada por Otero Pedrayo, quen di destes relatos: \"Son agromados na petrucial carballada. E como toda primaveira te\u00f1en seus fondos ecoares de tristura\".\nLingua.\nA\u00ednda que escribiu pouco en galego, a obra de ficci\u00f3n de Eliseo Alonso dist\u00ednguese polo uso do dialecto do galego que se fala na s\u00faa zona e, en xeral, no Baixo Mi\u00f1o. Iso fai que na s\u00faa escrita aparezan palabras como \"vareixa\" (mosca enorme e noxenta, especialmente a que sobrevoa a carne morta ou podre), \"careco -a\" (persoa sen pelo na cabeza), \"moucho\" (banco sen respaldo) ou \"lilailo\" (ledo), entre outras."}
{"id": "11182", "revid": "6469750", "url": "https://gl.wikipedia.org/wiki?curid=11182", "title": "Fran Alonso", "text": "Francisco Alonso Villaverde, m\u00e1is co\u00f1ecido como Fran Alonso, nado en Vigo o 27 de xu\u00f1o de 1963, \u00e9 un escritor galego, director de Edici\u00f3ns Xerais de Galicia.\nTraxectoria.\nEstudou filolox\u00eda Galego-Portuguesa na Universidade de Santiago de Compostela. A s\u00faa carreira como escritor aparece vencellada profesionalmente \u00f3 xornalismo e \u00f3 \u00e1mbito da edici\u00f3n. Foi redactor de \"Diario 16 de Galicia\", e dende 1992 traballa en Edici\u00f3ns Xerais de Galicia.\nDeuse a co\u00f1ecer en 1991 \u00f3 ga\u00f1ar o Premio Blanco Amor con \"Tr\u00e1iler\", unha novela que xira en torno \u00e1 vida e mitos dos transportistas. En 1994 publicou \"Cemiterio de elefantes\", unha colecci\u00f3n de relatos centrados no mundo da noite, e en 1995 \"Silencio\", unha novela curta na que explora a esquizofrenia do mundo urbano. O libro de relatos \"Males de cabeza\" fala sobre os problemas individuais que te\u00f1en que ver coa neurose socializada e coa ansiedade que afectan a todo o conxunto social.\nComo poeta \u00e9 autor dunha innovadora obra dende 1992, cando deu \u00f3 prelo \"Persianas, pedramol e outros nervios\". A vontade rupturista e rebelde dos seus poemas est\u00e1 presente nas s\u00faas sucesivas entregas: \"Tortillas para os obreiros\" en 1996, \"Subversi\u00f3ns\" en 2001. O seu poemario \"Balada solitaria\" \u00e9 un di\u00e1logo entre a linguaxe po\u00e9tica do galego e a linguaxe figurativa do fot\u00f3grafo portuense Renato Roque.\nA s\u00faa obra narrativa e po\u00e9tica aparecen recollidas en diversas antolox\u00edas. Traduciu para o galego o Polgari\u00f1o de Charles Perrault, foi un dos animadores das Edici\u00f3ns do Drag\u00f3n e coordinou e editou o libro \"Mini.relatos\", publicado pola Librer\u00eda Cartab\u00f3n (1999), onde participaron 27 autores galegos novos. Foi responsable das colecci\u00f3ns de poes\u00eda Ablativo Absoluto e de narrativa Abismos, durante o seu per\u00edodo de vixencia. Foi subdirector para edici\u00f3n xeral de Edici\u00f3ns Xerais (2001-2018) e o seu director desde o 20 de abril de 2018 . Tam\u00e9n foi vicepresidente da Asociaci\u00f3n Galega de Editores (2006-2010).\nEst\u00e1 casado con Concha Costas, expresidenta da Mesa pola Normalizaci\u00f3n Ling\u00fc\u00edstica do galego."}
{"id": "11184", "revid": "23204", "url": "https://gl.wikipedia.org/wiki?curid=11184", "title": "Branko Crvenkovski", "text": "Branko Crvenkovski (\u0411\u0440\u0430\u043d\u043a\u043e \u0426\u0440\u0432\u0435\u043d\u043a\u043e\u0432\u0441\u043a\u0438), nado en Saraxevo o 12 de outubro de 1962, \u00e9 un pol\u00edtico macedonio, presidente da Macedonia do Norte entre o 12 de maio de 2004 e o 12 de maio de 2009, cando foi substitu\u00eddo por Gjorge Ivanov. Anteriormente fora primeiro ministro entre 1992 e 1998 e entre 2002 e 2004."}
{"id": "11185", "revid": "98629", "url": "https://gl.wikipedia.org/wiki?curid=11185", "title": "Marc Ravalomanana", "text": "Marc Ravalomanana, nado o 12 de decembro de 1949, foi o presidente de Madagascar dende o 6 de maio de 2002 ata o 18 de marzo de 2009, data en que foi deposto por un golpe de estado militar, e substitu\u00eddo por Andry Rajoelina."}
{"id": "11186", "revid": "27155", "url": "https://gl.wikipedia.org/wiki?curid=11186", "title": "Granada (hom\u00f3nimos)", "text": "O top\u00f3nimo Granada pode referirse a:\nAdemais, o substantivo granada pode referirse a:"}
{"id": "11187", "revid": "23204", "url": "https://gl.wikipedia.org/wiki?curid=11187", "title": "Granada, Caribe", "text": "Granada (en ingl\u00e9s Grenada (, en franc\u00e9s crioulo granadino: ) \u00e9 un pa\u00eds insular no mar Caribe que incl\u00fae \u00e1s Granadinas do sur. \u00c9 o segundo pa\u00eds independente m\u00e1is pequeno do hemisferio occidental (logo de Saint Kitts e Nevis). At\u00f3pase na zona sueste do mar Caribe, ao norte de Trinidad e Tobago, ao Nordeste de Venezuela e ao sur de San Vicente e as Granadinas. Granada est\u00e1 formada pola propia illa de Granada, d\u00faas illas m\u00e1is pequenas, Carriacou e Pequena Martinica, e varias illas pequenas que se atopan ao norte da illa principal e forman parte das Granadinas. O seu tama\u00f1o \u00e9 de e ti\u00f1a unha poboaci\u00f3n estimada de 112.523 en xullo de 2020. A s\u00faa capital \u00e9 Saint George's. Granada tam\u00e9n \u00e9 co\u00f1ecida como a \"illa das especias\" debido \u00e1 s\u00faa produci\u00f3n de cultivos de noz moscada e macis.\nAntes da chegada dos europeos \u00e1s Am\u00e9ricas, Granada estaba habitada polos pobos ind\u00edxenas de Am\u00e9rica do Sur. Cristovo Col\u00f3n avistou Granada en 1498 durante a s\u00faa terceira viaxe \u00e1s Am\u00e9ricas. Despois de varios intentos infrutuosos dos europeos de colonizar a illa debido \u00e1 resistencia dos Caribes residentes, o asentamento e colonizaci\u00f3n do imperio colonial franc\u00e9s comezou en 1649 e continuou durante o s\u00e9culo seguinte. O 10 de febreiro de 1763, Granada foi cedida aos Brit\u00e1nicos baixo o Tratado de Par\u00eds. O dominio brit\u00e1nico continuou ata 1974 (ag\u00e1s unha breve toma de posesi\u00f3n francesa entre 1779 e 1783). Non obstante, o 3 de marzo de 1967, foi concedida a plena autonom\u00eda sobre os seus asuntos internos como Estado Asociado, e de 1958 a 1962 Granada formou parte da Federaci\u00f3n das Indias Occidentais, unha federaci\u00f3n de curta duraci\u00f3n de Colon\u00edas brit\u00e1nicas das Indias occidentais.\nA independencia concedeuselle o 7 de febreiro de 1974 baixo o liderado de Eric Gairy, quen se converteu no primeiro primeiro ministro do estado soberano de Granada. O novo pa\u00eds pasou a ser membro da Commonwealth, coa ra\u00ed\u00f1a Isabel II como xefa de estado. En marzo de 1979, o Marxista-leninista Movemento Nova Xoia derrocou ao goberno de Gairy nun Golpe de Estado incruento e estableceu un Goberno Popular Revolucionario (PRG), encabezado por Maurice Bishop como primeiro ministro. Bishop foi arrestado e despois executado por membros do Ex\u00e9rcito Revolucionario Popular (PRA), o que provocou a invasi\u00f3n estadounidense de Granada en outubro de 1983. Desde ent\u00f3n, a illa volveu a unha democracia representativa parlamentaria e mant\u00edvose politicamente estable.\nEtimolox\u00eda.\nA orixe do nome \"Granada\" \u00e9 escura, pero \u00e9 probable que os mari\u00f1eiros espa\u00f1ois chamasen as\u00ed \u00e1 illa pola cidade andaluza de Granada. O nome \"Granada\" rexistrouse nos mapas espa\u00f1ois na d\u00e9cada de 1520 e refer\u00edase \u00e1s illas do norte como \"Los Granadillos\" (\"Granadas pequenas\"), a\u00ednda que esas illas nomeadas foron consideradas propiedade do Rei de Espa\u00f1a, non hai rexistros que suxiran que os espa\u00f1ois intentaran asentarse en Granada. Os franceses mantiveron o nome (como \"La Grenade\" en franc\u00e9s) despois do asentamento e colonizaci\u00f3n en 1649. O 10 de febreiro de 1763, a illa de La Grenade foi cedida aos brit\u00e1nicos baixo o Tratado de Par\u00eds. Os brit\u00e1nicos renomearona como \"Granada\", unha das moitas anglicizaci\u00f3ns de top\u00f3nimos que fixeron al\u00ed.\nTivo polo menos outros dous nomes europeos durante a Era dos Descubrimentos. A illa recibiu o seu primeiro nome por Cristovo Col\u00f3n, quen a avistou na s\u00faa terceira viaxe en 1498 e chamouna \"La Concepci\u00f3n\" en honra \u00e1 Virxe Mar\u00eda. Dise que en realidade puido nomeala \"Asunci\u00f3n\", pero non \u00e9 seguro, xa que dise que o que avistou desde a distancia era o que son hoxe Granada e Tobago e chamoulles a ambos ao mesmo tempo. Por\u00e9n, aceptouse que chamou a Tobago \"Assumpci\u00f3n\" e a Granada \"La Concepci\u00f3n\". O ano seguinte, o explorador italiano Am\u00e9rigo Vespucci viaxou pola rexi\u00f3n co explorador espa\u00f1ol Alonso de Ojeda e o cartografista Juan de la Cosa. Vespucci rebautizou a illa como \"Mayo\", a\u00ednda que este \u00e9 o \u00fanico mapa onde aparece o nome.\nOs ind\u00edxenas Arauacos que viv\u00edan na illa antes da chegada dos europeos cham\u00e1bana \"Camajuya\".\nHistoria.\nGranada foi poboada por primeira vez por pobos de Am\u00e9rica do Sur, posiblemente durante a Idade Arcaica do Caribe, a\u00ednda que faltan probas definitivas. A presenza humana potencial m\u00e1is antiga prov\u00e9n da evidencia indirecta de n\u00facleos de lagos, que comeza ~3600 a.C. Aldeas menos ef\u00e9meras e permanentes comezaron arredor do ~100-200 d.C. A poboaci\u00f3n alcanzou o seu m\u00e1ximo entre os anos 750 e 1250 d. C., con grandes cambios na poboaci\u00f3n despois, posiblemente o resultado das secas rexionais e/ou da \"Invasi\u00f3n caribe\", a\u00ednda que esta \u00faltima depende de evidencias moi circunstanciais.\nA historia rexistrada de Granada comeza en 1498, cando Cristovo Col\u00f3n divisou por vez primeira a illa. Tras un intento errado dos ingleses para establecerse na illa, os franceses compraron a illa aos indios caribes no ano 1650. A illa foi cedida de novo a Gran Breta\u00f1a en 1783. Granada converteuse nunha Colonia da Coroa en 1877.\nGranada conseguiu a independencia en 1974 e, en 1979, tras un per\u00edodo de grande inestabilidade pol\u00edtica, o carism\u00e1tico e popular l\u00edder de esquerdas Maurice Bishop f\u00edxose co poder. O socialismo de Bishop e a s\u00faa cooperaci\u00f3n coa Cuba comunista non foi ben recibido polas naci\u00f3ns conservadoras da zona, como Barbados, Dominica e os Estados Unidos. Unha disputa co \u00e1 comunista, leal a Bernard Coard, do partido que estaba no poder, \"New Jewel\", levou a un golpe de estado e a execuci\u00f3n de Bishop o 19 de outubro de 1983.\nSeis d\u00edas m\u00e1is tarde, a illa foi invadida polas forzas militares dos Estados Unidos e doutras seis naci\u00f3ns do Caribe dentro dunha campa\u00f1a militar chamada Operaci\u00f3n Furia Urxente. As tropas capturaron rapidamente aos l\u00edderes da revoluci\u00f3n e aos seus conselleiros cubanos, moitos dos cales estaban traballando na construci\u00f3n dun grande aeroporto para a illa que foi completado polos Estados Unidos alg\u00fans anos m\u00e1is tarde. Ao ano seguinte celebr\u00e1ronse elecci\u00f3ns. Unha das preocupaci\u00f3ns t\u00e1cticas co\u00f1ecidas dos Estados Unidos era a recuperaci\u00f3n con vida dos estadounidenses matriculados na Universidade de St. George's.\nEn setembro de 2004, a illa foi arrasada polo Furac\u00e1n Iv\u00e1n. O furac\u00e1n, de categor\u00eda 3, danou ou destru\u00edu o 90 % das vivendas.\nGoberno e Pol\u00edtica.\n \nAo ser unha naci\u00f3n da Commonwealth, a monarca brit\u00e1nica \u00e9 formalmente a Xefa de Estado. Est\u00e1 representada por un Gobernador Xeral, a\u00ednda que o poder executivo real recae sobre o l\u00edder do goberno, o Primeiro Ministro. A\u00ednda que o primeiro ministro \u00e9 nomeado polo Gobernador xeral, este adoita ser o l\u00edder do partido con m\u00e1is representaci\u00f3n no parlamento.\nO parlamento consiste nun senado (con 13 membros) e unha C\u00e1mara de Representantes (con 15 membros). Os senadores son nomeados polo goberno e a oposici\u00f3n, mentres que os representantes son elixidos polo pobo cada cinco anos. Nas elecci\u00f3ns do 19 de febreiro de 2013 Keith Claudius Mitchell levou ao New National Party \u00e1 vitoria (ga\u00f1ou todos os escanos cun 58,7% dos votos) e converteuse no noveno primeiro ministro do pa\u00eds. O partido principal da oposici\u00f3n \u00e9 o National Democratic Congress o cal obtivo o 40,8% dos votos pero ning\u00fan escano.\nOrganizaci\u00f3n pol\u00edtico-administrativa.\nPoliticamente, Granada est\u00e1 dividida en seis zonas chamadas parroquias. Estas son:\nCarriacou e Pequena Martinica, d\u00faas das Granadinas que te\u00f1en o status de dependencia con Granada, forman a s\u00e9tima divisi\u00f3n administrativa de Granada.\nXeograf\u00eda.\nA illa chamada propiamente Granada \u00e9 a m\u00e1is grande do pa\u00eds. As pequenas Granadinas son Carriacou, Pequena Martinica, Ronde, Illa Caille, Illa Diamante, Large Island, Saline Island e Frigate island. A gran parte da poboaci\u00f3n vive na propia Granada, cuxas cidades m\u00e1is grandes son a capital Saint George's, Grenville e Gouyave. O asentamento m\u00e1is grande nas outras illas \u00e9 Hillsborough na illa de Carriacou.\nAs illas son dunha orixe volc\u00e1nico, sendo o terreo interior das illas lixeiramente monta\u00f1oso, con alg\u00fans pequenos r\u00edos que fl\u00faen cara ao mar. O clima \u00e9 tropical: caloroso e h\u00famido. Granada vese afectada ocasionalmente por furac\u00e1ns. A tormenta m\u00e1is recente foi o Furac\u00e1n Iv\u00e1n en setembro de 2004.\nDemograf\u00eda.\n \nAproximadamente o 80% da poboaci\u00f3n son descendentes dos escravos africanos tra\u00eddos polos europeos; son poucos os ind\u00edxenas caribes e arauacos que quedan na illa.\nO idioma oficial, o ingl\u00e9s, \u00e9 falado por toda a poboaci\u00f3n, a\u00ednda que alg\u00fans a\u00ednda falan franc\u00e9s patois. Case todos os granadinos son cristi\u00e1ns, dos cales aproximadamente a metade deles cat\u00f3licos. O anglicanismo \u00e9 a relixi\u00f3n protestante principal.\nCultura.\nA influencia francesa na cultura granadina \u00e9 moito menor que noutras illas do Caribe. A cultura de Granada est\u00e1 fortemente influenciada polas ra\u00edces africanas da maior\u00eda dos granadinos."}
{"id": "11189", "revid": "98629", "url": "https://gl.wikipedia.org/wiki?curid=11189", "title": "Tonga", "text": "Tonga, nomeado oficialmente Reino de Tonga (en ), \u00e9 unha monarqu\u00eda no arquip\u00e9lago polinesio, formado por 171 illas, das cales 45 est\u00e1n habitadas. A superficie total do arquip\u00e9lago \u00e9 duns 748 km\u00b2, espallados por no sur do Oc\u00e9ano Pac\u00edfico. En 2021, segundo Johnson's Tribune, Tonga ti\u00f1a unha poboaci\u00f3n de 104.494 habitantes. O 70% dos cales reside na illa principal, Tongatapu. O pa\u00eds est\u00e9ndese aproximadamente 800 km. de norte a sur. Est\u00e1 rodeado por Fidxi e Wallis e Futuna (Francia) ao noroeste, Samoa ao nord\u00e9s, Nova Caledonia (Francia) e Vanuatu ao oeste, Niue (o territorio estranxeiro m\u00e1is pr\u00f3ximo) ao leste, e Kermadec (Nova Zelandia) ao suroeste. Tonga est\u00e1 a uns 1800 km. da Illa Norte de Nova Zelandia.\nHabitadas por primeira vez hai uns 2.500 anos pola civilizaci\u00f3n Lapita, os colonos polinesios de Tonga desenvolveron gradualmente unha identidade \u00e9tnica distinta e forte, a lingua e a cultura como pobo tongano. Foron r\u00e1pidos en establecer unha base poderosa no Pac\u00edfico Sur, e este per\u00edodo de expansionismo e colonizaci\u00f3n de Tonga co\u00f1\u00e9cese como Imperio Tu\u02bbi Tonga. Desde o goberno do primeiro Rei de Tonga, \u02bbAho\u02bbeitu, Tonga converteuse nunha superpotencia rexional. Foi unha talasocracia que conquistou e controlou franxas sen precedentes do Pac\u00edfico, desde partes das Illas Salom\u00f3n e toda Nova Caledonia e Fidxi no oeste ata Samoa e Niue e mesmo ata partes da actual Polinesia Francesa no leste. Tu\u02bbi Tonga f\u00edxose co\u00f1ecida pola s\u00faa influencia econ\u00f3mica, \u00e9tnica e cultural sobre o Pac\u00edfico, que se mantivo forte mesmo despois da revoluci\u00f3n samoana do s\u00e9culo XIII e do descubrimento das illas polos europeos en 1616.\nDe 1900 a 1970, Tonga tivo o status de estado protexido brit\u00e1nico. O Reino Unido ocupouse dos asuntos exteriores de Tonga baixo un Tratado de Amizade, pero Tonga nunca cedeu \u00e1 s\u00faa soberan\u00eda a ningunha potencia estranxeira. En 2010, Tonga deu un paso decisivo afast\u00e1ndose da s\u00faa monarqu\u00eda absoluta tradicional e convert\u00e9ndose nunha monarqu\u00eda constitucional en pleno funcionamento, despois de que as reformas do lexislativo abrisen o cami\u00f1o para as s\u00faas primeiras elecci\u00f3ns representativas parciais.\nEtimolox\u00eda.\nEn moitas linguas polinesias, inclu\u00edndo o tongano, a palabra \"tonga\" prov\u00e9n de \"fakatonga\", que significa \"cara ao sur\", e o arquip\u00e9lago ch\u00e1mase as\u00ed porque \u00e9 o grupo m\u00e1is meridional entre os grupos de illas de Polinesia central. A palabra \"tonga\" \u00e9 af\u00edn \u00e1 palabra hawaiana \"kona\", que significa \"sotavento\", que \u00e9 a orixe do nome do Distrito de Kona en Hawai.\nTonga f\u00edxose co\u00f1ecida en Occidente como as \"Illas Amigas\" debido \u00e1 agradable acollida concedida ao Capit\u00e1n James Cook na s\u00faa primeira visita en 1773. Chegou no momento do festival anual \"\u02bbinasi\", que se centra na doaz\u00f3n das Primeiras froitas ao Tu\u02bbi Tonga (monarca das illas), polo que recibiu unha invitaci\u00f3n para as festas. Ir\u00f3nicamente, segundo o escritor William Mariner, os l\u00edderes pol\u00edticos realmente quer\u00edan matar a Cook durante a reuni\u00f3n, pero non o lograron porque non pod\u00edan po\u00f1erse de acordo nun plan de acci\u00f3n para realizalo.\nHistoria.\nAs illas Tonga foron colonizadas por seres humanos hai uns 3400 anos, tras a grande expansi\u00f3n na que os pobos do sueste asi\u00e1tico emigraron a trav\u00e9s do Oc\u00e9ano Pac\u00edfico cara ao leste e a trav\u00e9s do Oc\u00e9ano \u00cdndico ata Madagascar e \u00c1frica oriental cara ao oeste.\nEstes polinesios trouxeron consigo cans, porcos, polos, cer\u00e1mica, agricultura (en especial cultivo de ra\u00edces) e, obviamente, barcos. Expand\u00edronse con rapidez polo conxunto das illas Tonga. Segundo a crenza popular, o reino de Tonga ser\u00eda, de entre as illas da Polinesia, o primeiro grupo ocupado polo ser humano na Prehistoria. M\u00e1is recentemente, a\u00ednda que sempre antes da chegada dos europeos, as illas ti\u00f1an unha densidade de poboaci\u00f3n que oscilaba entre os sesenta e os setenta e cinco habitantes por quil\u00f3metro cadrado.\nEn Tonga p\u00f3dense atopar os restos arqueol\u00f3xicos m\u00e1is antigos da Polinesia. S\u00e9culos antes de que chegasen os europeos, os tonganos edificaron enormes monumentos. Os m\u00e1is importantes son o \"Ha'amonga\" (ou \"Trilithon\") e os \"Langi\" (sepulcros en socalcos). O \"Ha'amonga\" ten cinco metros de altura e consta de tres pedras calcarias, cada unha das cales pesa m\u00e1is de 40 toneladas. Os \"Langi\" son pir\u00e1mides baixas e moi lisas, con dous ou tres niveis, que marcan as sepulturas dos reis primitivos.\nA principios do s\u00e9culo X establ\u00e9cese unha monarqu\u00eda en Tongatapu, da que o actual rei dise herdeiro. No s\u00e9culo XIII, o seu poder chegaba ata as illas Hawai.\nNo s\u00e9culo XVIII, Tonga unificara todas as tribos e creara un imperio mar\u00edtimo que inclu\u00eda as rexi\u00f3ns conquistadas de Fidxi. Por aquela \u00e9poca, o \"Imperio de Tonga\" contaba cunha poboaci\u00f3n duns 40.000 habitantes.\nOs primeiros europeos que chegaron \u00e1s illas foron os holandeses. William Schouten viu en 1616, algunhas das illas pequenas do norte, entre elas as illas Niue. Abel Tasman descubriu o 21 de xaneiro de 1643 a illa de \"Tongatapu\" (\u00e1 que chamou \u00c1msterdan), e explorou tam\u00e9n Middleburgo (\"'Eua\") e R\u00f3terdan (\"Nomuka\").\nO ingl\u00e9s James Cook estivo en varias ocasi\u00f3ns entre 1773 e 1777, dando ao arquip\u00e9lago o nome de \"Illas dos Amigos\" debido \u00e1 calorosa acollida que lle dispensaron.\nO galego Francisco Mourelle de la R\u00faa, desviado da ruta tradicional do gale\u00f3n de Manila a Acapulco, chegou a estas illas e 1781, moi necesitado de avituallamentos e reparaci\u00f3ns. Na primeira illa non atopou refuxio e chamouna Amargura. En cambio, descubriu un excelente porto en Vava'u, que a\u00ednda hoxe en d\u00eda se chama Port of Refuge. Chamou ao arquip\u00e9lago \"Illas de Mayorga\", en honra do vicerrei de Nova Espa\u00f1a, Mart\u00edn de Mayorga, natural de Barcelona. Ao grupo \"Ha'apai\" chamouno Illas G\u00e1lvez en honra de Jos\u00e9 de G\u00e1lvez, ministro das Indias. Grazas aos seus informes a expedici\u00f3n cient\u00edfica de Bustamante e Malaspina det\u00edvose nestas illas.\nEn 1845, as illas un\u00edronse formando un reino. Convert\u00e9ronse en monarqu\u00eda constitucional en 1875 e en 1900 estableceuse o protectorado brit\u00e1nico. Desde 1970 \u00e9 reino independente no \u00e1mbito da Mancomunidade Brit\u00e1nica de Naci\u00f3ns.\nGoberno e pol\u00edtica.\nTonga \u00e9 a \u00faltima monarqu\u00eda do Pac\u00edfico xunto con Samoa, que se converter\u00e1 en rep\u00fablica \u00e1 morte do seu actual rei. O ata agora monarca, Taufa'ahau Tupou IV, remonta a s\u00faa \u00e1rbore xeneal\u00f3xica a catro xeraci\u00f3ns de monarcas. O rei, nado o 4 de xullo de 1919, seguiu mantendo o control final do goberno ata a s\u00faa morte, malia certos problemas de sa\u00fade, problemas financeiros e a demanda popular de maior democracia. O 11 de setembro de 2006 Tupou IV falecer\u00eda. O seu fillo, o pr\u00edncipe Tupouto'a xurou ese mesmo d\u00eda como rei, pero poder\u00eda pasar un ano antes de ser coroado.\nDesde o mes de febreiro de 2000 o xefe de goberno \u00e9 o Primeiro ministro Lavaka Ata 'Ulukalala, un dos trinta membros da Asemblea Nacional (en tongano, \"Fale Alea\"). En 2006 o Dr. Feleti Sevele converteuse no novo primeiro ministro. O rei elixe os xu\u00edces da Suprema Corte, e ata a creaci\u00f3n do Partido Popular no ano 1994 no pa\u00eds non exist\u00edan os partidos pol\u00edticos. Actualmente este \u00e9 o \u00fanico legalizado.\nOs poderes do monarca en Tonga son sensibelmente maiores do que os poderes dos monarcas ingleses. A reverencia ao xefe pol\u00edtico \u00e9 semellante a aquela que nos s\u00e9culos anteriores era concedida ao xefe do culto sagrado, o Tu'i Tonga. Rexe a constituci\u00f3n de 1875, revisada en 1967.\nReis e ra\u00ed\u00f1as de Tonga\n\u2022 Xurxo Tupou I (1875\u20141893)\n\u2022 Xurxo Tupou II (1893\u20141918)\n\u2022 Salote Tupou III (ra\u00ed\u00f1a) (1918\u20141965)\n\u2022 Taufa'ahau Tupou IV (desde 1965-2006)\nOrganizaci\u00f3n pol\u00edtico-administrativa.\nA\u00ednda que xeograficamente est\u00e1 composto por 169 illas (36 delas deshabitadas) o Reino de Tonga div\u00eddeas politicamente en tres grupos de illas: \nExiste un cuarto arquip\u00e9lago setentrional moi afastado, e administrado directamente desde Nuku\u02bbalofa, capital da illa de Tongatapu:\nAdemais, tam\u00e9n dependen do reino de Tonga os Arrecifes Minerva, que xeograficamente est\u00e1n nas illas Fidxi. Son dous aneis coralinos que s\u00f3 son visibles con marea baixa.\nA maior parte das illas son coralinas, pero hai algunhas de orixe volc\u00e1nico. Lateiki (\"Metis Shoal\") e \"Fonuafo'ou\" son dous volc\u00e1ns mergullados que, desde o s\u00e9culo XIX, emerxeron en varias ocasi\u00f3ns.\nA capital do pa\u00eds \u00e9 Nuku\u02bbalofa, residencia habitual do rei Taufa'ahau Tupou IV.\nXeograf\u00eda.\nTonga \u00e9 un arquip\u00e9lago localizado directamente ao sur de Samoa. Os seus 169 illas, das cales 96 est\u00e1n habitadas, div\u00eddense en tres grupos principais: Mayorga, G\u00e1lvez e \u00c1msterdan, que forman unha li\u00f1a norte-sur de 800 quil\u00f3metros de longo. \u00c1msterdan, a illa m\u00e1is grande e que alberga a capital Nuku\u02bbalofa, cobre 257\u00a0km\u00b2. Xeoloxicamente, as illas de Tonga son de dous tipos: a maior\u00eda te\u00f1en unha base de pedra calcaria que se orixinou a partir de formaci\u00f3ns de coral levantadas; as demais consisten en pedra calcaria sobre unha base de orixe volc\u00e1nica.\nO clima \u00e9 basicamente subtropical cun per\u00edodo c\u00e1lido (de decembro a abril), durante o cal a temperatura el\u00e9vase por riba dos 32\u00a0\u00b0C, e un per\u00edodo m\u00e1is fresco (de maio a novembro), no que as temperaturas non adoitan exceder os 27\u00a0\u00b0C. A temperatura el\u00e9vase de 23\u00a0\u00b0C a 27\u00a0\u00b0C, e a precipitaci\u00f3n anual var\u00eda de 1700 a 2970\u00a0mm se se viaxa desde a illa de \u00c1msterdan no sur cara \u00e1s illas do norte m\u00e1is pr\u00f3ximas ao Ecuador. A humidade media diaria \u00e9 de 80 %.\nEconom\u00eda.\nCalquera habitante de Tonga maior de 16 anos pode alugar unha terra. A maior parte dos tonganos viven de modo aut\u00e1rquico da agricultura e da pesca no mar. Iniciouse un proxecto para crear un centro rexional de distribuci\u00f3n de produtos petrol\u00edferos. A moeda nacional \u00e9 o pa\u00b4anga (100 seniti) e a renda per c\u00e1pita \u00e9 de 660 d\u00f3lares. No ano 2001, 2,12 pa'anga equival\u00edan a 1 d\u00f3lar estadounidense\nEntre os seus recursos naturais e medios de subsistencia, hai que destacar a noz de coco, os pl\u00e1tanos, as patacas, os taros (tub\u00e9rculo), as casavas (sopapos de fari\u00f1a), os c\u00edtricos, a vainilla e o peixe. As s\u00faas principais exportaci\u00f3ns son a copra, o aceite de coco, a sand\u00eda e por suposto, a vainilla, os taros e os pl\u00e1tanos.\nDemograf\u00eda.\nM\u00e1is da metade dos habitantes de Tonga conc\u00e9ntranse na maior das illas, \u00c1msterdan, que conta cunha superficie de 260\u00a0km\u00b2. A densidade media de poboaci\u00f3n das illas chega aos 140 habitantes por km\u00b2.\nMalia que moitos tonganos traslad\u00e1ronse ao \u00fanico n\u00facleo urbano que hai en todo o arquip\u00e9lago, Nuku\u02bbalofa (no que conviven o modo de vida tradicional e o europeo), a vida nos poboados e os vencellos familiares seguen sendo moi importantes na cultura tongana. A vida coti\u00e1 est\u00e1 moi influenciada tanto polas tradici\u00f3ns polinesias como polo cristianismo: por exemplo, calquera actividade comercial ou l\u00fadica susp\u00e9ndese en domingo, mentres a Constituci\u00f3n declara sacro o s\u00e1bado.\nOs tonganos, grupo de raza polinesia con algunhas achegas melanesias, constit\u00faen o 98% da poboaci\u00f3n. O resto est\u00e1 composto por europeos, mestizos europeo-tonganos e emigrantes doutras illas do Pac\u00edfico. Tam\u00e9n viven alg\u00fans centenares de chineses.\nCultura.\nOs aproximadamente 110.000 habitantes destas illas falan ingl\u00e9s e tongano e practican a relixi\u00f3n protestante ou cat\u00f3lica.\nEducaci\u00f3n.\nA educaci\u00f3n primaria \u00e9 gratu\u00edta e obrigatoria entre os 6 e os 14 anos. As escolas levadas por misioneiros constit\u00faen ao redor do 83% da educaci\u00f3n primaria e o 90% da secundaria. En canto \u00e1 educaci\u00f3n en niveis superiores, existen cursos de maxisterio, enfermar\u00eda e medicina, unha pequena universidade privada, un colexio comercial feminino e algunhas escolas agrarias privadas. O resto dos ensinos superiores deben cursarse no estranxeiro."}
{"id": "11190", "revid": "8354", "url": "https://gl.wikipedia.org/wiki?curid=11190", "title": "Bingu wa Mutharika", "text": "Bingu wa Mutharika, nado o 24 de febreiro de 1934 e finado o 6 de abril de 2012, foi terceiro o presidente de Malawi, dende o 24 de maio de 2004 ata a s\u00faa morte, despois de ser reelecto para un segundo mandato en 2009.\nMutharika estudou en Zambia, na India e nos Estados Unidos de Am\u00e9rica, onde obtivo un doutoramento en econom\u00eda. O seu irm\u00e1n Peter Mutharika chegou a ser o quinto presidente da Rep\u00fablica de Malawi en 2014."}
{"id": "11192", "revid": "98629", "url": "https://gl.wikipedia.org/wiki?curid=11192", "title": "Tuanku Syed Sirajuddin", "text": "Tuanku Syed Sirajuddin ibni Almarhum Tuanku Syed Putra Jamalullail, nado en 1943, \u00e9 o Yang di-Pertuan Agong (equivalente a rei) de Malaisia e Rax\u00e1 de Perlis.\nA s\u00faa quenda como rei comezou o 13 de decembro de 2001, ao morrer o sult\u00e1n de Selangor, Salahuddin Abdul Aziz Shah ibni Almarhum Sultan Hisamuddin Alam Shah Al-Haj.\nConvert\u00e9rase en Rax\u00e1 de Perlis o 17 de abril de 2000 ao morrer o seu pai Tuanku Syed Putra ibni Almarhum Syed Hassan Jamalullail."}
{"id": "11193", "revid": "25871", "url": "https://gl.wikipedia.org/wiki?curid=11193", "title": "Maumoon Abdul Gayoom", "text": "Maumoon Abdul Gayoom (\u0789\u07a6\u0787\u07aa\u0789\u07ab\u0782\u07aa \u0787\u07a6\u0784\u07b0\u078b\u07aa\u078d\u07b0 \u078e\u07a6\u0787\u07b0\u0794\u07ab\u0789\u07b0), nado en Mal\u00e9 o 29 de decembro de 1937, \u00e9 un pol\u00edtico das Maldivas, presidente do seu estado entre o 11 de novembro de 1978 e o 11 de novembro de 2008."}
{"id": "11194", "revid": "47401", "url": "https://gl.wikipedia.org/wiki?curid=11194", "title": "Amadou Toumani Tour\u00e9", "text": "Amadou Toumani Tour\u00e9, nado en Mopti o 4 de novembro de 1948 e finado en Istambul o 10 de novembro de 2020, foi un militar e pol\u00edtico de Mal\u00ed, presidente do seu pa\u00eds entre 2002 e 2012."}
{"id": "11195", "revid": "25871", "url": "https://gl.wikipedia.org/wiki?curid=11195", "title": "Edward Fenech Adami", "text": "Edward Fenech-Adami, nado en Birkirkara o 7 de febreiro de 1934, \u00e9 un pol\u00edtico malt\u00e9s.\nTraxectoria.\nFoi primeiro ministro de Malta dende 1987 ata 1996 e dende 1998 ata 2004, e presidente do seu pa\u00eds dende o 4 de abril de 2004 ata 2009."}
{"id": "11196", "revid": "25871", "url": "https://gl.wikipedia.org/wiki?curid=11196", "title": "Kessai Note", "text": "Kessai Hesa Note, nado en 1950, \u00e9 un pol\u00edtico das illas Marshall. Foi presidente das Illas Marshall dende 2000 ata o 2008. Pertence ao Partido Democr\u00e1tico Unido."}
{"id": "11197", "revid": "88215", "url": "https://gl.wikipedia.org/wiki?curid=11197", "title": "Maaouya Ould Sid'Ahmed Taya", "text": "Maaouya Ould Sid'Ahmed Taya (\u0645\u0639\u0627\u0648\u064a\u0629 \u0648\u0644\u062f \u0633\u064a\u062f \u0623\u062d\u0645\u062f \u0627\u0644\u0637\u0627\u064a\u0639), nado en Atar o 28 de novembro de 1941, \u00e9 un pol\u00edtico de Mauritania, presidente do seu pa\u00eds dende 1984, ao depo\u00f1er a Mohamed Khouna Ould Haidallah nun golpe de estado, ata o 3 de agosto de 2005 ao triunfar un golpe militar mentres estaba en Arabia Saudita. Actualmente est\u00e1 no exilio en N\u00edxer."}
{"id": "11198", "revid": "23204", "url": "https://gl.wikipedia.org/wiki?curid=11198", "title": "Anerood Jugnauth", "text": "Anerood Jugnauth (\u0905\u0928\u093f\u0930\u0941\u0926\u094d\u0918 \u091c\u0917\u0928\u094d\u0928\u093e\u0925), nado o 29 de marzo de 1930, \u00e9 un avogado e pol\u00edtico que foi presidente de Mauricio dende 2003, reelixido en 2008."}
{"id": "11199", "revid": "98629", "url": "https://gl.wikipedia.org/wiki?curid=11199", "title": "Neoclasicismo", "text": "O neoclasicismo ou estilo neocl\u00e1sico foi un movemento cultural, art\u00edstico e literario orixinado en Italia que se desenvolveu na Europa e nas s\u00faas colonias desde mediados do s\u00e9culo XVIII como reacci\u00f3n ao estilo barroco e durou at\u00e9 \u00e1s primeiras d\u00e9cadas do s\u00e9culo XIX, en que foi substitu\u00eddo polo Romanticismo. As\u00f3ciase coa recuperaci\u00f3n da cultura cl\u00e1sica da Europa e as s\u00faas manifestaci\u00f3ns m\u00e1is notorias danse na arquitectura.\nContexto.\nDurante o s\u00e9culo XVIII realiz\u00e1ronse importantes achados arqueol\u00f3xicos, como os das cidades romanas de Herculano e Pompeia, sepultadas polas cinzas do Vesuvio no ano 79, en 1738 e 1748, respectivamente. Os investigadores m\u00e1is relevantes son Winckelmann (\"Historia da Arte da Antig\u00fcidade\"), Stuard (\"Antig\u00fcidades de Atenas\") e Lessing (\"Laocoonte\").\nO XVIII \u00e9 o \"S\u00e9culo da Raz\u00f3n\": desenv\u00f3lvese a corrente cultural chamada Ilustraci\u00f3n, que pretende revisar a concepci\u00f3n do mundo e do home \u00e1 luz da raz\u00f3n e da experiencia. Este movemento, que parte das transformaci\u00f3ns ideol\u00f3xicas do Renacemento, vese potenciado polas revoluci\u00f3ns pol\u00edticas e econ\u00f3micas que se producen en Inglaterra no s\u00e9culo XVII e pasan logo a Francia e dela ao resto do mundo.\nNeste contexto, constit\u00faese como obxectivo da arte exaltar o ben c\u00edvico, moral, a harmon\u00eda familiar, o ben com\u00fan. A Roma republicana era o exemplo ideal deses valores e os revolucionarios franceses especialmente opo\u00f1en a nova arte neocl\u00e1sica \u00e1 barroca, \u00e1 que asimilan coa aristocracia e os seus sal\u00f3ns. No per\u00edodo napele\u00f3nico, co estilo imperio, apr\u00f3piase a arte dos c\u00e9sares para expresar os valores da nova sociedade que se creara.\nXorden as Academias, que enfatizan o valor normativo do cl\u00e1sico, defenden o \"bo gosto\" e desprezan o Barroco. Este esgotara as s\u00faas formas no Rococ\u00f3 e o seu rexeitamento xera unha cr\u00edtica est\u00e9tica que potencia a imitaci\u00f3n da Antig\u00fcidade Cl\u00e1sica que se est\u00e1 a descubrir. O centro do Neoclasicismo \u00e9 Francia.\nOrixes.\nDurante o Renacemento os pensadores europeos, especialmente os italianos, entraron en contacto coa antig\u00fcidade, que lles sorprendeu polas altas cotas \u00e1s que chegara en comparaci\u00f3n coa Europa medieval. Naceu daquela o concepto de \"arte cl\u00e1sica\" que, uns s\u00e9culos m\u00e1is tarde, se define como as de Grecia e Roma no milenio que vai do s\u00e9culo V a.C. at\u00e9 o s\u00e9culo V d.C. (e talvez antes, se se incl\u00fae Exipto. Os humanistas ti\u00f1an por \"cl\u00e1sico\" o producido na altura na que as civilizaci\u00f3ns antigas do Occidente atinxiran o seu maior grau de perfecci\u00f3n.\nEsta admiraci\u00f3n pola antig\u00fcidade greco-romana rexurdiu coa Ilustraci\u00f3n francesa. Esta retomou os ideais de proporci\u00f3n, orde racional e beleza que aparecen, por exemplo, no \"De Architectura\" (\"Sobre a Arquitectura\") de Vitruvio, redescuberto a finais da Idade Media pero confirmado agora polos novos descubrimentos arqueol\u00f3xicos.\nPero esa atracci\u00f3n por constru\u00edr o fermoso e proporcionado (que xa se dera no Renacemento) complem\u00e9ntase cun rexeitamento da decadencia aristocr\u00e1tica que se manifestaba no Barroco e no Rococ\u00f3, as\u00ed como do papel hexem\u00f3nico da relixi\u00f3n, que eran o seu soporte ideol\u00f3xico. O Neoclasicismo glorifica as grandes virtudes civ\u00eds da antig\u00fcidade, d\u00e1 paso ao mundo pag\u00e1n e agr\u00e9galle ciencia \u00e1 emoci\u00f3n. \u00c9 un movemento da clase media ilustrada, que prefire o normativo, disciplinado e austero, contra a aristocracia.\nProduci\u00f3ns.\nTodos os pa\u00edses anti-napole\u00f3nicos parece como se preferisen o modelo grego, mentres que Francia se decantou polo romano. Wincklemann foi o primeiro en propor unha interpretaci\u00f3n compositiva da arte grega; d\u00e9beselle a el a concepci\u00f3n de que a arte ten historia. Para el, a imitaci\u00f3n da arte antiga permite atopar a esencia da beleza, que en si se atopa na propia natureza. O arquitecto alem\u00e1n Schinkel, autor do Teatro Real, proxectou dese\u00f1ar Berl\u00edn como a Atenas moderna. O arquitecto escoc\u00e9s Robert Adam introduciu o Neoclasicismo en Gran Breta\u00f1a; foi en Escocia onde se mantivo m\u00e1is puro, como se observa claramente en Edimburgo. En Londres, John Soane dese\u00f1ou o Banco de Inglaterra e Robert Smirke o Museo Brit\u00e1nico. O estilo neogrego foi substitu\u00eddo polo rexencia, cuxo maior exemplo son as fachadas de Regent Street (1812) en Londres (de John Nash) e o Royal Pavilion de Brighton (1815-1823).\nEn Francia, Claude Nicolas Ledoux dese\u00f1ou un pavill\u00f3n (1771) para a condesa du Barry e varias portas para Par\u00eds (1785-1789). Os arquitectos oficiais de Napole\u00f3n, Charles Percier e Pierre Fran\u00e7ois Fontaine, tentaron transformar Par\u00eds imitando o estilo opulento da arquitectura imperial romana, como no Arco do triunfo do Carrousel ou nos Campos Elisios (1806), xa en \u00e9poca imperial.\nDentro deste movemento, atop\u00e1molo \"Clasicismo rom\u00e1ntico\", que inda que neocl\u00e1sico, ten algunhas diferenzas de matices. Acost\u00famase a confundir ambos pola s\u00faa semellanza. Dentro do Clasicismo rom\u00e1ntico atopamos moitos destes arquitectos \"neocl\u00e1sicos\", coma John Soane ou Schinkel.\nO estilo neocl\u00e1sico tivo d\u00faas variantes nos Estados Unidos. Unha \u00e9 o estilo federal e xurdiu entre 1780 e 1820 e foi inspirada na obra de Robert Adam. Foi moi promovida por Thomas Jefferson, quen consideraba que o neocl\u00e1sico era o estilo perfecto para representar os ideais republicanos. Dous dos edificios m\u00e1is not\u00e1beis son a Casa do Estado de Massachusetts, en Boston (1798) e o Capitolio, en Washington, baseada na Maison Carr\u00e9e de N\u00eemes. A outra variante \u00e9 o estilo neogrego, que floreceu na primeira metade do s\u00e9culo XIX.\nEn Espa\u00f1a o Neocl\u00e1sico at\u00f3pase na Puerta de Alcal\u00e1 de Madrid, obra do italiano Francesco Sabatini e no Museo do Prado, tam\u00e9n en Madrid, de Juan de Villanueva; en Santiago de Compostela debe destacarse o Pazo de Raxoi, obra do enxe\u00f1eiro Carlos Lemaur. En Hispanoam\u00e9rica destacan a Casa da Moeda de Santiago de Chile, o Palacio da Miner\u00eda e a F\u00e1brica de Cigarros en M\u00e9xico e a igrexa de San Francisco en Cali, Colombia.\nAdemais de na arquitectura, p\u00f3dense atopar os ideais neocl\u00e1sicos no pintor franc\u00e9s Jacques-Louis David, no escultor italiano Antonio Canova e nos escritores espa\u00f1ois Gaspar Melchor de Jovellanos e Leandro Fern\u00e1ndez de Morat\u00edn."}
{"id": "11200", "revid": "114", "url": "https://gl.wikipedia.org/wiki?curid=11200", "title": "Neocl\u00e1sico", "text": ""}
{"id": "11203", "revid": "25871", "url": "https://gl.wikipedia.org/wiki?curid=11203", "title": "Rei de Arabia Saudita", "text": "O rei de Arabia Saudita \u00e9 o monarca absoluto de Arabia Saudita que act\u00faa como xefe de Estado e xefe de goberno. \u00c9 o xefe da familia real saudita, a Casa de Saud. O Rei ostenta o t\u00edtulo de Custodio dos Dous Lugares Santos (\u062e\u0627\u062f\u0645 \u0627\u0644\u062d\u0631\u0645\u064a\u0646 \u0627\u0644\u0634\u0631\u064a\u0641\u064a\u0646), que se refire \u00e1 xurisdici\u00f3n de Arabia Saudita sobre as mesquitas de Masjid al Haram na Meca e Al-Masjid an-Nabawi en Medina, substitu\u00edndo a \"S\u00faa Maxestade\" en 1986.\nO actual rei de Arabia Saudita \u00e9 o rei Salm\u00e1n I.\nHistoria.\nO rei Abdulaziz (co\u00f1ecido en Occidente como Ibn Saud) comezou a conquistar a actual Arabia Saudita en 1902, restaurando \u00e1 s\u00faa familia como emires de Riad. Logo pasou a conquistar primeiro Nejd (1922) e despois Hejaz (1925).\nIbn Saud proclamou os seus dominios como o Sultanato de Nejd en 1921, pouco antes de completar a conquista da rexi\u00f3n. Foi proclamado rei/malik de Hejaz en 1926 e elevou tam\u00e9n a Nejd \u00e1 categor\u00eda de reino en 1927. Durante os seguintes cinco anos, Ibn Saud administrou as d\u00faas partes do seu reino como unidades separadas. En 1932, uniu formalmente os seus territorios no Reino de Arabia Saudita.\nSucesi\u00f3n.\nOs reis desde a morte de Ibn Saud foron todos fillos seus e todos os sucesores inmediatos do rei Salman ser\u00e1n tam\u00e9n descendentes seus. Consid\u00e9rase que os fillos de Ibn Saud te\u00f1en un prioridade ao trono de Arabia Saudita. Isto fai que a monarqu\u00eda saudita sexa bastante distinta das monarqu\u00edas occidentais, que normalmente presentan grandes familias e ordes de sucesi\u00f3n claramente definidas, e usan o sistema de sucesi\u00f3n da primoxenitura absoluta. Muhammad bin Nayef foi o primeiro neto de Ibn Saud que accedeu \u00e1 li\u00f1a de sucesi\u00f3n, a\u00ednda que logo foi destitu\u00eddo do cargo de Pr\u00edncipe Herdeiro por un real decreto en 2017.\nPosici\u00f3n legal.\nArabia Saudita est\u00e1 rexida pola lei isl\u00e1mica (xaria) e \u00e9 un estado isl\u00e1mico.\nOutras funci\u00f3ns.\nO rei de Arabia Saudita tam\u00e9n \u00e9 considerado xefe da Casa de Saud e primeiro ministro. O pr\u00edncipe herdeiro tam\u00e9n \u00e9 o \"vice-primeiro ministro\". Os reis posteriores a Faisal nomearon a un \"segundo vice-primeiro ministro\" como herdeiro do pr\u00edncipe herdeiro.\nEstandarte real.\nO Estandarte Real consta dunha bandeira verde, cunha inscrici\u00f3n en \u00e1rabe e unha espada en branco, e co emblema nacional bordado en ouro no cant\u00f3n inferior dereito.\nA inscrici\u00f3n est\u00e1 feita con caligraf\u00eda Thuluth. \u00c9 a shahada, a declaraci\u00f3n de fe musulm\u00e1:"}
{"id": "11205", "revid": "624", "url": "https://gl.wikipedia.org/wiki?curid=11205", "title": "Mic\u00e9nico", "text": "O termo Mic\u00e9nico pode referirse:"}
{"id": "11206", "revid": "23204", "url": "https://gl.wikipedia.org/wiki?curid=11206", "title": "Joseph J. Urusemal", "text": "Joseph John Urusemal, nado o 19 de marzo de 1952 en Woleai (Yap), foi o presidente dos Estados Federados de Micronesia dende o 11 de maio de 2003 at\u00e9 o 11 de maio de 2007."}
{"id": "11207", "revid": "5312", "url": "https://gl.wikipedia.org/wiki?curid=11207", "title": "Vladimir Voronin", "text": "Vladimir Nicolae Voronin (en ruso: \u0412\u043b\u0430\u0434\u0438\u043c\u0438\u0440 \u041d\u0438\u043a\u043e\u043b\u0430\u0435\u0432\u0438\u0447 \u0412\u043e\u0440\u043e\u043d\u0438\u043d), nado o 25 de maio de 1941, \u00e9 un pol\u00edtico moldovo. Foi o presidente de Moldavia dende o 7 de abril de 2001 at\u00e9 o 11 de setembro de 2009. \u00c9 o l\u00edder do Partido dos Comunistas da Rep\u00fablica de Moldavia."}
{"id": "11208", "revid": "56817", "url": "https://gl.wikipedia.org/wiki?curid=11208", "title": "Natsagiin Bagabandi", "text": "Natsagiin Bagabandi (), nado o 22 de abril de 1950 na provincia de Zavkhan, foi o Presidente de Mongolia dende 1997 ata 2005, sucedido por Nambaryn Enkhbayar. Pertence ao Partido Popular Revolucionario Mongol.\nAntes de entrar na pol\u00edtica estudou na Uni\u00f3n Sovi\u00e9tica e na d\u00e9cada de 1970 foi enxe\u00f1eiro nunha planta de procesamento de vodka en Ul\u00e1n B\u00e1tor. Na d\u00e9cada de 1980 ingresou no Partido Revolucionario do Pobo Mongol e en 1992 converteuse voceiro do Gran Hural do Estado durante catro anos. Presentouse e ga\u00f1ou as elecci\u00f3ns presidenciais en 1997 e foi reelixido no 2001."}
{"id": "11209", "revid": "98629", "url": "https://gl.wikipedia.org/wiki?curid=11209", "title": "Mohamed VI de Marrocos", "text": "Mohamed VI (Mohamed Ben Al-Hassan) (\u0627\u0644\u0645\u0644\u0643 \u0645\u062d\u0645\u062f \u0627\u0644\u0633\u0627\u062f\u0633 \u0644\u0644\u0645\u063a\u0631\u0628), nado o 21 de agosto de 1963, \u00e9 Rei de Marrocos dende o 23 de xullo de 1999 trala morte de seu pai, Hasan II. \u00c9 o 18\u00ba rei da dinast\u00eda alau\u00ed, que reina en Marrocos desde 1666, e de acordo coa a Constituci\u00f3n de Marrocos ostenta ademais o cargo de Amir al-Mu'minin (protector ou gu\u00eda relixioso dos fieis).\nTraxectoria.\nInfancia e estudos.\nO rei Mohamed VI naceu en Rabat, Marrocos, o 21 de agosto de 1963, sendo o fillo m\u00e1is vello do rei Hasan II e a s\u00faa dona Lalla Latifa Hammou, de orixe b\u00e9rber. Antes de acceder ao trono, ostentou o t\u00edtulo de Pr\u00edncipe da Coroa marroqu\u00ed.\nEn 1985, obtivo a licenciatura en \"Ciencias xur\u00eddicas, econ\u00f3micas e sociais\" na Universidade de Rabat. A s\u00faa memoria de licenciatura trataba sobre \u00abA Uni\u00f3n arabo-africana e a estratexia do Reino de Marrocos en materia de relaci\u00f3ns internacionais\u00bb. En 1987, conseguiu o Certificado de Estudos Superiores (CES) en ciencias pol\u00edticas, con matr\u00edcula de honra. En xullo de 1988 superou, coa mesma nota, os seus \u00faltimos exames para a obtenci\u00f3n dun segundo CES en Dereito P\u00fablico.\nPara completar a s\u00faa formaci\u00f3n os seus pais decidiron envialo a Bruxelas, en novembro de 1988, para efectuar unha estancia tutelada por Jacques Delors, daquela Presidente da Comisi\u00f3n Europea.\nDesde novo substitu\u00edu a seu pai en misi\u00f3ns de representaci\u00f3n ante xefes de estado de diversos pa\u00edses, e participou en numerosas reuni\u00f3ns e conferencias nacionais e internacionais. A s\u00faa primeira misi\u00f3n oficial no estranxeiro tivo lugar o 6 de abril de 1974, cando en representaci\u00f3n de Hassan II reuniuse co Presidente de Francia, Georges Pompidou. Entre o 23 e o 30 de xullo de 1980, efectuou unha xira por diversos pa\u00edses africanos, reun\u00edndose cos presidentes do Senegal, L\u00e9opold S\u00e9dar Senghor, de Guinea, Ahmed S\u00e9kou Tour\u00e9, de Costa do Marfil, F\u00e9lix Houphou\u00ebt-Boigny, do Camer\u00fan, Ahmadou Ahidjo, e de Nixeria, Shehu Shagari.\nCon posterioridade recibiu os graos de Doutor na Universidade de Niza-Sof\u00eda Ant\u00edpolis en Francia, pola s\u00faa tese sobre \u00abA cooperaci\u00f3n entre a Comunidade Econ\u00f3mica Europea e a Uni\u00f3n do Magreb \u00c1rabe\u00bb (1993) e Doutor \"honoris causa\" pola Universidade George Washington, en Estados Unidos (2000).\nCaracter\u00edsticas do seu reinado.\nMohamed VI accedeu ao trono 23 de xullo de 1999, unhas horas despois da morte de seu pai. No seu primeiro discurso a trav\u00e9s da televisi\u00f3n, prometeu acabar coa pobreza e a corrupci\u00f3n, creando emprego e garantindo o cumprimento dos Dereitos Humanos. Mantivo alg\u00fans dos conselleiros reais do seu pai, marxinou outros moi vencellados co pasado e elixiu entre antigos compa\u00f1eiros do Colexio Real aos que ser\u00edan os novos homes fortes do r\u00e9xime, Fuad Ali Himma e Tayeb Fasi Fihri.\nPolo seu talante modernizador, Mohamed VI encontrouse coa oposici\u00f3n dos islamistas conservadores. Durante o seu mandato, apoiou o pluralismo pol\u00edtico e creou un novo c\u00f3digo familiar, a Mudawana, que outorga maior poder e independencia \u00e1s mulleres. Tam\u00e9n creou a denominada \"Instance Equit\u00e9 et R\u00e9conciliation\" (IER), unha comisi\u00f3n que pretend\u00eda revisar os casos de violaci\u00f3n dos Dereitos Humanos durante o reinado de seu pai. Mais, \u00e1 dita comisi\u00f3n prohib\u00eduselle mencionar expresamente a Hassan II, as\u00ed como investigar casos posteriores \u00e1 coroaci\u00f3n de Mohamed VI, en 1999. Organizaci\u00f3ns internacionais de Dereitos Humanos tam\u00e9n criticaron que a comisi\u00f3n non puidera investigar ataques contra a liberdade de expresi\u00f3n. Na mesma li\u00f1a aperturista, Mohamed VI permitiu o regreso ao pa\u00eds do opositor Abraham Serfaty, e reco\u00f1eceulle novamente a nacionalidade marroqu\u00ed.\nAs relaci\u00f3ns de Marrocos con Espa\u00f1a durante o reinado de Mohamed VI foron, en xeral, cordiais, salvo por determinados asuntos espi\u00f1entos, como a soberan\u00eda de Ceuta e Melilla, a situaci\u00f3n pol\u00edtica e humanitaria no S\u00e1hara Occidental ou os problemas coa emigraci\u00f3n que chega \u00e1s costas andaluzas desde o norte de Marrocos. Ademais, durante o seu reinado produciuse o incidente da illa Perejil, durante o cal un pequeno illote de soberan\u00eda disputada foi ocupado durante uns d\u00edas polo ex\u00e9rcito marroqu\u00ed antes de ser desaloxado por tropas espa\u00f1olas. En 2007, a visita dos Reis de Espa\u00f1a a Ceuta e Melilla desencadeou un conflito diplom\u00e1tico entre ambos estados ao chamar Marrocos a consultas ao seu embaixador en Madrid polo que se considerou unha \"iniciativa reprobable\"; esta crise diplom\u00e1tica resolveuse dous meses despois.\nNegocios e riqueza.\nMohammed VI \u00e9 o empresario e banqueiro m\u00e1is importante de Marrocos. En 2009, a revista \"Forbes\" estimou a s\u00faa riqueza en 2.5 mill\u00f3ns de d\u00f3lares, e a Familia Real de Marrocos ten unha das maiores fortunas do mundo. Xunto coa s\u00faa familia, manti\u00f1an a participaci\u00f3n maioritaria da Soci\u00e9t\u00e9 Nationale d'Investissement (SNI), que orixinalmente era propiedade do estado pero que foi fusionada con Omnium Nord Africain (ONA Group) no 2013, para formar un \u00fanico holding empresarial que foi retirado da Bolsa de Casablanca, provocando un recorte equivalente a 50 mill\u00f3ns de Dirhams de capitalizaci\u00f3n na bolsa (~6 mill\u00f3ns de d\u00f3lares). SNI ten unha carteira de valores diversa consistente en varios negocios importantes en Marrocos e opera en varios sectores como son: Attijariwafa Bank (banca), Managem (minar\u00eda), Onapar, SOMED (Turismo e distribuidor exclusivo de Maserati), Wafa Assurance (seguros), Marjane (cadea de hipermercados), Wana-Inwi (telecomunicaci\u00f3ns), SONASID (siderurxia), Lafarge Maroc (fabricante de cemento), Sopriam (distribuidor exclusivo de Peugeot-Citro\u00ebn en Marrocos), Renault Maroc (distribuidor exclusivo de Renault en Marrocos) e Nareva (enerx\u00eda). SNI tam\u00e9n pos\u00fae varias compa\u00f1\u00edas de procesado de alimentos a\u00ednda que est\u00e1 a realizar un proceso de sa\u00edda deste sector. Entre mediados do 2012 e o 2013 SNI vendeu; \"Lessieur\", \"Centrale Laiti\u00e8re\", \"Bimo\" e \"Cosumar\" a grupos estranxeiros por un total de ~$1.37 mill\u00f3ns (11.4 mill\u00f3ns de Dirhams inclu\u00edndo 9.7 mill\u00f3ns en 2013 e 1.7 en 2012).\nSNI e ONA, ti\u00f1an participaci\u00f3ns en Brasseries du Maroc, o maior fabricante de bebidas alcoh\u00f3licas e distribuidor no pa\u00eds de marcas coma Heineken.\nMohammed VI tam\u00e9n \u00e9 un importante produtor agr\u00edcola e propietario de terras en Marrocos, onde a agricultura est\u00e1 exenta de impostos. O seu holding \"Siger\" ten participaci\u00f3n no gran grupo agricultor \"Les domaines agricoles\" (chamado orixinalmente \"Les domaines royaux\", agora co\u00f1ecido comunmente como \"Les domaines\"), que foi fundado por Hassan II. En 2008 Telquel estimou que \"Les domaines\" ti\u00f1a uns ingresos de $157 mill\u00f3ns (1.5 bill\u00f3ns de Dirhams), con 170,000 toneladas de c\u00edtricos exportadas nese ano. Segundo a mesma revista, a compa\u00f1\u00eda ten oficialmente 12,000 hect\u00e1reas de terras de cultivo. \"Chergui\", un produtor de produtos l\u00e1cteos \u00e9 a marca m\u00e1is co\u00f1ecida do grupo. Entre 1994 e 2004, o grupo estivo xestionado polo cu\u00f1ado de Mohammed VI, Khalid Benharbit, o marido da Princesa Lalla Hasna. \"Les domaines\" tam\u00e9n \u00e9 propietaria de \"Royal Golf de Marrakech\", que orixinalmente pertenc\u00eda a Thami El Glaoui.\nO presuposto diario do seu palacio, segundo Forbes, foi de 960,000 d\u00f3lares -pagados polo estado marroqu\u00ed como parte dun presuposto anual de 2.576 mill\u00f3ns de Dirhams no 2014- debidos en gran parte a gastos de persoal, roupas, e reparaci\u00f3n de autom\u00f3biles.\nEn decembro de 2010, o sitio web WikiLeaks publicou cables diplom\u00e1ticos que asum\u00edan un gran nivel de corrupci\u00f3n implicando directamente \u00f3 Rei.\nAlegaci\u00f3ns de corrupci\u00f3n.\nA participaci\u00f3n da monarqu\u00eda nos negocios \u00e9 un tema importante en Marrocos pero a s\u00faa discusi\u00f3n p\u00fablica \u00e9 delicada. A embaixada dos EEUU en Rabat informou a Washington nun cable filtrado que \"a corrupci\u00f3n \u00e9 predominante a todos os niveis da sociedade de Marrocos\". Supostamente a corrupci\u00f3n chega \u00f3s niveis m\u00e1is altos en Marrocos, onde os intereses econ\u00f3micos de Mohammed VI e alg\u00fans dos seus asesores infl\u00faen en \"todos os grandes proxectos de construci\u00f3n de vivendas\", de acordo \u00f3s documentos de WikiLeaks citados polo xornal Brit\u00e1nico \"Guardian\".\nOs documentos liberados por WikiLeaks tam\u00e9n citan o caso dun empresario que traballaba para un consorcio dos Estados Unidos, cuxos plans foron paralizados durante meses en Marrocos despois de rexeitar unir as s\u00faas forzas cunha compa\u00f1\u00eda ligada co palacio real. As decisi\u00f3ns de grandes investimentos no reino eran realizadas s\u00f3 por tres persoas, os documentos citan a un executivo dunha empresa ligada \u00e1 familia real. As tres persoas son o rei, o seu secretario Mounir Majidi, e o amigo m\u00e1is achegado \u00f3 monarca, conselleiro e antigo compa\u00f1eiro de clase Fouad Ali Himma, o executivo comentouno nunha reuni\u00f3n con potenciais investidores nun pa\u00eds do Golfo. Esta corrupci\u00f3n afecta especialmente \u00f3 sector da construci\u00f3n, segundo indican os documentos de WikiLeaks.\nControversia.\nMovemento de 20 de febreiro.\nA lexitimidade do rei Mohammed VI foi discutida no 2011 co Movemento 20 de febreiro que intentaba debilitar o funcionamento do sistema mon\u00e1rquico.\nEsc\u00e1ndalo do perd\u00f3n Real.\nEn Rabat comezaron unhas protestas o 2 de agosto de 2013, despois de que Mohamed VI perdoara a 48 espa\u00f1ois encarcerados, inclu\u00edndo a un ped\u00f3filo que estaba a cumprir unha sentenza de 30 anos por violar a 11 nenos de idades entre 4 e 15 anos. O rei anulou o perd\u00f3n despois da indignaci\u00f3n popular.\nL\u00edder relixioso.\nNa s\u00faa condici\u00f3n de xefe espiritual dos marroqu\u00eds e presidente do Consello de Ulemas, emprendeu d\u00faas reformas relixiosas co obxectivo de eliminar os elementos m\u00e1is integristas da comunidade isl\u00e1mica marroqu\u00ed. No 2004 reestruturou o Ministerio de Asuntos Relixiosos e puxo baixo o seu control os 41.755 lugares de culto, un terzo deles mesquitas. Mais, no ano 2008, ao conclu\u00edr o Ramad\u00e1n, anunciou unha nova reforma para \u00abprevir a fe e a identidade marroqu\u00eds de veleidades integristas\u00bb. A xu\u00edzo dos expertos marroqu\u00eds, nos \u00faltimos anos detect\u00e1rase o incremento de xihadistas e o auxe do salafismo e da corrente xi\u00edta do islam. As\u00ed, as fatuas s\u00f3 poder\u00e1n emitirse dende un \u00f3rgano relixioso creado para o efecto. Tam\u00e9n se crear\u00e1 un Consello de Ulemas espec\u00edfico para os marroqu\u00eds que viven noutros pa\u00edses (m\u00e1is de tres mill\u00f3ns).\nFamilia.\nO rei Mohamed VI ten un irm\u00e1n, o pr\u00edncipe Moulay Rachid, e tres irm\u00e1ns, as princesas Lalla Meryem, Lalla Asma e Lalla Hasna.\nO 21 de marzo de 2002 casou en Rabat con Salma Bennani (dende ent\u00f3n a Princesa Lalla Salma), coa que ten dous fillos, o Pr\u00edncipe herdeiro Moulay Hassan, (n. 8 de maio de 2003), e a Princesa Lalla Khadija (n. 28 de febreiro de 2007)."}
{"id": "11210", "revid": "5857533", "url": "https://gl.wikipedia.org/wiki?curid=11210", "title": "Armando Guebuza", "text": "Armando Em\u00edlio Guebuza, nado o 20 de xaneiro de 1943, \u00e9 o presidente de Mozambique dende o 2 de febreiro de 2005. Pertence ao FRELIMO.\nNado \u00f3 norte de Mozambique, xuntouse a FRELIMO pouco despois do inicio da guerra de independencia. En 1975 xa era un importante xeneral e l\u00edder do seu partido. Durante o goberno de Samora Machel, foi o autor da orde que forzou alg\u00fans cidad\u00e1ns portugueses a deixar o pa\u00eds en 24 horas.\nCando Samora Machel morreu, Guebuza participou da comisi\u00f3n que investigou as causas do accidente. Foi tam\u00e9n representante da FRELIMO nas negociaci\u00f3ns de paz coa RENAMO, o grupo de oposici\u00f3n armada mozambicano.\nEn agosto de 2021, o seu fillo Ndambi Guebuza foi xulgado por corrupci\u00f3n."}
{"id": "11211", "revid": "89787", "url": "https://gl.wikipedia.org/wiki?curid=11211", "title": "Illas Marshall", "text": "A Rep\u00fablica das Illas Marshall, oficialmente a Rep\u00fablica das Illas Marshall (), en ingl\u00e9s \"Republic of the Marshall Islands\") \u00e9 un estado insular do Pac\u00edfico. Est\u00e1 composta maiormente por atois coralinos nos que a elevaci\u00f3n non supera os nove metros como m\u00e1ximo. Os principais atois son: Kwajalein, Jaluit, Majuro, Bikini e Enewetak. O clima \u00e9 ecuatorial, con temperaturas entre 35 e 22 graos Celsius.\nXeograficamente, o pa\u00eds forma parte do grupo de illas m\u00e1is grande de Micronesia. A poboaci\u00f3n do pa\u00eds \u00e9 de 58.413 persoas (no Censo do Banco Mundial de 2018) est\u00e1 distribu\u00eddo por cinco illas e 29 atois de coral, que comprende 1.156 illas e illotes individuais. A capital e cidade m\u00e1is grande \u00e9 Majuro. Ten a maior parte do seu territorio composto por auga de calquera estado soberano, cun 97,87%. As illas comparten l\u00edmites mar\u00edtimos coa Illa Wake ao norte, Kiribati ao sueste, Nauru ao sur e os Estados Federados de Micronesia ao oeste. Ao redor do 52,3% dos habitantes das Illas Marshall (27.797 no censo de 2011) viven en Majuro. En 2016, o 73,3% da poboaci\u00f3n definiuse como \"urbana\". A ONU tam\u00e9n indica unha densidade de poboaci\u00f3n de 293.0 hab./km\u00b2, e a s\u00faa poboaci\u00f3n estimada para 2022 era de 61,988 habitantes.\nHistoria.\nOs primeiros habitantes micronesios chegaron \u00e1s Illas Marshall usando canoas ao redor do II milenio a. C., coa navegaci\u00f3n entre as illas posibilitada mediante os gr\u00e1ficos en pau tradicionais. Finalmente instal\u00e1ronse al\u00ed. As illas do arquip\u00e9lago foron exploradas por primeira vez polos europeos na d\u00e9cada de 1520, comezando por Fernando de Magalh\u00e3es, un explorador portugu\u00e9s ao servizo de Espa\u00f1a, Juan Sebasti\u00e1n Elcano e Miguel de Saavedra. O explorador espa\u00f1ol Alonso de Salazar informou de avistar un atol en agosto de 1526. Seguiron outras expedici\u00f3ns de barcos espa\u00f1ois e ingleses. As illas derivan o seu nome de John Marshall, que visitounas en 1788, as illas toman o nome en honra a el. Na lingua nativa dos deus habitantes co\u00f1\u00e9cense como \"\" (Agasallos de Deus). Espa\u00f1a reclamou as illas en 1592, e as potencias europeas reco\u00f1eceron a s\u00faa soberan\u00eda sobre as illas en 1874. Formaban parte formalmente das Indias Orientais Espa\u00f1olas desde 1528. M\u00e1is tarde, Espa\u00f1a. vendeu algunhas das illas ao Imperio Alem\u00e1n en 1885, e pasaron a formar parte da Nova Guinea alem\u00e1 ese ano, dirixida polas compa\u00f1\u00edas comerciais que realizaban negocios nas illas, especialmente a Compa\u00f1\u00eda Jaluit. Na primeira guerra mundial, o Imperio do Xap\u00f3n ocupou as Illas Marshall, que, en 1920, a Sociedade de Naci\u00f3ns combinou con outros antigos territorios alem\u00e1ns para formar o Mandato dos Mares do Sur. Durante a segunda guerra mundial, os Estados Unidos tomaron o control das illas na campa\u00f1a das Illas Gilbert e Marshall en 1944 e incorpor\u00e1ronas ao Territorio en Fideicomiso das Illas do Pac\u00edfico (que inclu\u00eda moitas outras illas da rexi\u00f3n). Entre 1946 e 1958 os Estados Unidos probaron nelas 67 armas nucleares, inclu\u00edndo a maior proba nuclear levada a cabo polo goberno estadounidense. Esta proba, co\u00f1ecida como \"Castle Bravo\" realizada no Atol de Bikini causoulle envelenamento por radiaci\u00f3n a 236 marxaleses. S\u00e9guense facendo reclamaci\u00f3ns polas probas nucleares as\u00ed coma sent\u00edndose os efectos na sa\u00fade dos habitantes.\nO goberno dos Estados Unidos formou o Congreso de Micronesia en 1965, un plan para aumentar o autogoberno das illas do Pac\u00edfico. O Territorio en Fideicomiso das Illas do Pac\u00edfico en maio de 1979 proporcionou a independencia \u00e1s Illas Marshall, cuxa constituci\u00f3n e presidente (Amata Kabua) foron reco\u00f1ecidos formalmente polos Estados Unidos s plena soberan\u00eda ou autogoberno conseguiuse nun Tratado de Libre Asociaci\u00f3n cos Estados Unidos. As Illas Marshall son membro da Comunidade do Pac\u00edfico (SPC) desde 1983 e un estado membro das Naci\u00f3ns Unidas desde 1991. Politicamente, as Illas Marshall son unha rep\u00fablica parlamentaria con presidencia executiva en libre asociaci\u00f3n cos Estados Unidos, os cales proporcionan defensa, subvenci\u00f3ns e acceso a axencias con sede nos Estados Unidos como a Comisi\u00f3n Federal de Comunicaci\u00f3ns e o Servizo Postal dos Estados Unidos. \nEn 1976 a Rep\u00fablica das Illas Marshall estableceuse cun acordo de libre asociaci\u00f3n que ter\u00eda vixencia a partir de 1986, a independencia completa de acordo coa legalidade internacional deuse en 1990, cando as Naci\u00f3ns Unidas oficialmente deron por terminado o fideicomiso sobre o territorio.\nGoberno e pol\u00edtica.\nO presidente marxal\u00e9s \u00e9 xefe de estado e xefe de goberno. O presidente, que \u00e9 elixido de entre os membros do Nitijela (Parlamento) polos seus pares, nomea o seu propio gabinete.\nAs elecci\u00f3ns para o parlamento, que ten 33 escanos, son cada catro anos.\nOrganizaci\u00f3n pol\u00edtico-administrativa.\nAs Illas Marshall non te\u00f1en unha divisi\u00f3n administrativa formal, pero div\u00eddense en 26 distritos lexislativos que tam\u00e9n corresponden \u00e1s illas deshabitadas e atois do pa\u00eds: \nXeograf\u00eda.\nO pa\u00eds consiste de vinte e nove atois e cinco illas. As illas e atois m\u00e1is importantes forman dous grupos: a cadea Ratak e a cadea Ralik (significan \"amencer\" e \"atardecer\" en marxal\u00e9s). D\u00faas terceiras partes da poboaci\u00f3n nacional viven na capital Majuro e na cidade de Ebeye. As illas exteriores son pouco poboadas debido \u00e1 escaseza de oportunidades de emprego e desenvolvemento econ\u00f3mico. A vida nos atois externos \u00e9 xeralmente a\u00ednda bastante tradicional e a nutrici\u00f3n da poboaci\u00f3n rural que cultiva e caza, \u00e9 superior \u00e1 dos residentes urbanos que comen arroz.\nOs atois deshabitados son: \nO clima \u00e9 c\u00e1lido e h\u00famido, cunha estaci\u00f3n seca desde maio a novembro. Ocasionalmente sofre tif\u00f3ns. O goberno do pa\u00eds realizou reclamaci\u00f3ns territoriais fronte aos Estados Unidos pola soberan\u00eda da Illa Wake, ao norte do arquip\u00e9lago.\nEconom\u00eda.\nCon poucos recursos naturais, a riqueza das illas bas\u00e9ase nunha econom\u00eda de servizos, as\u00ed como na pesca e na agricultura, a axuda dos Estados Unidos representa unha gran porcentaxe do produto interior bruto das illas, pero a maior\u00eda da axuda financeira do Pacto de Asociaci\u00f3n Libre caduca en 2023. , negociaci\u00f3ns sobre unha ampliaci\u00f3n do per\u00edodo de axuda estaban en curso. O pa\u00eds usa o d\u00f3lar dos Estados Unidos como moeda. En 2018, tam\u00e9n anunciou plans para que unha nova criptomoeda se use como curso legal.\nA produci\u00f3n agr\u00edcola est\u00e1 concentrada en pequenas granxas e os cultivos comerciais m\u00e1is importantes son os cocos, os tomates, os mel\u00f3ns e a \u00e1rbore do pan. A industria de pequena escala est\u00e1 limitada \u00e1 artesan\u00eda, a transformaci\u00f3n do peixe e a copra. A industria tur\u00edstica, agora unha fonte pequena de intercambio estranxeiro dando emprego a menos do 10% da forza laboral, permanece como a mellor esperanza para ingresos engadidos futuros. As illas ten poucos recursos naturais e as importaci\u00f3ns exceden de longo \u00e1s exportaci\u00f3ns.\nEn 2005 Aloha Airlines cancelou os seus servizos de voo \u00e1s Illas Marshall como parte da s\u00faa retirada de varios mercados na rexi\u00f3n. A\u00ednda que outras aerol\u00edneas internacionais seguen aterrando en Majuro, isto \u00e9 un rev\u00e9s nos desexos do pa\u00eds de aumentar os ingresos do turismo.\nBaixo os termos do emendado Pacto de Libre Asociaci\u00f3n, os Estados Unidos proporcionar\u00e1n mill\u00f3ns de d\u00f3lares cada ano \u00e1s Illas Marshall ata 2023, cando un fondo de fideicomiso creado polas contribuci\u00f3ns dos Estados Unidos e a Rep\u00fablica das Illas Marshall comezar\u00e1n a facerse efectivo anualmente.\nNon estando entre os 179 pa\u00edses membros da OIT, as Illas Marshall est\u00e1n entre o pu\u00f1ado de pa\u00edses non obrigados a cumprir cos est\u00e1ndares laborais b\u00e1sicos (eliminaci\u00f3n de traballos forzados, traballo de menores e discriminaci\u00f3n e respecto pola liberdade de asociaci\u00f3n e o dereito de contrataci\u00f3n colectiva) como \u00e9 requirido polos membros da OIT.\nDemograf\u00eda.\nDe acordo con estat\u00edsticas do ano 2011, a poboaci\u00f3n do arquip\u00e9lago ascende a 53,158 persoas das cales a maior\u00eda practica o cristianismo protestante e o 93,7% sab\u00eda ler e escribir. Con todo, a esperanza media de vida \u00e9 moi baixa en comparaci\u00f3n co resto dos pa\u00edses, pois non supera os 67 anos e medio para os homes nin os 71 anos e medio para as mulleres, ademais de ter unha taxa de fertilidade bastante alta (4,12 fillos por muller). A taxa de natalidade non tivo un impacto importante na poboaci\u00f3n (cuxo crecemento anual \u00e9 da orde do 2,3%) debido \u00e1 alta porcentaxe de migraci\u00f3n cara \u00e1 illa de Guam ou cara ao estado de Hawai, os cales forman parte dos Estados Unidos de Am\u00e9rica.\nCultura.\nA\u00ednda que \u00e9 unha actividade actualmente en declive, os marshaleses foron algunha vez h\u00e1biles navegantes, que para orientarse usaban as estrelas e mapas de cunchas. Tam\u00e9n grande experiencia na construci\u00f3n de canos e ata a data existe unha competici\u00f3n anual que incl\u00fae un tipo \u00fanico de canoa oce\u00e1nica, chamada proa.\nTam\u00e9n no pasado estaba moi presente a arte da tatuaxe nas illas Marshall: cubr\u00edan unha gran parte do corpo ata o punto que en outubro do 1529 cando a expedici\u00f3n de \u00c1lvaro de Saavedra, \u00e1 volta das illas Filipinas desembarcou nun arrecife ao noroeste das illas: os espa\u00f1ois foron tan impresionados polas tatuaxes que chamaron \u00e1s illas \"Illas dos Pintados\" e levaron con eles alg\u00fans ind\u00edxenas para mostralos na Corte espa\u00f1ola."}
{"id": "11212", "revid": "169", "url": "https://gl.wikipedia.org/wiki?curid=11212", "title": "Illa de Wake", "text": ""}
{"id": "11213", "revid": "8354", "url": "https://gl.wikipedia.org/wiki?curid=11213", "title": "Than Shwe", "text": "Than Shwe (), nado o 2 de febreiro de 1933, foi o Presidente do Consello de Estado da Paz e do Desenvolvemento (equivalente a Xefe de Estado) de Myanmar dende o 23 de abril de 1992."}
{"id": "11214", "revid": "25871", "url": "https://gl.wikipedia.org/wiki?curid=11214", "title": "Templo expiatorio da Sagrada Familia", "text": "O Templo Expiatorio da Sagrada Familia (en catal\u00e1n: \"Temple Expiatori de la Sagrada Fam\u00edlia\"), co\u00f1ecido simplemente como Sagrada Familia, \u00e9 unha bas\u00edlica cat\u00f3lica da cidade de Barcelona, obra non rematada do arquitecto Antoni Gaud\u00ed. Iniciada en 1882, \u00e9 a obra m\u00e1is importante de Gaud\u00ed e o m\u00e1ximo expo\u00f1ente da arquitectura modernista catal\u00e1. Segundo datos do ano 2011, \u00e9 o monumento m\u00e1is visitado de Espa\u00f1a, con 3,2 mill\u00f3ns de visitantes, por riba do Museo do Prado (2,9 mill\u00f3ns) e da Alhambra de Granada (2,3). e \u00e9 a igrexa m\u00e1is visitada de Europa tras a bas\u00edlica de San Pedro do Vaticano.\nHistoria e caracter\u00edsticas.\nNo ano 1882 Josep M. Bocabella adquirira uns terreos para a construci\u00f3n dun templo dedicado \u00e1 Sagrada Familia. Os desacordos co primeiro arquitecto fixeron que Gaud\u00ed pasase a ocuparse das obras, cun novo proxecto moito m\u00e1is ambicioso. A obra at\u00f3pase agora a\u00ednda no proceso de construci\u00f3n. A data prevista para o remate das obras seguindo o ritmo de hoxe \u00e9 de 2026.\nNos derradeiros anos da s\u00faa vida, Gaud\u00ed, na s\u00faa meirande parte, traballaba e viv\u00eda pola Sagrada Familia, deixando moitos planos, proxectos e esbozos na hora da s\u00faa morte.\nAs obras que actualmente faltan por rematar respectan o proxecto orixinal de Gaud\u00ed no seu conxunto, mais non nos seus pormenores, os cales se adaptan \u00e1 est\u00e9tica moderna e \u00f3 estilo dos artistas que os levan a termo.\nA obra que realizou Gaud\u00ed, \u00e9 dicir, a fachada do Nacemento e a cripta, foi inclu\u00edda en 2005 pola UNESCO no Sitio do Patrimonio da Humanidade \u00abObras de Antoni Gaud\u00ed\u00bb. O Templo foi consagrado e declarado Bas\u00edlica menor o 7 de novembro de 2010 polo papa Bieito XVI."}
{"id": "11215", "revid": "85894", "url": "https://gl.wikipedia.org/wiki?curid=11215", "title": "Estados Federados de Micronesia", "text": "Os Estados Federados de Micronesia (abreviado en ingl\u00e9s FSM e tam\u00e9n co\u00f1ecido simplemente como Micronesia) \u00e9 un pa\u00eds insular en Ocean\u00eda asociado cos Estados Unidos. Consta de catro estados, de oeste a leste, Yap, Chuuk, Pohnpei e Kosrae, que se reparten polo oeste do Pac\u00edfico occidental. Xuntos, os estados comprenden ao redor de 607 illas (unha superficie combinada de aproximadamente 702 km\u00b2 que cobren unha distancia lonxitudinal de case xusto ao norte do ecuador. At\u00f3panse ao nordeste de Nova Guinea, ao sur de Guam e \u00e1s Illas Marianas, ao oeste de Nauru e Illas Marshall, ao leste de Palau e Filipinas, aproximadamente ao norte do leste de Australia, 3.400 km ao sueste do Xap\u00f3n e a uns ao suroeste das principais illas de Hawai.\nA\u00ednda que a superficie total dos FSM \u00e9 bastante pequena, ocupa m\u00e1is de do Oc\u00e9ano Pac\u00edfico, dando ao pa\u00eds a 14\u00aa zona econ\u00f3mica exclusiva m\u00e1is grande do mundo. A capital da naci\u00f3n insular soberana \u00e9 Palikir, situada na illa de Pohnpei, mentres que a cidade m\u00e1is grande \u00e9 Weno, situado no atol Chuuk.\nCada un dos seus catro estados c\u00e9ntrase nunha ou m\u00e1is das principais illas altas, e todas menos Kosrae incl\u00faen numerosos atois perif\u00e9ricos. Os Estados Federados de Micronesia est\u00e1n espallados por parte das Illas Carolinas na rexi\u00f3n m\u00e1is ampla de Micronesia, que consiste en miles de pequenas illas repartidas entre varios pa\u00edses. O termo \"Micronesia\" pode referirse aos Estados Federados ou \u00e1 rexi\u00f3n no seu conxunto.\nOs FSM antigamente formaba parte do Territorio en fideicomiso das Illas do Pac\u00edfico (TTPI), un Territorio en fideicomiso das Naci\u00f3ns Unidas baixo administraci\u00f3n dos Estados Unidos, pero formou o seu propio goberno constitucional o 10 de maio de 1979, convert\u00e9ndose nun o Estado soberano despois da independencia, que acadouse o 3 de novembro de 1986, baixo un Tratado de Libre Asociaci\u00f3n cos Estados Unidos. Outras entidades insulares veci\u00f1as, e tam\u00e9n antigos membros do TTPI, formaron os seus propios gobernos constitucionais e convert\u00e9ronse na Rep\u00fablica das Illas Marshall (RMI) e na Rep\u00fablica de Palau (ROP). Os FSM ten asento nas Naci\u00f3ns Unidas e \u00e9 membro da Comunidade do Pac\u00edfico desde 1983.\nHistoria.\nOs devanceiros dos micronesios establec\u00e9ronse fai 4.000 anos. Un primeiro sistema baseado en xefaturas descentralizadas finalmente evolucionou cara a un imperio relixioso e de econom\u00eda m\u00e1is centralizada con centro en Yap.\nNan Madol en Pohnpei, consistente nunha serie de pequenas illas artificiais unidas por unha rede de canles, \u00e9 chamada a mi\u00fado a Venecia do Pac\u00edfico. Local\u00edzase preto da illa de Pohnpei e adoitaba ser o centro cerimonial e pol\u00edtico da dinast\u00eda Saudeleur que reuniu \u00e1s 25.000 persoas de Pohnpei desde ao redor do 500 ata o 1500, cando se produciu o colapso do sistema centralizado.\nOs primeiros exploradores europeos foron os portugueses, en busca das illas das Especias (Indonesia), chegando logo os espa\u00f1ois, que alcanzaron as Carolinas no s\u00e9culo XVI, onde estableceron a s\u00faa soberan\u00eda. As illas foron vendidas a Alema\u00f1a tras o fin do imperio colonial espa\u00f1ol en 1899, e tras a primeira guerra mundial, o Xap\u00f3n f\u00edxose cargo do control das illas.\nDurante a segunda guerra mundial, unha porci\u00f3n significativa da frota xaponesa tivo a s\u00faa base na lagoa do atol Truk (Chuuk). En febreiro de 1944, a Operaci\u00f3n \"Hailstone\", unha das batallas m\u00e1is importantes da guerra, levou a cabo en Truk, na que moitos barcos de apoio e avi\u00f3ns xaponeses foron destru\u00eddos.\nTras o final da segunda guerra mundial, o territorio foi transferido aos Estados Unidos baixo os auspicios das Naci\u00f3ns Unidas en 1947, como parte do Territorio Fiduciario das Illas do Pac\u00edfico.\nO 10 de maio de 1979, catro dos distritos do Territorio Fiduciario ratificaron unha nova constituci\u00f3n para converterse nos Estados Federados de Micronesia. Os EFM asinaron un tratado de Libre Asociaci\u00f3n cos Estados Unidos de Am\u00e9rica, que entrou en vigor o 3 de novembro de 1986, o cal supuxo o cambio do \"status\" de Micronesia de territorio fiduciario a independente. A independencia conclu\u00eduse formalmente baixo o dereito internacional en 1990, cando as Naci\u00f3ns Unidas finalizaron oficialmente o estatuto de Tutela segundo a Resoluci\u00f3n 683 do Consello de Seguridade. O Pacto foi renovado en 2004.\nGoberno e pol\u00edtica.\nOs Estados Federados de Micronesia r\u00e9xense pola Constituci\u00f3n de 1979 que entrou en vigor o 10 de maio, ademais de por o \"Tratado de Libre Asociaci\u00f3n\" asinado con Estados Unidos en 1986 e revisado en 1999 que esixe aos Estados Federados seguir determinadas li\u00f1as de pol\u00edtica exterior, e a cambio Estados Unidos enc\u00e1rgase da defensa do pa\u00eds e a asistencia econ\u00f3mica.\nGar\u00e1ntense os dereitos fundamentais e establ\u00e9cese un sistema de separaci\u00f3n de poderes. O poder executivo est\u00e1 en mans do Presidente do Goberno, elixido pola Asemblea (poder lexislativo) composta por 14 membros elixidos mediante sufraxio universal 10 deles e un por cada un dos catro Estados que forman a Federaci\u00f3n e entre os cales deben ser elixidos o Presidente e o Vicepresidente. Os catro Estados pos\u00faen ademais unha asemblea lexislativa propia.\nOrganizaci\u00f3n pol\u00edtico-administrativa.\nOs Estados Federados de Micronesia est\u00e1n compostos por 607 illas, as cales div\u00eddense en catro estados: Yap, Chuuk, Pohnpei e Kosrae. A capital federal \u00e9 Palikir, localizada na illa de Pohnpei.\nOs catro estados da federaci\u00f3n son:\nEstes estados, \u00e1 s\u00faa vez, div\u00eddense en concellos.\nXeograf\u00eda.\nOs Estados Federados de Micronesia constan de 607 illas que se estenden ao longo do arquip\u00e9lago das illas Carolinas, ao leste de Filipinas. Os catro grupos de illas que os constit\u00faen son Yap, Chuuk (chamado Truk ata xaneiro de 1990), Pohnpei (chamado Ponape ata novembro de 1984), e Kosrae. A capital federal \u00e9 Palikir, en Pohnpei. Practicamente a totalidade das illas son atois e arrecifes coralinos asentados sobre cordilleiras submarinas, e en moitos casos antigos volc\u00e1ns como sucede en Chuuk, sendo o per\u00edmetro da lagoa de tal atol a urxencia de corais asentados sobre un cr\u00e1ter volc\u00e1nico.\nEconom\u00eda.\n\"Artigo principal: Econom\u00eda dos Estados Federados de Micronesia\"\nA actividade econ\u00f3mica micronesia consiste sobre todo na agricultura de subsistencia e na pesca, cuxos produtos exporta principalmente ao Xap\u00f3n. Con excepci\u00f3n dos fosfatos, a actividade mineira \u00e9 irrelevante. O sector tur\u00edstico ten certa importancia, con 17.000 turistas en 2002, pero faltan a\u00ednda infraestruturas capaces de acoller os posibles interesados.\nA principal fonte de ingresos \u00e9 a axuda externa, proveniente de Estados Unidos, pa\u00eds co que se atopa asociado libremente, e que achegou en 2001 109 mill\u00f3ns de d\u00f3lares, que representan ao redor do 65 por 100 dos ingresos do Estado. Outros pa\u00edses con achegas significativas son Australia e Nova Zelandia.\nO sector p\u00fablico representa a\u00ednda o 45 por 100 do conxunto da actividade econ\u00f3mica, e o proceso de liberalizaci\u00f3n iniciado en 2002 non conseguiu situar a econom\u00eda nos termos pactados cos Estados Unidos e o Banco Mundial.\nDemograf\u00eda.\nA poboaci\u00f3n ind\u00edxena dos Estados Federados de Micronesia, que principalmente \u00e9 de etnia micronesia, componse de varios grupos etnolingu\u00edsticos. O ingl\u00e9s \u00e9 a lingua m\u00e1is popular. A taxa de crecemento poboacional mantense nun 3% a\u00ednda que minorada pola crecente emigraci\u00f3n. En Pohnpei son com\u00fans os casos de extremo daltonismo, co\u00f1ecido como acromatopsia.\nV\u00e9xase tam\u00e9n.\nLigaz\u00f3ns externas.\nGoberno\nInformaci\u00f3n xeral\nMedios de comunicaci\u00f3n\nMapas\nViaxes\nClima"}
{"id": "11217", "revid": "56817", "url": "https://gl.wikipedia.org/wiki?curid=11217", "title": "Micronesia", "text": "A Micronesia \u00e9 un grupo de arquip\u00e9lagos de Ocean\u00eda sitos no Oc\u00e9ano Pac\u00edfico, \u00f3 leste de Filipinas e \u00f3 norte de Pap\u00faa Nova Guinea. Est\u00e9ndese dende os 140\u00b0 ata os 180\u00b0 leste e dende os 30\u00b0N \u00f3 ecuador. Ocupa en total aproximadamente uns 2.800\u00a0km\u00b2 de superficie con menos de 200.000 habitantes. Os arquip\u00e9lagos m\u00e1is importantes son as Marianas, as Carolinas e Palau.\n\u00d3s seus habitantes ch\u00e1manse micronesios e son mestizos de polinesios e melanesios. As construci\u00f3ns tradicionais son palafitas -casas constru\u00eddas sobre estacas-. A econom\u00eda bas\u00e9ase na agricultura (escasa) e na pesca, sendo dende moi antigo uns bos construtores de canoas. O primeiro europeo en tomar contacto cos micronesios foi Fern\u00e3o de Magalh\u00e3es en 1520."}
{"id": "11218", "revid": "29029", "url": "https://gl.wikipedia.org/wiki?curid=11218", "title": "Melanesia", "text": "Nome co que se co\u00f1ece a unha parte de Ocean\u00eda. Melanesia (procedente do grego \u03bc\u03ad\u03bb\u03b1\u03c2 \"melas\" (negro), e \u03bd\u1fc6\u03c3\u03bf\u03c2 \"nesos\" (illa)) \u00e9 unha rexi\u00f3n que se estende desde Pap\u00faa Nova Guinea no ecuador ata Nova Caledonia no tr\u00f3pico, comprende os arquip\u00e9lagos de Bismarck, Salom\u00f3n, Novas H\u00e9bridas e Fidxi. Habitan a rexi\u00f3n m\u00e1is de 2 mill\u00f3ns de persoas.\nHistoria e caracter\u00edsticas.\nO termo foi usado por primeira vez por Jules Dumont d\u00b4Urville en 1832 para denominar a un grupo de illas \u00e9tnica e xeograficamente distinto dos de Polinesia e Micronesia. Con todo, actualmente a s\u00faa clasificaci\u00f3n racial consid\u00e9rase inadecuada, debido a que non reflicte a diversidade cultural, ling\u00fc\u00edstica e xen\u00e9tica de Melanesia. Ademais, este termo engloba a dous grupos distintos, os austranesios e os pap\u00faas.\nAs naci\u00f3ns de Fidxi, Pap\u00faa Nova Guinea, Salom\u00f3n (baixo dominio de Pap\u00faa Nova Guinea), Vanuatu e Nova Caledonia (baixo soberan\u00eda francesa) utilizan o termo para describirse a si mesmas, porque reflicte o seu pasado colonial com\u00fan e a s\u00faa situaci\u00f3n rexional presente. As zonas citadas forman o n\u00facleo da Melanesia moderna. Con todo, algunhas illas adxacentes noutros pa\u00edses ad\u00f3itanse considerar como parte perif\u00e9rica de Melanesia.\nIllas.\nAs seguintes illas e grupos consid\u00e9ranse tradicionalmente parte de Melanesia:\nIllas relacionadas.\nOutras illas cuxa poboaci\u00f3n nativa non \u00e9 totalmente melanesia, sen\u00f3n que ten devanceiros diversos son:\nAlgunhas illas ao oeste de Nova Guinea como Halmahera, Alor e Pantar poden considerarse parte de Melanesia, a\u00ednda que este termo non se usa na zona."}
{"id": "11219", "revid": "98629", "url": "https://gl.wikipedia.org/wiki?curid=11219", "title": "Hifikepunye Pohamba", "text": "Hifikepunye Lucas Pohamba, nado o 18 de agosto de 1935, foi o presidente de Namibia dende o 21 de marzo de 2005. Pertence \u00e1 SWAPO."}
{"id": "11220", "revid": "1131", "url": "https://gl.wikipedia.org/wiki?curid=11220", "title": "Ludwig Scotty", "text": "Ludwig Derangadage Scotty, nado en Anabar o 22 de xu\u00f1o de 1948, \u00e9 un avogado e pol\u00edtico de Nauru, Presidente do seu pa\u00eds entre o 29 de maio e o 8 de agosto de 2003 e de novo entre o 22 de xu\u00f1o de 2004 e 19 de decembro de 2007.\nTraxectoria.\nLudwig Scotty naceu e creceu no distrito de Anabar, onde estudou ata o secundario. Estudou Dereito na Universidade do Pac\u00edfico Sur en Fidxi. O 15 de marzo de 1983 foi elixido para o parlamento de Nauru, representando Anabar. Posteriormente foi director do Banco de Nauru e da compa\u00f1\u00eda de aviaci\u00f3n Air Nauru.\nDespois da curta administraci\u00f3n de Derog Gioura, Scotty foi elixido presidente de Nauru con 10 votos a favor e 7 en contra. En agosto de 2003, por un voto de desconfianza do parlamento, foi destitu\u00eddo.\nEntre 2003 e 2004 retornou ao parlamento de Nauru e permaneceu na oposici\u00f3n. O 22 de xu\u00f1o de 2004 retornou \u00e1 presidencia cando un membro do goberno de Harris renunciou. Ludwig Scotty foi reelixido para o parlamento en outubro do mesmo ano, e a maior\u00eda dos seus aliados tam\u00e9n. No seu segundo goberno tratou de reformar a econom\u00eda.\nO decembro de 2007 deixou novamente debido a un voto de desconfianza."}
{"id": "11221", "revid": "56817", "url": "https://gl.wikipedia.org/wiki?curid=11221", "title": "Unidade Galega", "text": "Unidade Galega fai referencia a d\u00faas forzas pol\u00edticas galegas do s\u00e9culo XX"}
{"id": "11222", "revid": "23204", "url": "https://gl.wikipedia.org/wiki?curid=11222", "title": "Unidade Galega (coalici\u00f3n)", "text": "Unidade Galega (UG), foi unha coalici\u00f3n formada polo Partido Obreiro Galego, o Partido Socialista Galego e o Partido Galeguista en 1979.\nHistoria.\nA fin da coalici\u00f3n era a defensa dunha autonom\u00eda semellante \u00e1 de Catalu\u00f1a e o Pa\u00eds Vasco e a consecuci\u00f3n dun grupo nacionalista no Congreso dos Deputados para negociar o Estatuto de Autonom\u00eda de Galicia de 1981. A\u00ednda que nas elecci\u00f3ns xerais de 1979 obtivo 58.391 votos (5'35 %) non conseguiu representaci\u00f3n parlamentaria. Nas elecci\u00f3ns municipais de 1979 tivo 68.759 votos (6'35 %) e conseguiu 141 concelleiros e a alcald\u00eda da Coru\u00f1a para Domingos Merino. Grazas a estes resultados a coalici\u00f3n tam\u00e9n conseguiu dous deputados provinciais. \u00c1 parte da alcald\u00eda da Coru\u00f1a, UG tam\u00e9n conseguiu as de Cambados, Nar\u00f3n, Rairiz de Veiga, Redondela, As Pontes de Garc\u00eda Rodr\u00edguez, Touro, Vilaboa e Malpica de Berganti\u00f1os.\nAs diferenzas no seo da Unidade Galega sobre a estratexia a seguir no proceso auton\u00f3mico e a diferente postura dos partidos integrantes sobre a conveniencia de entrar na Comisi\u00f3n dos 16 (encargada de elaborar o proxecto de Estatuto) levaron \u00e1 desaparici\u00f3n da coalici\u00f3n a finais de 1980, tras o abandono da mesma polo Partido Galeguista."}
{"id": "11223", "revid": "98629", "url": "https://gl.wikipedia.org/wiki?curid=11223", "title": "Coalici\u00f3n Galega", "text": "Coalici\u00f3n Galega foi unha coalici\u00f3n electoral creada para as elecci\u00f3ns municipais de 1983. O seu ideario era de centro e galeguista. Tras un importante \u00e9xito electoral foise esva\u00edndo e dende o 4 de novembro de 2005 pasou a formar parte de Terra Galega ata 2010. Nas elecci\u00f3ns xerais de 2015 concorreu na coalici\u00f3n N\u00f3s - Candidatura Galega.\nCoalici\u00f3n.\nNacida como coalici\u00f3n electoral para as elecci\u00f3ns municipais de 1983, presentouse o 18 de febreiro de 1983. Nela incorpor\u00e1ronse boa parte dos dirixentes (en especial Eulogio G\u00f3mez Franqueira) e partidos galegos, Partido Galego Independente, Centristas de Ourense, Converxencia de Independentes de Galicia, procedentes da descomposici\u00f3n da UCD logo da s\u00faa desfeita nas elecci\u00f3ns xerais de 1982. Un\u00edronse tam\u00e9n sectores galeguistas, en especial o Partido Galeguista. O resultado das elecci\u00f3ns municipais de 1983, coloc\u00e1rona como a terceira forza pol\u00edtica de Galicia a escasa distancia en n\u00famero de concelleiros do PSOE. En efecto, se o PSOE obti\u00f1a 926, Coalici\u00f3n Galega obti\u00f1a 858. As preto de 50 alcald\u00edas e os m\u00e1is de 125.000 votos, supu\u00f1an un arranque prometedor. A cuarta forza pol\u00edtica, o BNG aparec\u00eda a moita distancia con 118 concelleiros.\nComo consecuencia destes resultados, Coalici\u00f3n Galega fac\u00edase coa Deputaci\u00f3n de Ourense. O seu Presidente \u00eda ser Victorino N\u00fa\u00f1ez.\nFundaci\u00f3n do partido e escisi\u00f3n.\nOs bos resultados das elecci\u00f3ns (125.000 votos) propiciaron que en 1984 se transformase nun partido pol\u00edtico, de car\u00e1cter nacionalista moderado nun congreso constitu\u00ednte que se celebrou o 26 e 27 de maio e que elixiu presidente a Antonio D\u00edaz Fuentes e secretario xeral a Xos\u00e9 Henrique Rodr\u00edguez Pe\u00f1a; CG manti\u00f1a unha estrutura clientelar nas zonas rurais das provincias de Ourense e Lugo, herdada da UCD. Boa parte desta estrutura escindir\u00edase coa marcha de Victorino N\u00fa\u00f1ez. Tras a grave enfermidade de Franqueira, Victorino N\u00fa\u00f1ez fundaba outro partido, Centristas de Galicia, tam\u00e9n nacionalista moderado pero disposto a entenderse con Manuel Fraga Iribarne e o seu refundado Partido Popular. A escisi\u00f3n progatonizada por Victorino N\u00fa\u00f1ez, privaba a Coalici\u00f3n Galega da Deputaci\u00f3n de Ourense que quedaba nas mans de Centristas de Galicia.\nElecci\u00f3ns auton\u00f3micas do 85 e xerais do 86.\nCon varios deputados da extinta UCD, formouse un Grupo Parlamentario no Parlamento de Galicia co nome de Coalici\u00f3n Galega, onde comezou a despuntar Pablo Gonz\u00e1lez Mari\u00f1as, procedente do Partido Galego Independente. Coa enfermidade de Franqueira ofreceuse a candidatura ao daquela subdirector xeral do Banco de Espa\u00f1a V\u00edctor Moro. Este pronunciou o seu primeiro discurso ante unha entusiasta militancia o 31 de marzo de 1985. Con todo, pronto agromaron discrepancias cos pesos pesados do partido e finalmente o candidato ser\u00eda Pablo Gonz\u00e1lez Mari\u00f1as. Ter\u00eda que procurar que no mesmo espazo pol\u00edtico un ascendente CDS de Adolfo Su\u00e1rez non lle comese terreo e que o Partido Galeguista, onde ficaron os que non quixeron integrarse, non lle contrarrestase o voto nacionalista moderado. As\u00ed mesmo, ti\u00f1a que neutralizar o xiro autonomista que AP protagonizara en Galicia da man de Xos\u00e9 Lu\u00eds Barreiro Rivas e o antigo galeguista do Partido Popular Galego, Xerardo Fern\u00e1ndez Albor, presidente da Xunta de Galicia e candidato a bater.\nNas elecci\u00f3ns auton\u00f3micas de 1985, baixo o liderado de Pablo Gonz\u00e1lez Mari\u00f1as, e o apoio activo de CIU, obtivo 163.425 votos (13%) e 11 escanos. A Coalici\u00f3n Popular de Fraga Iribarne non acadara a maior\u00eda absoluta polo que para a reelecci\u00f3n do seu candidato, Xerardo Fern\u00e1ndez Albor, necesitar\u00eda o apoio de Coalici\u00f3n Galega, que daquela se convert\u00eda en chave da gobernabilidade. Non tardar\u00edan en sentirse as presi\u00f3ns.\nNo partido perf\u00edlanse dous sectores, un partidario de pactar coa esquerda, (PSOE e Esquerda Galega) un denominado \"Goberno de Progreso\" e outro que avogaba por dar ao seu apoio \u00e1 dereita. Houbo unha sesi\u00f3n de investidura o 17 de decembro con d\u00faas votaci\u00f3ns negativas. Finalmente acordouse permitir a elecci\u00f3n de Xerardo Fern\u00e1ndez Albor como Presidente da Xunta pero sen entrar no Goberno tal como inicialmente lle fora ofrecido. Albor ser\u00e1 finalmente investido o 21 de febreiro de 1986, o seu vicepresidente ser\u00e1 Barreiro Rivas. Coalici\u00f3n Galega segu\u00eda unida, por\u00e9n no Parlamento os dous sectores cada volta dist\u00e1ncianse m\u00e1is.\nNas elecci\u00f3ns xerais de 1986 obt\u00e9n s\u00f3 un deputado (Sen\u00e9n Bern\u00e1rdez \u00c1lvarez), o primeiro deputado nacionalista nas Cortes espa\u00f1olas logo da fin da II Rep\u00fablica. Se as auton\u00f3micas foran entendidas como un \u00e9xito esperanzador, as xerais foron concibidas como un fracaso tanto maior canto que na campa\u00f1a se arelaba, sobre a base dos resultados anteriores, acadar Grupo Parlamentario.\nDivisi\u00f3n.\nAs diferenzas entre os dous sectores agud\u00edzanse a fins de 1986, mesmo votando no Parlamento por separado os orzamentos, o 16 de setembro Coalici\u00f3n Galega quedou con 6 escanos ao pasar os outros 5 deputados ao grupo mixto. En xaneiro de 1987, eses deputados que representaban os sectores m\u00e1is nacionalistas e progresistas de Coalici\u00f3n Galega, dirixidos por Pablo Gonz\u00e1lez Mari\u00f1as e Xos\u00e9 Henrique Rodr\u00edguez Pe\u00f1a, forman o Partido Nacionalista Galego. Neste novo partido confluir\u00e1 o que quedaba do PG e dar\u00e1 lugar ao PNG-PG..\nPara concorrer \u00e1s elecci\u00f3ns municipais de 1987 CG forma a Coalici\u00f3n Progresista Galega xunto ao Partido Dem\u00f3crata Popular de Enrique Marfany e o Partido Liberal de Jos\u00e9 Mar\u00eda Pardo Montero, conseguindo o 11.07% dos votos e 607 concelleiros. Coalici\u00f3n Progresista Galega resultaba ser a terceira forza pol\u00edtica de Galicia, moi por riba dos seus inmediatos seguidores: O CDS con 274 concelleiros e o BNG con 143.\nTripartito: a experiencia de Goberno.\nTrala marcha de Xos\u00e9 Lu\u00eds Barreiro do Partido Popular de Galicia en setembro de 1987 e a s\u00faa integraci\u00f3n con outros catro deputados por AP, en Coalici\u00f3n Galega, esta entrou no goberno tripartito (PSOE, CG e PNG) dirixido por Fernando Gonz\u00e1lez Laxe, froito dunha moci\u00f3n de censura a Albor acordada no chamado \"Pacto dos Tilos\". Barreiro era novamente o vicepresidente da Xunta e fac\u00edase co control de Coalici\u00f3n Galega. As Consellar\u00edas de Sanidade (Pablo Pad\u00edn), Educaci\u00f3n (Su\u00e1rez Vence) e Industria (Santos Oujo) eran tam\u00e9n para Coalici\u00f3n Galega. Notables desta formaci\u00f3n como Fernando Garc\u00eda Agud\u00edn abandonaban o proxecto.\nFroito desa experiencia de Goberno foi a creaci\u00f3n das Universidades de Vigo e A Coru\u00f1a.\nOs excompa\u00f1eiros de AP de Barreiro presentan unha denuncia por prevaricaci\u00f3n e suborno contra Barreiro por uns feitos acontecidos cando este era membro do Goberno popular. O l\u00edder de Coalici\u00f3n Galega, acusado de \"felon\u00eda\" polos seus antigos compa\u00f1eiros e coa espada de Damocles dun proceso xudicial penal, dimite un 28 de xullo de 1988.\nNas elecci\u00f3ns europeas de xu\u00f1o de 1989, a pesar dos malos resultados en Galicia, e grazas a un pacto co PNV, \"Agrupaciones Independientes de Canarias\" e outros partidos, Coalici\u00f3n Galega poder\u00e1 ter un eurodeputado, ao exercer a quenda que lle correspond\u00eda na candidatura conxunta de Coalici\u00f3n Nacionalista. De a\u00ed que Jos\u00e9 Domingo Posada ocupase posto de eurodiputado do 15 de xullo de 1993 ao 18 de xullo de 1994, integrado no grupo Arco da Vella, sendo o primeiro eurodeputado nacionalista presente nese parlamento, e o primeiro en falar o idioma propio.\nNas elecci\u00f3ns xerais de 1989, pasa a ser xa a quinta forza pol\u00edtica de Galicia con 45.821 votos, fica sen escano e \u00e9 superada polo BNG.\nDeclive.\nNas elecci\u00f3ns auton\u00f3micas de 1989 sofre un forte retroceso electoral ao obter 48.208 votos (3'6%) e 2 escanos. Barreiro Rivas, o n\u00famero un por Pontevedra, quedaba sen escano.\nNas elecci\u00f3ns auton\u00f3micas de 1993 Coalici\u00f3n Galega queda sen representaci\u00f3n parlamentaria ao obter 6.098 votos (0'42%).\nJos\u00e9 Posada foi o presidente de Coalici\u00f3n Galega ata o seu falecemento e Fernando Alonso Lorenzo o seu secretario xeral. CG tivo 3.587 votos (0,21%) e 12 concelleiros nas elecci\u00f3ns municipais de 2003 e 2.235 votos (0,12%) nas elecci\u00f3ns xerais de 2004.\nDende o 4 de novembro de 2005 formou parte de Terra Galega ata 2010. Nas elecci\u00f3ns xerais de 2015 concorreu na coalici\u00f3n N\u00f3s - Candidatura Galega."}
{"id": "11225", "revid": "98629", "url": "https://gl.wikipedia.org/wiki?curid=11225", "title": "Programa internacional de avaliaci\u00f3n do alumnado", "text": "PISA \u00e9 o acr\u00f3nimo de Programme for International Student Achievement (\"Programa internacional de avaliaci\u00f3n do alumnado\"), un estudo internacional comparativo da avaliaci\u00f3n do rendemento do alumnado posto en marcha pola OCDE. Tenta saber en que medida os xoves de 15 anos se achan preparados para se enfrontaren aos retos da vida adulta.\nCaracter\u00edsticas.\nOs mozos desta idade ach\u00e9ganse ao final da s\u00faa escolaridade obrigatoria e PISA examina as competencias en tres \u00e1mbitos: a lectura, as matem\u00e1ticas e as ciencias. Este estudo real\u00edzase cada tres anos e de cada vez d\u00e1selle m\u00e1is relevancia a unha destas tres competencias. As\u00ed, no 2000 foi a lectura, no 2003 as matem\u00e1ticas, no 2006 as ciencias e no 2009 de novo a lectura. No ano 2003 introduc\u00eduse un compo\u00f1ente m\u00e1is, a resoluci\u00f3n de problemas. O primeiro ano participaron 43 pa\u00edses industrializados, en 2003 foron 41 e calc\u00falase que para o 2006 ser\u00e1n 58. En cada pa\u00eds as probas real\u00edzanas entre 4.500 e 10.000 alumnos.\nO instrumento de avaliaci\u00f3n son unha serie de exercicios que se contestan con papel e lapis nun tempo de d\u00faas horas. Nunha sesi\u00f3n de avaliaci\u00f3n participan varias quendas de alumnos que respostan a preguntas distintas. As preguntas agr\u00fapanse en unidades. Cada unidade consta dun texto introdutorio que presenta unha situaci\u00f3n da vida real seguido dunha ou varias preguntas.\nO formato das preguntas pode ser fechado ou aberto. As preguntas fechadas adoptan a forma de resposta m\u00faltiple nas que o alumno ha de escoller unha s\u00f3 das opci\u00f3ns que se lle presentan (normalmente catro). As preguntas abertas cont\u00e9stanse redactando ou calculando a resposta nun espazo aberto.\nAs preguntas fechadas poden ser cualificadas automaticamente. As abertas hanno de ser manualmente por expertos. Para unificar os criterios de cualificaci\u00f3n existen unhas instruci\u00f3ns pormenorizadas que se distrib\u00faen a todos os pa\u00edses.\nAs puntuaci\u00f3ns pos\u00edbeis oscilan entre 0 e 3 puntos por cada pregunta, sempre en n\u00fameros enteiros. A maior parte das preguntas, entre elas todas as de resposta fechada, te\u00f1en unha puntuaci\u00f3n m\u00e1xima de 1 punto. Boa parte das preguntas abertas reciben unha puntuaci\u00f3n m\u00e1xima de 2 puntos e algunhas 3, en raz\u00f3n da riqueza da resposta segundo os criterios."}
{"id": "11226", "revid": "1109", "url": "https://gl.wikipedia.org/wiki?curid=11226", "title": "Informe PISA", "text": ""}
{"id": "11228", "revid": "89787", "url": "https://gl.wikipedia.org/wiki?curid=11228", "title": "Interface de programaci\u00f3n de aplicaci\u00f3n", "text": "A interface de programaci\u00f3n de aplicaci\u00f3n (do ingl\u00e9s \"application programming interface\") fai referencia aos servizos (funci\u00f3ns e funcionalidades) dos que un determinado m\u00f3dulo software (peza, compo\u00f1ente) prov\u00e9 outros m\u00f3dulos. A interface proporciona unha transparencia en canto \u00e1 implementaci\u00f3n interna desas funcionalidades nese m\u00f3dulo de software: a implementaci\u00f3n pode trocar e soamente se ve afectada a implementaci\u00f3n nese m\u00f3dulo (da que prov\u00e9 tal API), sen se veren afectados os m\u00f3dulos que usan a tal API.\nSon usadas xeralmente nas bibliotecas de programaci\u00f3n.\nCaracter\u00edsticas.\nUnha API representa unha interface de comunicaci\u00f3n entre compo\u00f1entes de software. Tr\u00e1tase do conxunto de chamadas a certas bibliotecas que ofrecen acceso a certos servizos desde os procesos e representa un m\u00e9todo para conseguir abstracci\u00f3n na programaci\u00f3n, xeralmente (a\u00ednda que non necesariamente) entre os niveis ou capas inferiores e os superiores do software. Un dos principais prop\u00f3sitos dunha API consiste en proporcionar un conxunto de funci\u00f3ns de uso xeral, por exemplo, para debuxar fiestras ou iconas na pantalla. Desta forma, os programadores benef\u00edcianse das vantaxes da API facendo uso da s\u00faa funcionalidade, evit\u00e1ndose o traballo de programar todo desde o principio. As API as\u00ed mesmo son abstractas: o \"software\" que proporciona unha certa API xeralmente \u00e9 chamado a implementaci\u00f3n desa API.\nPor exemplo, p\u00f3dese ver a tarefa de escribir \"Ola Mundo\" sobre a pantalla en diferentes niveis de abstracci\u00f3n:\nComo se pode ver, a primeira opci\u00f3n require m\u00e1is pasos, cada un dos cales \u00e9 moito m\u00e1is complicado que os pasos das opci\u00f3ns seguintes. Ademais, non resulta nada pr\u00e1ctico usar a primeira formulaci\u00f3n para representar unha gran cantidade de informaci\u00f3n, como un artigo enciclop\u00e9dico sobre a pantalla, mentres que o segundo enfoque simplifica a tarefa eliminando un paso e facendo o resto m\u00e1is sinxelos e a terceira forma simplemente require escribir \"Ola Mundo\". Con todo, as API de alto nivel xeralmente perden flexibilidade; por exemplo, resulta moito m\u00e1is dif\u00edcil nun navegador web facer virar texto ao redor dun punto cun contorno intermitente que programalo a baixo nivel. Ao elixir usar unha API d\u00e9bese chegar a un certo equilibrio entre a s\u00faa potencia e simplicidade e a s\u00faa perda de flexibilidade."}
{"id": "11229", "revid": "5312", "url": "https://gl.wikipedia.org/wiki?curid=11229", "title": "Partido Galeguista Nacionalista", "text": "O Partido Galeguista Nacionalista foi un partido nacionalista galego creado en 1984.\nTraxectoria.\nTrala decisi\u00f3n do Partido Galeguista de se integrar en Coalici\u00f3n Galega, en 1984, un grupo de 50 militantes liderados por Ram\u00f3n Mart\u00ednez L\u00f3pez e Manuel Beiras desconformes coa decisi\u00f3n decidiron organizar un novo partido galeguista.&lt;br&gt;Non participaron nas elecci\u00f3ns do Parlamento de Galicia de 1985 nin \u00e1s estatais de Espa\u00f1a de 1986; mais nas Elecci\u00f3ns ao Parlamento Europeo de 1987 concorreron en coalici\u00f3n co Partido Nacionalista Vasco, na Uni\u00f3n Europe\u00edsta, onde obtiveron 5.322 votos en Galiza (0,43% dos votos nacionais).\nEn 1988, esta forza pol\u00edtica, \u00fanese ao PNG para formar o Partido Nacionalista Galego-Partido Galeguista."}
{"id": "11230", "revid": "98629", "url": "https://gl.wikipedia.org/wiki?curid=11230", "title": "Compo\u00f1ente de software", "text": "Un compo\u00f1ente de software \u00e9 unha peza de software que fornece unha serie de funcionalidades, definidas normalmente por unha ou varias APIs.\nUn compo\u00f1ente software depende \u00e1 s\u00faa vez (fai uso) de APIs provistas (implementadas) por outros m\u00f3dulos.\nCompo\u00f1ente de OMG: Na terminolox\u00eda OMG e, en particular no Modelo de compo\u00f1entes CORBA (CCM: \"CORBA Component Model\"), por \"compo\u00f1ente\" ent\u00e9ndese como tal o c\u00f3digo obxecto resultante da compilaci\u00f3n dunha serie de c\u00f3digo fonte que implementa tales APIs. \u00c9 dicir, mentres que o m\u00f3dulo en si a\u00ednda se pode entender como unha entidade conceptual, denom\u00ednase compo\u00f1ente cando xa est\u00e1 c\u00f3dificado e compilado e, xa que logo, forma (en xeral) unha librer\u00eda software."}
{"id": "11232", "revid": "56817", "url": "https://gl.wikipedia.org/wiki?curid=11232", "title": "Modelo de compo\u00f1entes CORBA", "text": "O modelo de compo\u00f1entes CORBA (CCM), definido en CORBA 3.0, separa o c\u00f3digo puramente de aplicaci\u00f3n (relacionado co negocio) do c\u00f3digo de infraestrutura, de xeito que divide un sistema software en:\nNeste modelo, un compo\u00f1ente def\u00ednese en funci\u00f3n de:\nO Modelo de compo\u00f1entes CORBA p\u00f3dese entender como unha xeneralizaci\u00f3n dos Enterprise Java Beans (EJB), v\u00e1lidos para a s\u00faa utilizaci\u00f3n independente de linguaxe de programaci\u00f3n."}
{"id": "11233", "revid": "56817", "url": "https://gl.wikipedia.org/wiki?curid=11233", "title": "Sagrada Familia", "text": ""}
{"id": "11234", "revid": "114", "url": "https://gl.wikipedia.org/wiki?curid=11234", "title": "Gaud\u00ed", "text": ""}
{"id": "11235", "revid": "1888", "url": "https://gl.wikipedia.org/wiki?curid=11235", "title": "Enrique Alvarellos", "text": "Enrique Antonio Iglesias Alvarellos, co\u00f1ecido como Enrique Alvarellos, nado na Coru\u00f1a o 30 de abril de 1931 e finado en Lugo o 2 de xu\u00f1o de 2004, foi un m\u00fasico, escritor e editor galego.\nTraxectoria.\nEstudou no Seminario de Lugo Humanidades e M\u00fasica. Ligado ao mundo da m\u00fasica fundou en 1961 o coro Entre Silveiras e en 1981 o orfe\u00f3n Xo\u00e1n Montes e compuxo arredor de 50 pezas musicais. En 1963 organizou a Academia Alvarellos para o ensino da mecanograf\u00eda seguindo un m\u00e9todo propio. En xu\u00f1o de 1977 fundou a Editorial Alvarellos.\nVida persoal.\nCasou en Lugo con Concepci\u00f3n Casas D\u00e1vila o 26 de xu\u00f1o de 1961 e foi pai de Cecilia e Henrique Alvarellos."}
{"id": "11238", "revid": "98629", "url": "https://gl.wikipedia.org/wiki?curid=11238", "title": "Jorn Barger", "text": "Jorn Barger, nado en Yellow Spring, Ohio en 1953, \u00e9 un escritor estadounidense.\nTraxectoria.\nGran co\u00f1ecedor de Internet, editor de Robot Wisdom e unha grande influencia no mundo blog. El foi quen cu\u00f1ou o termo \"blog\" describ\u00edndoo como un proceso de \"logear na web\" (\"logging the web\") tendo en conta que \"log\" en ingl\u00e9s significa \"diario\"."}
{"id": "11243", "revid": "1888", "url": "https://gl.wikipedia.org/wiki?curid=11243", "title": "Manuel Beiras", "text": "Manuel Beiras Garc\u00eda, nado en Santiago de Compostela o 10 de abril de 1904 e finado na mesma cidade o 28 de xullo de 1996, foi un intelectual galego e pol\u00edtico galeguista. Pai do dirixente nacionalista galego Xos\u00e9 Manuel Beiras.\nTraxectoria.\nGraduado pola Escola de Comercio da Coru\u00f1a, dende moi novo comezou a escribir. Aos dezaseis anos publicou o seu primeiro artigo xornal\u00edstico en \"Diario de Galicia\". Posteriormente seguiu escribindo e traducindo ao galego baixo o pseud\u00f3nimo \"Eu ben sei\".\nCat\u00f3lico e galeguista, foi un dos fundadores do Partido Galeguista en 1931. Ao ano seguinte promoveu a celebraci\u00f3n da primeira misa en galego. Beiras militou no Partido Galeguista at\u00e9 1935, cando xunta con outros militantes encabezados por Xos\u00e9 Filgueira Valverde e Vicente Risco abandonou o partido polos seus pactos coa esquerda e fundou a Dereita Galeguista.\nTrala guerra civil prosegue as s\u00faas actividades culturais e crea, xunta con outras personalidades de Galiza, coma Otero Pedrayo, G\u00f3mez Rom\u00e1n, Luis Iglesias, Ferm\u00edn Bouza Brey, Xaime Illa Couto, Ant\u00f3n Fraguas e Xes\u00fas Ferro Couselo, o Padroado Rosal\u00eda de Castro. Foi tam\u00e9n moi activo no \u00e1mbito compostel\u00e1n, creando a Orquestra Filharm\u00f3nica de Compostela e promovendo actos como a celebraci\u00f3n do D\u00eda de Galiza en Santiago de Compostela ou a Festa do Traxe Galego.\nTras a ditadura.\nTralo fin da ditadura franquista, foi concelleiro no concello de Santiago de Compostela en 1979 polas listas da coalici\u00f3n Unidade Galega, e un dos respons\u00e1beis da refundaci\u00f3n de Partido Galeguista en 1978. En 1985, ante a decisi\u00f3n da maior\u00eda dos militantes de disolver o partido e integrarse en Coalici\u00f3n Galega, participa nunha nova refundaci\u00f3n do partido (V Congreso), formando parte da executiva do partido. Nas elecci\u00f3ns auton\u00f3micas galegas de 1989 foi n\u00famero dous nas listas do Partido Nacionalista Galego-Partido Galeguista (PNG-PG) pola Coru\u00f1a, sen obter acta de deputado.\nTraduciu ao galego \"Os contos de Grimm\" e \"Platero e eu\".\nEstaba casado con Herminia Torrado Moldes e era pai de nove fillos.\nReco\u00f1ecementos.\nObtivo a Medalla Castelao en 1987, a Medalla de Ouro ao M\u00e9rito Cidad\u00e1n de Santiago de Compostela en 1991 e foi nomeado Galego do Ano pola Universidade de Santiago de Compostela en 1995.\nO Concello de Santiago de Compostela d\u00e1lle o seu nome ao Premio Manuel Beiras que distingue o emprego habitual do galego no \u00e1mbito empresarial e comercial."}
{"id": "11246", "revid": "1131", "url": "https://gl.wikipedia.org/wiki?curid=11246", "title": "Abd al-Aziz III ibn Saud", "text": "Abdul Aziz bin Abdul Rahman ibn Faisal Al Saud (en \u00e1rabe \u0639\u0628\u062f \u0627\u0644\u0639\u0632\u064a\u0632 \u0628\u0646 \u0639\u0628\u062f \u0627\u0644\u0631\u062d\u0645\u0646 \u0628\u0646 \u0641\u064a\u0635\u0644 \u0627\u0644 \u0633\u0639\u0648\u062f), chamado Abd al-Aziz III ibn Saud, Abdul Aziz Ibn Saud ou simplemente Ibn Saud, nado en Riad probablemente o 24 de novembro de 1880 e finado en Taif o 9 de novembro de 1953, foi un nobre \u00e1rabe, o primeiro rei de Arabia Saudita.\nNaceu no seo da Casa de Saud (tam\u00e9n chamada \"Casa de Sa'ud\"), que mantivo historicamente o dominio sobre as terras do interior de Arabia co\u00f1ecidas coma Nejd.\nPerda e reclamaci\u00f3n do poder.\nEn 1890, con 10 anos, Saud acompa\u00f1ou \u00e1 s\u00faa familia no seu exilio en Kuwait trala conquista das terras da familia por parte dos Rashidi.\nNo 1901, \u00e1 idade de 21 anos, Ibn Saud sucedeu \u00f3 seu pai, Abdul Rahman bin Faisal como l\u00edder da familia Saud co t\u00edtulo de sult\u00e1n de Nejd. Foi nese intre cando comezou a loitar por reconquistar as terras da s\u00faa familia. En 1902, coa axuda dun grupo de familiares e serventes, reconquistou Riyadh, empregando tan s\u00f3 vinte homes, tras asasinar o gobernador Rashidi da cidade. Ibn Saud estaba considerado un l\u00edder moi carism\u00e1tico e os antigos aliados da Casa de Saud acudiron na s\u00faa axuda trala captura da cidade.\nNos seguintes dous anos, reconquistou case a metade de Nejd. En 1904 Ibn Rashid pediu axuda \u00f3 Imperio Otom\u00e1n para derrotar \u00e1 Casa de Saud. Os otom\u00e1ns enviaron tropas a Arabia, obrigando a Ibn Saud a p\u00f3rse \u00e1 defensiva. Os ex\u00e9rcitos da Casa de Saud sufriron unha gran derrota o 15 de xu\u00f1o de 1904, pero recuperaron as s\u00faas forzas rapidamente e retomaron a ofensiva \u00f3 mesmo tempo que as tropas turcas se retiraban por falta de subministraci\u00f3ns. Coa axuda dun ex\u00e9rcito organizado ben adestrado, Ibn Saud consolidou o seu control sobre Nejd no 1912.\nA primeira guerra mundial e a creaci\u00f3n de Arabia Saudita.\nDurante a primeira guerra mundial o goberno brit\u00e1nico tentou conseguir o favor de Ibn Saud, pero xeralmente favoreceron \u00f3 seu rival Sherif Hussein ibn Ali, l\u00edder dos Hejaz, cos que os Sauds estaban en guerra case constante. Non obstante, os brit\u00e1nicos asinaron un tratado en decembro de 1915 converteron as terras da Casa de Saud nun protectorado brit\u00e1nico. A cambio, Ibn Saud comprometeuse a retomar a guerra contra os Rashidi, que eran novamente aliados dos otom\u00e1ns.\nPero Ibn Saud non declarou inmediatamente a guerra a Ibn Rashid a pesar de recibir un cargamento de armas e 5\u00a0000 \u00a3 \u00f3 mes dos brit\u00e1nicos. Puxo coma escusa ante os brit\u00e1nicos que o pago que recibiu era insuficiente para levar a cabo satisfactoriamente unha guerra contra un inimigo tan poderoso coma os Rashidi. Finalmente, en 1920, a Casa de Saud marchou contra os Rashidi, derrot\u00e1ndoos definitivamente no 1922. A derrota de Ibn Rashid dobrou o territorio dos Saud e as axudas brit\u00e1nicas continuaron ata 1924.\nEn 1925 os Sauds capturaron a cidade santa da Meca, en poder de Sherif Hussein ibn Ali, rematando con 700 anos de tutela dos lugares santos isl\u00e1micos por parte dos Hashemitas.\nFoi declarado rei de Hejaz o 10 de xaneiro de 1926.\nEn 1927, os brit\u00e1nicos reco\u00f1eceron a soberan\u00eda da familia Saud sobre o que hoxe se co\u00f1ece coma Arabia Saudita. Nese intre, Ibn Saud cambiou o seu t\u00edtulo de Sult\u00e1n de Nejd polo de Rei de Hejaz e Nejd.\nDende 1927 ata 1932, Ibn Saud continuou consolidando o seu poder sobre a Pen\u00ednsula Ar\u00e1biga. En 1932, tras conquistar case toda a pen\u00ednsula, Saud renomeou a zona cham\u00e1ndoa Arabia Saudita e proclamouse Rei de Arabia Saudita co apoio do goberno brit\u00e1nico.\nPetr\u00f3leo e Guerras.\nEn 1938 descubriuse petr\u00f3leo e Ibn Saud, a trav\u00e9s do seu conselleiro Harry St. John Bridger Philby concedeu unha substancial autoridade sobre as explotaci\u00f3ns petrol\u00edferas \u00e1s compa\u00f1\u00edas petroleiras estadounidenses. Nos primeiros tempos do gran \"boom do petr\u00f3leo\", a maior\u00eda dos cartos recibidos polo goberno saudita foron a parar \u00f3s cofres da familia real. Non obstante, a medida que os ingresos polo petr\u00f3leo creceron, Ibn Saud comezou a gastar parte deses ingresos en mellorar a calidade de vida dos seus s\u00fabditos.\nSaud forzou a moitas tribos n\u00f3mades a establecerse en localizaci\u00f3ns fixas e a abandonar as \"pequenas guerras\" e as vinganzas. Tam\u00e9n se esforzou por loitar contra o crime, especialmente esforzouse por evitar os ataques contra os peregrinos que visitaban as cidades santas de Meca e Medina.\nArabia Saudita mant\u00edvose neutral durante a segunda guerra mundial, pero xeralmente foi considerado como parte dos aliados.\nNo 1948 Saud participou na Guerra \u00c1rabe-Israel\u00ed, a\u00ednda que a s\u00faa participaci\u00f3n foi considerada puramente simb\u00f3lica.\nFamilia e sucesi\u00f3n.\nIbn Saud tivo 52 fillos (dos cales 37 foron homes) con diferentes mulleres:\nIbn Saud foi o pai de t\u00f3dolos reis de Arabia Saudita que o sucederon."}
{"id": "11247", "revid": "1131", "url": "https://gl.wikipedia.org/wiki?curid=11247", "title": "Abdul Aziz bin Abdul Rahman ibn Faisal Al Saud", "text": ""}
{"id": "11249", "revid": "109216", "url": "https://gl.wikipedia.org/wiki?curid=11249", "title": "Gyanendra do Nepal", "text": "Gyanendra Bir Bikram Shah Dev de Nepal, nado o 7 de xullo de 1947, foi o derradeiro rei do Nepal, reinou dende o 4 de xu\u00f1o de 2001 ata o 28 de maio de 2008 ao proclamar a Asemblea Constitu\u00ednte a Rep\u00fablica Federal.\nTraxectoria.\nComo o segundo fillo do pr\u00edncipe (m\u00e1is tarde rei) Mahendra, Gyanendra foi declarado rei durante dous meses (1950-1951) cando o resto da familia real marchou ao exilio \u00e1 India, pero non foi reco\u00f1ecido internacionalmente. O seu av\u00f3 Tribhuvan recuperou o trono pouco despois.\nCando o seu sobri\u00f1o Dipendra matou a maior parte da familia real, inclu\u00eddo o rei Birendra pouco antes de se suicidar, Gyanendra converteuse en rei novamente.\nO 1 de febreiro de 2005 depuxo ao primeiro ministro e asumiu o control do goberno."}
{"id": "11250", "revid": "98629", "url": "https://gl.wikipedia.org/wiki?curid=11250", "title": "Beatriz dos Pa\u00edses Baixos", "text": "Beatriz dos Pa\u00edses Baixos (\"Beatrix Wilhelmina Armgard van Orange-Nassau\"), nada en Baarn o 31 de xaneiro de 1938, foi a ra\u00ed\u00f1a do Reino dos Pa\u00edses Baixos entre o 30 de abril de 1980 e o 30 de abril de 2013, cando abdicou en favor do seu fillo Guillerme Alexandre. Filla da ra\u00edna Xiana e o pr\u00edncipe Bernardo, desde a s\u00faa abdicaci\u00f3n \u00e9 Princesa dos Pa\u00edses Baixos, Princesa de Orange-Nassau e Princesa de Lippe-Biesterfeld.\nEn 1940 Beatriz e o resto da familia real marchou ao exilio trala invasi\u00f3n alem\u00e1 dos Pa\u00edses Baixos. Trala liberaci\u00f3n (1945) volveu ao pa\u00eds. O 28 de xaneiro de 2013 anunciou a s\u00faa decisi\u00f3n de abdicar o 30 de abril, trix\u00e9simo terceiro aniversario da s\u00faa investidura real, a favor do herdeiro, o seu fillo o pr\u00edncipe Guillerme Alexandre dos Pa\u00edses Baixos.\nTraxectoria.\nInfancia e xuventude.\nA ra\u00ed\u00f1a Beatriz \u00e9 filla da ra\u00ed\u00f1a Xiana dos Pa\u00edses Baixos e do pr\u00edncipe Bernardo de Lippe-Biesterfeld. Os seus padri\u00f1os son o rei Leopoldo III de B\u00e9lxica, o Duque Adolfo de Mecklenburg-Schwerin (irm\u00e1n do pr\u00edncipe Henrique, o seu av\u00f3 materno), a princesa Alicia, condesa de Athlone e Allene, condesa de Kotzebue.\n\u00c9 descendente directa de Sof\u00eda, Electora de Hannover, a trav\u00e9s da s\u00faa neta Ana, princesa real de Orange (1709-1759). Ao ser descendente de Sof\u00eda poder\u00eda reclamar a nacionalidade brit\u00e1nica baseada no \"Acta de Naturalizaci\u00f3n de Sof\u00eda\" de 1705, xa que naceu antes de que fose abolida en 1948.\nCando a ra\u00ed\u00f1a era unha nena, a familia real holandesa tivo que fuxir cando Alema\u00f1a invadiu os Pa\u00edses Baixos ao comezo da segunda guerra mundial, traslad\u00e1ndose ao Reino Unido en maio de 1940 e posteriormente a Otava, Canad\u00e1. Durante o seu exilio viviu nunha residencia de Stornoway, a residencia oficial de l\u00edder da oposici\u00f3n no Canad\u00e1.\nAsistiu \u00e1 gardar\u00eda e \u00e1 escola p\u00fablica Rockcliffe Park. Ao seu regreso aos Pa\u00edses Baixos, continuou a s\u00faa educaci\u00f3n primaria en De Werkplaats en Bilthoven. En abril de 1950, matriculouse no Incrementum, unha parte do Baarnsch Lyceum, onde en 1956 graduouse en artes e cl\u00e1sicos.\nO 31 de xaneiro de 1956, a princesa celebrou o seu 18\u00ba aniversario. Desde esa data, segundo a Constituci\u00f3n dos Pa\u00edses Baixos, deb\u00eda estar preparada para asumir a s\u00faa posici\u00f3n real, chegado o momento. Nese momento a s\u00faa nai enviouna ao Consello de Estado. A princesa Beatriz comezou os seus estudos universitarios ese mesmo ano na Universidade de Leiden. No seu primeiro ano na universidade asistiu a cursos de sociolox\u00eda, xurisprudencia, econom\u00eda, historia pol\u00edtica e dereito constitucional. Ao longo dos seus estudos tam\u00e9n asistiu a cursos sobre a cultura de Suriname e as Antillas Holandesas, a Constituci\u00f3n dos Pa\u00edses Baixos, asuntos internacionais, historia e dereito europeo. Mentres se atopaba na universidade, a princesa visitou varias organizaci\u00f3ns europeas e internacionais en Xenebra, Estrasburgo, Par\u00eds e Bruxelas. Tam\u00e9n foi unha socia activa das Mulleres de Leiden, unha asociaci\u00f3n estudiantil. No ver\u00e1n de 1959 superou o seu exame preliminar na carreira de dereito, obtendo o seu t\u00edtulo en xullo de 1961.\nCarreira pol\u00edtica e matrimonio.\nA s\u00faa aparici\u00f3n na escena pol\u00edtica foi case inmediatamente marcada pola controversia. En 1965 a princesa Beatriz comprometeuse co arist\u00f3crata alem\u00e1n Claus von Amsberg, un diplom\u00e1tico que traballaba para o ministerio de Exteriores de Alema\u00f1a. O seu matrimonio provocou manifestaci\u00f3ns e protestas no d\u00eda da voda o 10 de marzo en \u00c1msterdan, provocadas porque o pr\u00edncipe Claus servira nas Mocidades Hitlerianas e na Wehrmacht e polo tanto, unha parte da poboaci\u00f3n holandesa asoci\u00e1bao co nazismo alem\u00e1n. Entre as protestas xurdiu o memorable slogan \"Quero que me devolvan a mi\u00f1a bicicleta\", unha referencia ao per\u00edodo de ocupaci\u00f3n alem\u00e1 durante a segunda guerra mundial, cando os soldados ocupantes confiscaron as bicicletas holandesas. Unha bomba de fume foi botada contra a carruaxe nacional por un grupo de alborotadores, provocando un violento enfrontamento coa polic\u00eda. Con todo, a medida que pasaba o tempo, o pr\u00edncipe Claus converteuse nun dos membros m\u00e1is populares da familia real holandesa e a s\u00faa morte no ano 2002 foi moi lamentada.\nNovos disturbios produc\u00edronse o 30 de abril de 1980, durante a investidura (os soberanos dos Pa\u00edses Baixos non son coroados como tales) da ra\u00ed\u00f1a Beatriz. Algunhas persoas, principalmente anarquistas, utilizaron a ocasi\u00f3n para protestar contra as malas condici\u00f3ns para atopar fogar nos Pa\u00edses Baixos e contra a monarqu\u00eda en xeral. Os choques coa polic\u00eda e as forzas de seguridade foron brutais e violentos. Estes incidentes reflectir\u00edanse na literatura contempor\u00e1nea holandesa nos libros de A.F. Th van der Heijden.\nCo pr\u00edncipe Claus von Amsberg tivo tres fillos:\nReinado.\nO 29 de abril de 1980, Beatriz subiu ao trono trala abdicaci\u00f3n da s\u00faa nai, a ra\u00ed\u00f1a Xiana. Asumiu o seu papel como reina con m\u00e1is formalidade e profesionalidade que a s\u00faa nai. A\u00ednda que a monarqu\u00eda holandesa segue sendo extremadamente popular, recentemente moitos medios de comunicaci\u00f3n criticaron \u00e1 familia real, publicando moitas historias escandalosas similares \u00e1s que afectaron \u00e1 monarqu\u00eda brit\u00e1nica nas \u00faltimas d\u00e9cadas. Moitos holandeses consideran \u00e1 monarqu\u00eda m\u00e1is como un s\u00edmbolo est\u00e9tico que como unha instituci\u00f3n que xogou e xoga un papel importante na sociedade holandesa. Como resultado, a principal preocupaci\u00f3n da ra\u00ed\u00f1a Beatriz na actualidade \u00e9 manter \u00e1 monarqu\u00eda como unha instituci\u00f3n moderna e eficiente, e sobre todo, en sinton\u00eda cos desexos do pobo holand\u00e9s.\nComo ra\u00ed\u00f1a, Beatriz disp\u00f3n de maior poder que a maior\u00eda dos monarcas europeos. En temas nacionais non adoita pronunciarse politicamente, con todo, a ra\u00ed\u00f1a destaca nas relaci\u00f3ns internacionais. Nunha ocasi\u00f3n ameazou con destitu\u00edr a un ministro do goberno se rexeitaba a s\u00faa petici\u00f3n de abrir unha embaixada holandesa en Xordania.\nO 6 de outubro de 2002 o pr\u00edncipe Claus, esposo da ra\u00ed\u00f1a, morreu logo dunha longa enfermidade. Un ano e medio despois a s\u00faa nai, a ra\u00ed\u00f1a Xiana, morreu logo dunha longa loita contra a demencia senil, mentres o seu pai, o pr\u00edncipe Bernardo sucumb\u00eda de cancro en decembro de 2004.\nA ra\u00ed\u00f1a Beatriz raramente \u00e9 mencionada directamente na prensa, xa que o servizo de informaci\u00f3n do goberno (\"Rijksvoorlichtingsdienst\") condiciona as entrevistas a que non sexa citada expresamente. Esta norma foi introducida pouco logo da inauguraci\u00f3n deste servizo, para protexela de complicaci\u00f3ns pol\u00edticas que puidesen xurdir de expresi\u00f3ns f\u00f3ra de contexto. Con todo, esta norma non se aplica ao seu fillo, o Pr\u00edncipe Guillerme Alexandre dos Pa\u00edses Baixos.\nO 8 de febreiro de 2005 Beatriz recibiu un doutoramento honorario da Universidade de Leiden. Nun xesto extraordinario, aceptouno, xa que normalmente non adoita aceptar este tipo de distinci\u00f3ns. No seu discurso de aceptaci\u00f3n reflectiu o seu per\u00edodo como ra\u00ed\u00f1a durante 25 anos.\nO 29 de abril e o 30 de abril de 2005 celebrou o 25\u00ba aniversario do seu reinado. Foi entrevistada na televisi\u00f3n holandesa, celebrouse un concerto en Dam Square en \u00c1msterdan e houbo unha gran celebraci\u00f3n na Haia, a sede do goberno do pa\u00eds.\nO 28 de xaneiro de 2013 anunciou a s\u00faa decisi\u00f3n de abdicar o 30 de abril, coincidindo co trix\u00e9simo terceiro aniversario da s\u00faa investidura real, a favor do herdeiro, o seu fillo o pr\u00edncipe Guillerme Alexandre de Orange-Nassau."}
{"id": "11251", "revid": "98629", "url": "https://gl.wikipedia.org/wiki?curid=11251", "title": "Enrique Bola\u00f1os", "text": "Enrique Bola\u00f1os Geyer, nado en Masaya o 13 de maio\u00a0de 1928 e finado o 14 de xu\u00f1o de 2021, foi un enxe\u00f1eiro, pol\u00edtico e empresario nicaraguano, presidente do seu pa\u00eds desde o 10 de xaneiro de 2002 ao 10 de xaneiro de 2007.\nEstudos e faceta como empresario.\nFillo de Nicol\u00e1s Bola\u00f1os Cort\u00e9s e Amanda Geyer Abaunza. Pola familia do seu pai ten orixe espa\u00f1ola, ori\u00fandos de C\u00e1diz e a s\u00faa familia materna \u00e9 de ascendencia alem\u00e1. Recibiu a s\u00faa formaci\u00f3n escolar en varios colexios parroquiais. De formaci\u00f3n empresarial na rama agroindustrial, completou un \"Bachellor in Arts\" en enxe\u00f1ar\u00eda na Universidade de Saint Louis en Missouri, Estados Unidos, e logo apuntouse ao \"Programa de Alta Xerencia\" impartido polo \"Instituto Centroamericano de Administraci\u00f3n de Empresas\" (INCAE) para a formaci\u00f3n de futuros directivos e presidentes de corporaci\u00f3n.\nEn 1949 casou coa s\u00faa curm\u00e1 en segundo grado: dona Lila T. Abaunza, membro dunha das familias m\u00e1is distinguidas do pa\u00eds. O matrimonio Bola\u00f1os-Abaunza procreou cinco fillos.\nOs Bola\u00f1os foron unha das familias influentes na naci\u00f3n centroamericana ligadas ao hist\u00f3rico Partido Liberal, dividido entre os partidarios do somocismo. Trala disoluci\u00f3n do Partido Liberal Nacionalista (PLN), nace o Partido Liberal Constitucionalista (PLC) fundado en 1968 polo exministro Ramiro Sacasa Guerreiro como unha forza de oposici\u00f3n ao ditador Anastasio Somoza Debayle, no cal Bola\u00f1os desenvolveu a maior\u00eda das s\u00faas actividades pol\u00edticas.\nActividade pol\u00edtica.\nA entrada de Bola\u00f1os na pol\u00edtica nicaraguano produciuse en 1979, ano do triunfo da revoluci\u00f3n que liderou o Fronte Sandinista de Liberaci\u00f3n Nacional (FSLN). Ent\u00f3n foi elixido presidente da \"Asociaci\u00f3n de Algodoneros de Oriente\" (ADADO), director da \"Uni\u00f3n de Productores Agropecuarios de Nicaragua\" (UPANIC) e director da \"C\u00e1mara de Industrias de Nicaragua\" (CADIN).\nNa d\u00e9cada seguinte o grupo empresarial de Bola\u00f1os foi obxecto de expropiaci\u00f3ns de leiras polo r\u00e9xime sandinista como parte da reforma agraria en curso, as\u00ed como de confiscaci\u00f3ns de plantas fabr\u00eds. Foi apresado por breve tempo en tres ocasiones acusado de violar as leis de excepci\u00f3n implantadas ao socaire da guerra civil contra as guerrillas da Contra. Actos de intimidaci\u00f3n contra el e a s\u00faa familia foron frecuentes durante este per\u00edodo.\nEnrique e os seus irm\u00e1ns, igualmente afectados polas medidas revolucionarias, consideraron sempre estas intervenci\u00f3ns na s\u00faa contra como \"actos de vinganza e castigo pol\u00edticos\". Ata o final do per\u00edodo sandinista, Bola\u00f1os estivo \u00e1 fronte do \"Instituto Nicaraguano de Desenvolvemento\" (INDE).\nO PLC escolleulle o seu candidato \u00e1s primarias que a UN disputou en setembro de 1989 para definir ao contrincante de Ortega nas elecci\u00f3ns xerais do 25 de febreiro de 1990, decisivas para a normalizaci\u00f3n democr\u00e1tica e o final da guerra civil. Mentres, Enrique Bola\u00f1os foi avantaxado por d\u00faas personalidade da UN ideoloxicamente m\u00e1is moderadas, Virgilio Godoy Reis, do Partido Liberal Independente, e Violeta Barrios de Chamorro, dona do diario \"A Prensa\" e durante anos cabeza visible da contestaci\u00f3n aos sandinistas desde a legalidade institucional.\nBaixo o liderado de Arnoldo Alem\u00e1n, o PLC suscitou serias obxecci\u00f3ns \u00e1 xesti\u00f3n de Chamorro, considerada condescendente cos sandinistas, e en 1993 terminou por abandonar a UN e colocarse na oposici\u00f3n \u00e1 presidenta.\nO 4 de outubro de 1995 Enrique Bola\u00f1os converteuse en xefe da campa\u00f1a electoral da AL (Alianza Liberal) e o 8 de maio de 1996 esta elixiulle candidato \u00e1 Vicepresidencia da Rep\u00fablica, secundando a Alem\u00e1n. A f\u00f3rmula Alem\u00e1n-Bola\u00f1os imp\u00faxose co 51% dos votos \u00e1 de Ortega-Caldera, e o 10 de xaneiro de 1997 os candidatos electos tomaron posesi\u00f3n dos seus cargos para un per\u00edodo quinquenal. Enrique precisou que as prioridades da nova administraci\u00f3n \u00edan ser unha xesti\u00f3n honesta da cousa p\u00fablica e a loita contra a corrupci\u00f3n, a procura de soluci\u00f3ns legais respecto das terras confiscadas no per\u00edodo sandinista, e o desarme xeral do norte do pa\u00eds.\nEnrique Bola\u00f1os \u00e9 Membro Honorario da Fundaci\u00f3n Internacional Raoul Wallenberg.\nVicepresidencia da Rep\u00fablica (xaneiro de 1996 \u2013 xaneiro de 2002).\nNo Goberno de Alem\u00e1n, Bola\u00f1os mantivo un perfil discreto, tanto polas limitadas atribuci\u00f3ns do posto como pola s\u00faa personalidade. Afastado da primeira li\u00f1a, proxectouse ante a opini\u00f3n p\u00fablica como un dignatario apegado \u00e1s regras do Estado de Dereito e o xogo democr\u00e1tico, as\u00ed como un home honesto, virtude esta que cobrou relevo a medida que outros membros do executivo, con Alem\u00e1n \u00e1 cabeza, eran acusados de corrupci\u00f3n.\nMentres Alem\u00e1n tivo que renunciar a moitas das s\u00faas propostas econ\u00f3micas ante a belixerancia do FSLN na oposici\u00f3n, desde a Vicepresidencia Bola\u00f1os impulsou o \"Programa de Reforma e Modernizaci\u00f3n do Sector P\u00fablico\", que sa\u00edu adiante como proxecto de lei. Tam\u00e9n inspirou os decretos sobre \"Normas de \u00c9tica do Servidor P\u00fablico do Poder Executivo\" e sobre \"Separaci\u00f3n das Funci\u00f3ns da Procuradur\u00eda Xeral de Xustiza\".\nDurante a urxencia nacional provocada polo paso do furac\u00e1n Mitch en outubro de 1998, que causou un milleiro de mortos e arrasou extensas zonas agr\u00edcolas, Bola\u00f1os foi delegado do Goberno para o manexo das axudas. Posteriormente, redactou e logrou a promulgaci\u00f3n da \"Lei do Sistema Nacional de Prevenci\u00f3n, Mitigaci\u00f3n e Atenci\u00f3n de Desastres Naturais\".\nPersoa de confianza do cada vez m\u00e1is desacreditado Alem\u00e1n, Bola\u00f1os foi elixido por unanimidade candidato oficialista \u00e1 Presidencia da Rep\u00fablica na Gran Convenci\u00f3n do PLC celebrada o 28 de xaneiro de 2001.\nA\u00ednda que considerado un servidor p\u00fablico recto e competente, Bola\u00f1os distaba moito de ser un pol\u00edtico carism\u00e1tico, e moitos consideraban que a s\u00faa actuaci\u00f3n como vicepresidente fora, cando menos, t\u00edmida.\nCandidatura \u00e1 Presidencia da Rep\u00fablica.\nAs enquisas outorgaban grandes posibilidades de vitoria a Daniel Ortega, beneficiado en parte polo amplo descontento que a xesti\u00f3n de Alem\u00e1n creara, e os seus chamados \u00e1 responsabilidade, ao consenso nacional e a superar o pasado. Pola contra, Bola\u00f1os adoptou un ton de confrontaci\u00f3n e atopou un fil\u00f3n na \"conversi\u00f3n\" do expresidente, que sorprendeu a propios e estra\u00f1os.\nBola\u00f1os recriminou a Ortega que as s\u00faas decisi\u00f3ns err\u00f3neas e as s\u00faas desaforos autoritarios destru\u00edran\" o pa\u00eds nos anos oitenta, insinuou que se hab\u00eda lucrado das requisas revolucionarias e esixiulle que explicase os seus tratos con l\u00edderes esquerdistas radicais como o cubano Fidel Castro, o libio Muammar al-Gaddafi e o venezolano Hugo Ch\u00e1vez.\nAdvertiu que Nicaragua non pod\u00eda permitirse un presidente amigo duns dirixentes obxecto de censuras e sospeitas, e que no seu primeiro exercicio convertera o pa\u00eds nun \"asilo de terroristas\" da ETA vasca, as Brigadas Vermellas italianas e grupos subversivos de Latinoam\u00e9rica.\nO seu programa electoral, titulado \"gobernabilidade, democracia e transparencia: moitos retos, d\u00faas opci\u00f3ns, unha alternativa\", puxo o acento na creaci\u00f3n de emprego e no desenvolvemento. Os sandinistas, conscientes do dano que o discurso do medo fac\u00edalle a Ortega, replicaron que Bola\u00f1os non era sen\u00f3n o \"candidato dos ricos\" de quenda e un mero continuador do alemanismo.\nOs dous candidatos principais chegaron \u00e1s urnas virtualmente empatados nas enquisas. Bola\u00f1os imp\u00faxose cun contundente 56,3% dos votos sobre Ortega, receptor do 42,3%. Alberto Sabor\u00edo, do Partido Conservador, recolleu o 1,4% e o terceiro lugar da votaci\u00f3n. Na Asemblea Nacional, o PLC recibiu o 53,2% dos sufraxios, o que se traduciu en 47 escanos, xusto a maior\u00eda absoluta. Os 3.000 observadores internacionais avalaron a absoluta limpeza dos comicios.\nPresidente da Rep\u00fablica.\nO 10 de xaneiro de 2002 tomou posesi\u00f3n da xefatura da Naci\u00f3n con mandato ata 2007 en presenza de varios presidentes da rexi\u00f3n e ao redor de 500 empresarios e homes de negocios de 28 pa\u00edses, invitados para demostrar o seu convencemento de que o pa\u00eds resultaba atractivo ao investimento for\u00e1nea.\nBola\u00f1os fixo o distanciamento m\u00e1is ostensible de Alem\u00e1n poucos d\u00edas logo de ser proclamado presidente electo co seu anuncio de que se propo\u00f1\u00eda revisar a Constituci\u00f3n para terminar co repartimento de cargos nos poderes do Estado, amparado en lei, entre liberais e sandinistas.\nAntes de asumir o cargo, Bola\u00f1os declarou que \"suplicar\u00eda\" de ser necesario o soporte dos deputados leais ao expresidente Alem\u00e1n, quen ga\u00f1aron o escano porque formaban parte da proposta electoral que el encabezou e levou \u00e1 vitoria.\nCon todo, os alemanistas apunt\u00e1ronse a s\u00faa primeira vitoria na v\u00e9spera mesma do traslado da banda presidencial cando 49 deputados elixiron a \u00d3scar Moncada como presidente da Asemblea Nacional fronte ao postulante proposto por Bola\u00f1os, Jaime Cuadra Somarriba. En xaneiro de 2007 relevoulle na presidencia polo propio Ortega ganador dos comicios do ano anterior.\nOs ministros do goberno de Enrique Bola\u00f1os que permaneceron durante todo o seu mandato foron: Noman Caldera (Relaci\u00f3ns Exteriores) Julio Veiga (Gobernaci\u00f3n) Margarita Gurdian (Sa\u00fade) Avil Ram\u00edrez (Defensa), Mario Salvo (Agricultura) e Ram\u00f3n Lacayo (Investimentos e Econom\u00eda)."}
{"id": "11252", "revid": "5863", "url": "https://gl.wikipedia.org/wiki?curid=11252", "title": "Mamadou Tandja", "text": "Mamadou Tandja, nado en Ma\u00efn\u00e9-Soroa en 1938 e finado en Niamey o 24 de novembro de 2020, foi un militar e pol\u00edtico nixerino, presidente do seu pa\u00eds entre o 24 de novembro de 1999 e o 18 de febreiro de 2010, cando foi derrocado e detido por militares no golpe de estado, en medio dunha pol\u00e9mica pola extensi\u00f3n do seu mandato. Antes de acadar a presidencia do seu pa\u00eds, fora coronel do ex\u00e9rcito.\nBiograf\u00eda.\nFoi Ministro de Interior durante a presidencia do xeneral Ali Seibou, posto desde o cal dirixiu a represi\u00f3n da revolta tuareg en T\u00e9n\u00e9r\u00e9 en 1990, feitos nos que m\u00e1is de douscentos tuaregs foron arrestados, torturados e executados sen xu\u00edzo tralo ataque da xendarmer\u00eda de Tchin-Tabaraden, na rexi\u00f3n de Tahoua, o 7 de maio de 1990. Os tuaregs reclaman un tratamento igualitario na administraci\u00f3n.\nA conferencia nacional nixerina de 1991 aprobou a celebraci\u00f3n de elecci\u00f3ns multi-partitas: lexislativas o 14 de febreiro de 1993 e presidenciais o 27 de febreiro e 30 de marzo. Na primeira volta das presidenciais, Mamadou, candidato do antigo partido \u00fanico, o Movemento Nacional pola Sociedade en Desenvolvemento (MNSD) obtivo o 34,22 % dos votos, por diante de Mahamane Ousmane, candidato \u00e1 fronte dunha alianza de partidos de oposici\u00f3n que acadou un 26,59 %. Na segunda volta, Ousmane ga\u00f1ou a totalidade dos votos e as elecci\u00f3ns cunha participaci\u00f3n moi reducida (35 %).\nO 27 de xaneiro de 1996, o xeneral Ibrahim Bar\u00e9 Ma\u00efnassara derrocou o presidente Ousmane e organizou elecci\u00f3ns presidenciais en xullo do mesmo ano. Mamadou presentouse, pero s\u00f3 obtivo a terceira praza co 15,65 % na primeira volta, polo que non puido participar na segunda. O presidente sa\u00ednte, o xeneral Ibrahim Bar\u00e9 Ma\u00efnassara, resultou vencedor no escrutinio contra Mahamane Ousmane.\nTralo asasinato do xeneral Bar\u00e9 en abril de 1999 e a toma de poder por parte do comandante Daouda Mallam Wank\u00e9, unhas novas elecci\u00f3ns presidenciais sen fraude notable tiveron lugar en novembro de 1999. Mamadou recibiu o 32 % dos votos na primeira volta e venceu ao antigo primeiro ministro Mahamadou Issoufou na segunda volta co 60 % dos votos. Mamadou comezou o seu mandato o 22 de decembro de 1999.\nAo mesmo tempo que as presidenciais, tiveron lugar as elecci\u00f3ns lexislativas, nas que resultou vitorioso o MNSD de Mamadou Tandja. O novo presidente nomeou primeiro ministro a Hama Amadou.\nMamadou deu algunhas prioridades ao seu mandato: a prioridade era restablecer os contactos cos arrendadores dos fondos internacionais e ofrecerlles garant\u00edas de estabilidade e liberalismo econ\u00f3mico, pois N\u00edxer, un dos pa\u00edses m\u00e1is pobres do mundo, depende en gran medida das axudas internacionais. Pero os recortes de Mamadou nos orzamentos de educaci\u00f3n e sanidade, a reduci\u00f3n dos efectivos da funci\u00f3n p\u00fablica nixerina e o atraso do cargo de funcionarios e militares at\u00e9 os 18 meses causaron un descontento xeneralizado entre a poboaci\u00f3n, plasmada na manifestaci\u00f3n de estudantes no campus da Universidade de Niamey en 2001 e nun amotinamento de unidades de militares en 2002. Por medo a que as manifestaci\u00f3ns se estendesen, Mamadou dominou o amotinamento e controlou a prensa.\nNas elecci\u00f3ns presidenciais de novembro de 2004, Mamadou volveuse presentar. Na primeira volta Mamadou obtivo unha ampla vantaxe sobre outros cinco candidatos (40,7 % dos votos) e na segunda venceu a Mahamadou Issoufou co 65,5 % dos votos, obtendo as\u00ed un segundo mandato. O candidato Issoufou denunciou fraudes electorais nas rexi\u00f3ns des\u00e9rticas do norte, mais \u00e9 pouco probable que a amplitude das fraudes fose a responsable de mudar o resultado das elecci\u00f3ns.\nO 19 de xaneiro de 2005, durante o 28\u00aa cumio en Accra (Ghana), Mamadou Tandja foi elixido presidente da Comunidade Econ\u00f3mica de Estados do Oeste de \u00c1frica, sucedendo ao ghan\u00e9s John Kufuor.\nO 18 de febreiro de 2010 un golpe de estado secuestrou a Mamadou e o seu gabinete, instaurando unha xunta militar que realizou unha r\u00e1pida transici\u00f3n \u00e1 democracia."}
{"id": "11253", "revid": "55340", "url": "https://gl.wikipedia.org/wiki?curid=11253", "title": "Olusegun Obasanjo", "text": "Olus\u0323\u1eb9gun Mathew Okiki\u1ecdla Ar\u1eb9mu \u1eccbasanj\u1ecd, nado en Abeokuta o 5 de marzo de 1937, foi presidente de Nixeria dende 1999 a 2007.\nEn agosto de 2021, a Uni\u00f3n Africana nomeou a Olusegun Obasanjo como Alto Representante pola Paz no Corno de \u00c1frica.\nTraxectoria.\nCristi\u00e1n renacido de etnia yoruba foi militar de carreira antes de ser presidente da Nixeria en d\u00faas ocasi\u00f3ns: a primeira despois do golpe militar de 1975, entre os anos 1976 e 1979; a segunda dende 1999 ata a 2007, despois das elecci\u00f3ns de 1999 e 2003. Sucedeuno Umaru Yar'Adua."}
{"id": "11257", "revid": "56817", "url": "https://gl.wikipedia.org/wiki?curid=11257", "title": "M\u00e9todo", "text": "O termo m\u00e9todo ten varios significados en galego:"}
{"id": "11258", "revid": "23204", "url": "https://gl.wikipedia.org/wiki?curid=11258", "title": "Ex\u00e9rcito Guerrilheiro do Povo Galego Ceive", "text": "O Ex\u00e9rcito Guerrilheiro do Povo Galego Ceive (EGPGC) foi un grupo terrorista galego operativo en Galicia entre 1986 e 1991 cuxo obxectivo era a independencia de Galicia e a instauraci\u00f3n dun r\u00e9xime socialista. Foi fundado por membros de Galiza Ceive-OLN e do Partido Comunista de Liberaci\u00f3n Nacional (PCLN). O EGPGC estivo operativo entre 1986 e 1991, tempo durante o cal levaron a cabo arredor de 90 atentados, a maior\u00eda dos cales contra torres de alta tensi\u00f3n de Uni\u00f3n Fenosa en zonas deshabitadas. Provocaron tam\u00e9n danos materiais e persoais, inclu\u00edndo nos seus obxectivos entidades bancarias, mais tam\u00e9n militares, pol\u00edticos e civ\u00eds, e multitude de acci\u00f3ns de aprovisionamento. Por\u00e9n, a falta de respaldo social e a oposici\u00f3n ao uso da violencia por parte da sociedade galega, e da maior\u00eda do nacionalismo galego, impediu a implantaci\u00f3n do terrorismo en Galicia.\nSegundo a Polic\u00eda Nacional, dende 1987 at\u00e9 1993, o EGPGC matou d\u00faas persoas (un garda civil e unha estudante) e feriu 48.\nTraxectoria.\n1986: fundaci\u00f3n.\nO Ex\u00e9rcito Guerrilheiro do Povo Galego Ceive fundouse en 1986 por militantes de d\u00faas organizaci\u00f3ns do nacionalismo galego de tendencia socialista: Galiza Ceive-OLN e o Partido Comunista de Liberaci\u00f3n Nacional (PCLN), unha escisi\u00f3n da Uni\u00f3n do Povo Galego (UPG) creada a ra\u00edz de que, no V Congreso da UPG, a organizaci\u00f3n decidise aceptar a Constituci\u00f3n Espa\u00f1ola de 1978 e o abandono da loita armada. O principal l\u00edder do EGPGC e responsable da s\u00faa conformaci\u00f3n ideol\u00f3xica, Ant\u00f3n Arias Curto, provi\u00f1a dunha organizaci\u00f3n armada previa, chamada Loita Armada Revolucionaria (LAR), activa entre 1978 e 1980. Dende a s\u00faa formaci\u00f3n o grupo tivo lazos de apoio pol\u00edtico e de formaci\u00f3n con ETA, da cal o EGPGC imitou o modelo terrorista imposto no Pa\u00eds Vasco. Os comandos do EGPGC actuaban en grupos de d\u00faas ou tres persoas. Os materiais dos explosivos eran caseiros, mercados en supermercados e en empresas pirot\u00e9cnicas. Para a s\u00faa fabricaci\u00f3n empregaron manuais aconsellados por ETA, alg\u00fans deles dispo\u00f1\u00edbeis en Internet. O financiamento da organizaci\u00f3n provi\u00f1a dos seus propios membros ou dos grupos sociais independentistas.\n1987: comezo da actividade terrorista.\nEn xaneiro de 1987 realizan a s\u00faa primeira acci\u00f3n ao roubaren dinamita nas minas das Pontes de Garc\u00eda Rodr\u00edguez. Esta dinamita foi empregada en 7 bombas que foron colocadas en diversas sucursais bancarias o 5 de febreiro dese mesmo ano. Os ataques foron reivindicados en Radio Galicia como mostra de apoio aos 3 militantes independentistas que estaban sendo xulgados no Tribunal Provincial da Coru\u00f1a esa ma\u00f1\u00e1: Manuel Chao Dobarro, Jaime Castro Leal e Jos\u00e9 Manuel Sanmart\u00edn Bouza. Os fiscais pediron para eles 15 anos de prisi\u00f3n por roubo frustrado, posesi\u00f3n ilegal de armas e intercambio de matr\u00edculas de veh\u00edculos.\nO 1 de maio dese ano, o EGPGC atacou de novo con oito bombas en sucursais bancarias da Coru\u00f1a, Santiago de Compostela, Vigo, Betanzos e As Pontes de Garc\u00eda Rodr\u00edguez, causando serios danos materiais. O ataque foi reivindicado polo grupo dous d\u00edas despois. O 12 de novembro, o EGPGC volou unha torre de alta tensi\u00f3n en Matam\u00e1 (Vigo). Outra bomba contra unha infraestrutura semellante foi colocada dois d\u00edas despois en Lugo. O 17 de decembro, o EGPGC colocou unha bomba na Delegaci\u00f3n do Goberno na Coru\u00f1a, as\u00ed como outro artefacto explosivo en Ferrol. No ano 1988 continuou coa li\u00f1a dos ataques sobre os intereses bancarios en Galicia.\n1988: obxectivo FCSE e Manuel Fraga.\nNa primavera de 1988 o EGPGC abriu outra li\u00f1a de obxectivos para as s\u00faas acci\u00f3ns terroristas. Sen abandonar os ataques contra bancos e instalaci\u00f3ns industriais, en marzo dese ano o grupo redirixiu os seus ataques contra as Forzas e Corpos de Seguridade do Estado. O 9 e 14 de marzo dese ano o EGPGC atacou diferentes veh\u00edculos das FCSE, destru\u00edndo varios veh\u00edculos da Garda Civil en Santiago de Compostela e outro do Corpo Nacional de Polic\u00eda en Vigo. Na noite do d\u00eda 14 foi atacada unha torre de subministraci\u00f3n el\u00e9ctrica en Castro Caldelas. Por mor do uso de explosivos portugueses neses ataques, a Polic\u00eda espa\u00f1ola considerou que o EGPGC manti\u00f1a contactos co grupo terrorista portugu\u00e9s Forzas Populares 25 de Abril (FP-25), dirixido por Otelo Saraiva de Carvalho, veterano militar de esquerda da Revoluci\u00f3n dos Caraveis. O 30 de abril de 1988 o EGPGC atentou contra d\u00faas compa\u00f1\u00edas qu\u00edmicas en Pontevedra: ENCE e Elnosa. Os ataques foron motivados pola oposici\u00f3n social a estas plantas por mor do continuo e descontrolado verquido de residuos na r\u00eda de Pontevedra. Os atentados chegaron a paralizar as devanditas industrias durante dous d\u00edas.\nO d\u00eda 27 de maio, o EGPGC levou a cabo un dos seus m\u00e1is importantes ataques destru\u00edndo a residencia de ver\u00e1n de Manuel Fraga en Perbes, antigo Ministro de Informaci\u00f3n e Turismo (1962-1969) durante a ditadura de Francisco Franco, daquela membro do Parlamento Europeo por Alianza Popular (AP), e que s\u00f3 dous anos despois ser\u00eda elixido presidente da Xunta de Galicia. Aquela foi a primeira e \u00fanica acci\u00f3n do EGPGC contra un dirixente pol\u00edtico. O ataque causou tam\u00e9n interese e preocupaci\u00f3n na prensa espa\u00f1ola, at\u00e9 ent\u00f3n moito m\u00e1is preocupada pola actividade de ETA. A coincidencia do ataque contra Fraga co asasinato do empresario coru\u00f1\u00e9s Claudio San Mart\u00edn por parte dos GRAPO, outra organizaci\u00f3n terrorista de extrema esquerda, fixo especular \u00e1 prensa sobre a posibilidade dunha intensa relaci\u00f3n entre os GRAPO e o EGPGC, o que foi m\u00e1is tarde descartado pola Polic\u00eda. Durante as elecci\u00f3ns ao Parlamento de Galicia de 1989, Fraga culpou ao PSOE pola situaci\u00f3n de violencia pol\u00edtica en Galicia causada polos GRAPO e o EGPGC.\nPrimeiras detenci\u00f3ns.\nAs primeiras detenci\u00f3ns ocorreron o 29 de maio de 1988. Os GEO detiveron a seis persoas en Castro Caldelas, e interviron sete quilos de explosivos e medio mill\u00f3n de pesetas. Entre eles estaba Ant\u00f3n Arias Curto, considerado o principal l\u00edder do EGPGC; Miguel Anxo Campuzano \u00c1lvarez, l\u00edder sindical e secretario xeral da uni\u00f3n de pescadores da Intersindical Nacional dos Traballadores Galegos (INTG), Jos\u00e9 Antonio Matalobos Rebolo, Antonio Garc\u00eda Matos, Susana Maria Lopes Po\u00e7as, quen foi acusada de pertencer \u00e1s FP-25 en Portugal e Xos\u00e9 Manuel Sanmart\u00edn Bouza.\nO d\u00eda seguinte, a Garda Civil arrestou outras catro persoas que, segundo a acusaci\u00f3n, realizaban tarefas de apoio e ligaz\u00f3ns. O gobernador civil da Coru\u00f1a, Andr\u00e9s Moreno Aguilar, afirmou que el consideraba que o EGPGC estaba \"desarticulado\". Por\u00e9n, unha chamada telef\u00f3nica a nome do EGPGC dirixida a Radio Galicia asegurou que a estrutura do grupo quedara \"intacta\". Tralas detenci\u00f3ns, os l\u00edderes de todos os partidos nacionalistas rexeitaron o EGPGC, ag\u00e1s o Partido Comunista de Liberaci\u00f3n Nacional (PCLN). M\u00e1is tarde, o 31 de maio, outro suposto membro do EGPGC foi detido. Os membros do grupo denunciaron torturas por parte das FCSE, o que levou ao Partido Socialista Galego-Esquerda Galega (PSG-EG) e ao Bloque Nacionalista Galego (BNG) a denunciar ditas torturas e a demandar un tratamento decente para os detidos. Dous dos arrestados foron postos posteriormente en liberdade sen cargos, mentres o resto foron enviados a prisi\u00f3n e dispersados. Todos eles, ag\u00e1s Manuel Campuzano, reco\u00f1eceron ser membros do EGPGC.\nComo resposta a este proceso, 5 de xu\u00f1o o EGPGC explotou un coche bomba na comisar\u00eda de Polic\u00eda Nacional de Ourense, deixando un axente ferido. O d\u00eda seguinte, os membros do EGPGC en prisi\u00f3n comezaron unha folga de fame para protestar \"contra a dispersi\u00f3n e o illamento\". Por mor desta folga, os 11 presos do EGPGC foron recolocados na prisi\u00f3n de Alcal\u00e1 Meco (Madrid). O 25 de xullo dese ano, m\u00e1is de 100 persoas denunciaron as condici\u00f3ns de sa\u00fade dos presos do EGPGC co gallo do D\u00eda Nacional de Galicia. O 9 de agosto, o EGPGC realizou un atentado con bomba contra a estatua de Francisco Franco en Ferrol. O 7 de setembro colocaron unha bomba nunha sede do Barclays Bank. Deste \u00faltimo feito foi acusada a portuguesa Alexandra de Queiroz Vaz Pinheiro.\nManifesto \"Nova Poes\u00eda Galega\": na procura de apoios sociais.\nO 31 de agosto de 1988 o EGPGC publicou un manifesto co t\u00edtulo de \"Nova Poes\u00eda Galega\", onde anunciou os seus obxectivos en compa\u00f1\u00edas estranxeiras, entidades que manufacturan produtos nocivos en Galicia, narcotraficantes, beneficiarios da madeira queimada nos montes durante os recorrentes incendios de ver\u00e1n en Galicia, e contra a simbolox\u00eda franquista mantida dende a morte de Franco. Por\u00e9n, o EGPGC rexeitaba a \"confrontaci\u00f3n directa\" contra as \"forzas de ocupaci\u00f3n\".\nNova ofensiva e novas detenci\u00f3ns.\nMalia o significativo n\u00famero de membros do EGPGC que se atopaba en prisi\u00f3n, as acci\u00f3ns do grupo terrorista continuaron dirix\u00edndose contra os seus obxectivos habituais, causando soamente danos materiais. S\u00f3 unha semana despois de enviar o seu primeiro comunicado, o EGPGC explotou 7 bombas en Santiago de Compostela, A Coru\u00f1a, Ferrol e Vigo contra sucursais bancarias e a compa\u00f1\u00eda el\u00e9ctrica Uni\u00f3n Fenosa.\nA decisi\u00f3n de non atacar vidas humanas ou a integridade f\u00edsica constitu\u00edu un dos feitos diferenciais do EGPGC respecto a outros grupos semellantes contempor\u00e1neos, como os GRAPO, ETA no Pa\u00eds Vasco ou Terra Lliure en Catalu\u00f1a. Nesta li\u00f1a, o l\u00edder do grupo, Arias Curto asegurou que o EGPGC non pretend\u00eda arrebatar vidas humanas.\n1989: atentado mortal contra a Garda Civil en Irixoa.\nO 2 de febreiro de 1989 o EGPGC realizou un importante salto cualitativo. Un comando formado polos militantes Josefa Rodr\u00edguez Porca (l\u00edder do comando), Manuel Quint\u00e1ns L\u00f3pez, Francisco Javier Filgueira, Ram\u00f3n Pi\u00f1eiro Beiro e Juan Carlos Deibe Varela, atacou a dous axentes da Garda Civil no concello de Irixoa. O grupo asasinou o garda civil Benedicto Garc\u00eda Ruzo e feriu de gravidade a outro. Minutos despois, dous dos membros do comando foron arrestados pola Garda Civil nas proximidades do lugar (Quint\u00e1ns L\u00f3pez e Pi\u00f1eiro Beiro), mentres os outros dous (Rodriguez Porca e Filgueira) conseguiron fuxir. Esta foi a primeira vez que unha persoa resultou morta nun ataque terrorista do EGPGC. Dous d\u00edas despois dos eventos, Josefa Rodr\u00edguez Porca foi detida na Coru\u00f1a, acusada de ser a l\u00edder do comando de Irixoa. Como resultado do tiroteo, un total de 8 persoas foron encarceradas e enviadas a un c\u00e1rcere en Madrid: Ram\u00f3n Pi\u00f1eiro Beiro, Francisco Javier Filgueira, Juan Carlos Deibe Varela, Manuel Irago Pereira, Alexandra de Queiroz Vaz Pinheiro, Francisco Xavier Ni\u00f1o Ricoy, Manuel Quint\u00e1ns L\u00f3pez e Eduardo Abad Loxo. Unha destas persoas, Ram\u00f3n Pi\u00f1eiro, membro do sindicato nacionalista INTG, dixo que a morte ocurreu \"de maneira aleatoria\" e que o obxectivo da operaci\u00f3n non era asasinar ao axente, sen\u00f3n roubar as s\u00faas armas. Ademais, descubr\u00edronlles un zulo con 14 kgs de xelamonite e goma 2. Todos os detidos denunciaron torturas por parte da Garda Civil, inclu\u00eddo Francisco Ni\u00f1o e alg\u00fans dos outros detidos que negaron ser parte do EGPGC.\nA prensa especulou sobre o salto cualitativo do EGPGC, alegando que respond\u00eda a unha infiltraci\u00f3n de membros dos GRAPO na organizaci\u00f3n, hip\u00f3tese que foi rexeitada polas autoridades. Ao pouco tempo, o EGPGC atentou de novo cunha bomba, desta volta contra unha comisar\u00eda en Vigo. O EGPGC continuou, en efecto, atacando instalaci\u00f3ns industriais e o 18 de decembro fixo estourar unha bomba nunha torre el\u00e9ctrica preto da f\u00e1brica de aluminio de Cervo, onde foron recolocados os produtos t\u00f3xicos recuperados do barco \"Cas\u00f3n\" (afundido na Costa da Morte), o cal producira un gran conflito social na zona.\n1990: ataques ao narcotr\u00e1fico e atentado mortal de Clangor.\nDende 1990, o EGPGC comezou a atacar a narcotraficantes e co\u00f1ecidos vendedores de droga a pequena escala. O 6 de febreiro, a Polic\u00eda desactivou unha bomba colocada no coche dun traficante na Coru\u00f1a que estaba vinculado ao lavado de cartos procedentes do narcotr\u00e1fico. O grupo continuou atacando os intereses de compa\u00f1\u00edas estranxeiras en Galicia. A comezos de xu\u00f1o dese ano, cadrando cos xu\u00edzos de varios militantes da organizaci\u00f3n, o EGPGC atacou instalaci\u00f3ns de Uni\u00f3n Fenosa e Telef\u00f3nica en Doz\u00f3n e Ourense, respectivamente. Na ma\u00f1\u00e1 do 2 de xullo, o EGPGC atacou unha sucursal do Banco Pastor en Cerceda e d\u00faas oficinas do INEM na Coru\u00f1a e Ferrol.\nO grupo volveu actuar o 11 de outubro de 1990, cometendo varios atentados con bomba contra negocios de persoas relacionadas co tr\u00e1fico de drogas, entre eles o realizado contra a discoteca Clangor, en Santiago de Compostela. A bomba en Clangor ti\u00f1a que ter estoupado cando o local estivese baleiro, mais foi activada accidentalmente causando feridas de diversa gravidade a 49 persoas e a morte de 3 persoas: unha estudante que estaba na discoteca e os dous terroristas Xos\u00e9 Ignacio Villar Regueiro e Dolores Castro Lama. Este ataque provou unha ampla condena das acci\u00f3ns do EGPGC e unha ca\u00edda pronunciada na popularidade do grupo. De maneira simult\u00e1nea, estouparon outras bombas en zonas vinculadas ao tr\u00e1fico de drogas en Cambados, Vilagarc\u00eda de Arousa, Pontevedra e Vilanova de Arousa. Tralo ataque, o EGPGC expresou que as mortes foran un \"erro humano\" e que \"comprend\u00eda e sent\u00eda a dor deses actos\". O grupo tam\u00e9n continuou atacando instalaci\u00f3ns industriais: o 1 de marzo de 1991 foron destru\u00eddas 5 torres de electricidade no Bierzo (provincia de Le\u00f3n); o 10 de xullo colocaron explosivos na planta de ENCE en Pontevedra. O 13 de xullo atacaron d\u00faas torres el\u00e9ctricas en Ferrolterra, deixando a unhas 300.000 persoas sen electricidade.\n1991: o EGPGC \u00e9 desartellado.\nDe acordo coas informaci\u00f3ns policiais de 1991, o liderado do EGPGC ti\u00f1a a s\u00faa base en Portugal, inclu\u00edndo ao seu \u00faltimo l\u00edder Manuel Chao Dobarro, quen estaba \u00e1 fronte da organizaci\u00f3n dende 1988, tralo encarceramento de Arias Curto. O EGPGC non actuaba dende xullo de 1990, e estaba moi debilitado tralas detenci\u00f3ns e a perda de prestixio social por mor do atentado de Clangor. Unha parte da organizaci\u00f3n continuou avogando pola pr\u00e1ctica do terrorismo, dirixida por Chao Dobarro dende territorio portugu\u00e9s. O 21 de setembro de 1991 a Polic\u00eda Nacional detivo a Manuel Chao Dobarro, a Alexandra de Queiroz Vaz Pinheiro e a Maria do Carmo Viso Rub\u00edn, dirixente da Assembleia do Povo Unido (APU) na fronteira franco-espa\u00f1ola de Les (Val de Ar\u00e1n), desartellando \"de facto\" a organizaci\u00f3n terrorista. A vaga de detenci\u00f3ns continuou e o 19 de novembro outras oito persoas vinculadas \u00e1 Assembleia do Povo Unido (APU) foron arrestadas. Logo destas detenci\u00f3ns, o grupo terrorista quedou desarticulado con case todos os seus membros en prisi\u00f3n.\nEn 1994 Chao Dobarro foi condenado a 17 anos de c\u00e1rcere, De Queiroz a 10 (que despois chegar\u00edan a 56), e a seis os membros da APU Maria do Carmo Viso Rub\u00edn, Ignacio Jes\u00fas Mart\u00ednez Orero, Isabel Cabarco Pemuy e Oliva Rodr\u00edguez Valladares. Ademais, foron condenados a longas penas de c\u00e1rcere Josefa Rodr\u00edguez Porca (84 anos), Juan Carlos Deibe Varela (72 anos) e Francisco Javier Filgueira (76 anos). Malia todo isto, alg\u00fans membros do EGPGC foron arrestados anos despois, en 1998 e 2002. En marzo de 1996, o Tribunal Supremo de Espa\u00f1a reco\u00f1eceu que a morte do garda civil en Irixoa non foi intencionada.\nPresenza social.\nO nivel de apoio social do EGPGC, a diferenza do que aconteceu con ETA no Pa\u00eds Vasco na mesma \u00e9poca, era moi minoritario. As organizaci\u00f3ns pol\u00edticas que orixinaron o Ex\u00e9rcito Guerrilleiro, o PCLN e Galiza Ceive-OLN, un\u00edronse en 1987 baixo o nome de Frente Popular Galega (FPG). Por\u00e9n, a posici\u00f3n cr\u00edtica do PCLN ante as actuaci\u00f3ns do EGPGC provocar\u00e1 que un importante sector de Galiza Ceive-OLN abandone a FPG, creando unha nova organizaci\u00f3n pol\u00edtica, denominada Assembleia do Povo Unido (APU), que apoia a loita armada do Ex\u00e9rcito Guerrilleiro de forma expl\u00edcita. Non \u00e9 casual que a tese pol\u00edtica fundacional da APU se titulase \"O avance revolucionario como suma da loita pol\u00edtica e militar\". A FPG, pola contra, desvinculouse da actividade guerrilleira e condenou os atentados cando houbo v\u00edtimas mortais. A INTG, sindicato nacionalista co que se identificaron diferentes detidos nos operativos policiais contra a EGPGC, tam\u00e9n se desmarcou dos feitos e condenounos na mesma medida que a FPG.\nO referente antirrepresivo da APU foron as Xuntas Galegas pola Amnist\u00eda (XUGA), que en realidade se constitu\u00edron a ra\u00edz das detenci\u00f3ns realizadas contra o grupo armado LAR en 1980, e que tras a s\u00faa disoluci\u00f3n en 1984 permanecera inactivas. O obxectivo das XUGA neste momento, e tam\u00e9n dos Comit\u00e9s Antirrepresivos (CAR), fundados pola FPG en apoio \u00e1s presi\u00f3ns e persecuci\u00f3ns das organizaci\u00f3ns armadas galegas, foi a fin da dispersi\u00f3n penitenciaria tradicionalmente practicada por Espa\u00f1a que supuxo o encarceramento en c\u00e1rceres f\u00f3ra de Galicia. Ademais, tam\u00e9n denunciaron torturas sistem\u00e1ticas por parte das forzas de seguridade do estado. Para iso realizaron varias manifestaci\u00f3ns e ocuparon edificios como os xulgados da Coru\u00f1a nos anos 1989 e 1990 ou a catedral de Santiago de Compostela en 1989. Tam\u00e9n foron detidos en varias ocasi\u00f3ns militantes das XUGA, acusados \u200b\u200bde pertenza ao EGPGC.\nPor\u00e9n, o apoio social \u00e1 actividade de EGPGC foi moi baixo. O grupo pol\u00edtico maioritario do nacionalismo galego, o BNG, apostou pola v\u00eda democr\u00e1tica para acadar os seus obxectivos, e a posici\u00f3n da FPG f\u00edxose m\u00e1is clara co paso do tempo nunha li\u00f1a de condena da actuaci\u00f3n do EGPGC. Isto produciu, na pr\u00e1ctica, un illamento paulatino da APU, que acabou autodisolv\u00e9ndose en 1995, e s\u00f3 quedou a Assembleia da Mocidade Independentista (AMI). Varios membros da AMI foron detidos dende 2005, acusados \u200b\u200bde cometer actos de terrorismo, pero sen v\u00ednculos co xa desaparecido EGPGC."}
{"id": "11259", "revid": "181", "url": "https://gl.wikipedia.org/wiki?curid=11259", "title": "EGPGC", "text": ""}
{"id": "11260", "revid": "98629", "url": "https://gl.wikipedia.org/wiki?curid=11260", "title": "Harald V de Noruega", "text": "Harald V, nado en Skaugum (Asker) o 21 de febreiro de 1937, \u00e9 un nobre europeo, rei de Noruega dende o 17 de xaneiro de 1991. \u00c9 fillo de Olav V e de Marta de Suecia, \u00e9 o primeiro rei de Noruega nado no pa\u00eds dende o rei Olav IV, que nacera en 1370.\nTraxectoria.\nHarald \u00e9 fillo de Olaf e a princesa Marta de Suecia, neta do rei \u00d3scar II de Suecia. Naceu en Skaugum, en Asker preto de Oslo.\nHarald \u00e9 o primeiro pr\u00edncipe herdeiro nado en Noruega desde Olaf IV en 1370. Como descendente de Maud, filla de Eduardo VII do Reino Unido, tam\u00e9n est\u00e1 na li\u00f1a de sucesi\u00f3n ao trono brit\u00e1nico.\nTen d\u00faas irm\u00e1s, as princesas Ragnhild (1930-2012) e Astrid (1932).\nDurante a invasi\u00f3n alem\u00e1 de 1940, a familia real tivo que ir ao exilio. Mentres que o seu av\u00f3 o rei Haakon VII e o seu pai se trasladaron a Londres xunto ao goberno no exilio, el, xunto coa s\u00faa nai e irm\u00e1s, viviu en Washington, D.C.. A familia real regresou do exilio ao finalizar a segunda guerra mundial en 1945.\nFoi o xefe da Igrexa de Noruega, como todos os reis noruegueses, ata o ano 2012, en que a Igrexa local rompeu o v\u00ednculo coa monarqu\u00eda.\nNa s\u00faa honra foi nomeada a Costa do Pr\u00edncipe Harald na Ant\u00e1rtida.\nMatrimonio.\nCasou en 1968 con Sonja Haraldsen, unha plebea, provocando gran controversia a nivel popular. Froito deste matrimonio son:"}
{"id": "11261", "revid": "23204", "url": "https://gl.wikipedia.org/wiki?curid=11261", "title": "Xos\u00e9 Mar\u00eda \u00c1lvarez Bl\u00e1zquez", "text": "Xos\u00e9 Mar\u00eda \u00c1lvarez Bl\u00e1zquez, nado en Tui o 5 de febreiro de 1915 e finado en Vigo o 2 de marzo de 1985, foi un escritor galego de poes\u00eda, narrativa e ensaio, arque\u00f3logo, investigador e editor galeguista. Foi cronista oficial da cidade de Vigo desde 1976. \u00c9 unha das figuras m\u00e1is laboriosas da cultura galega, cunha grande actividade que vai dende a literatura (novela, poes\u00eda, teatro) ata a investigaci\u00f3n como arque\u00f3logo e a s\u00faa tarefa como editor e galeguista. Pertence a unha saga de escritores que ten os seus antecedentes no seu av\u00f3 Emilio \u00c1lvarez Gim\u00e9nez, seguiu co seu t\u00edo Xerardo \u00c1lvarez Limeses e compartiu co seu irm\u00e1n Emilio. \u00c9 un dos representantes da poes\u00eda neotrobadoresca, vangarda po\u00e9tica xurdida ao redor de 1930 debida \u00e1 difusi\u00f3n en Galiza da l\u00edrica medieval galego-portuguesa. En 2008 dedic\u00f3uselle o D\u00eda das Letras Galegas.\nTraxectoria.\nFillo de Dar\u00edo \u00c1lvarez Limeses e Mar\u00eda Bl\u00e1zquez Ballester, terceiro de seis irm\u00e1ns, todos homes (entre eles Dar\u00edo e Emilio \u00c1lvarez Bl\u00e1zquez), naceu en Tui, onde estudou o bacharelato, se ben nos ver\u00e1ns \u00eda coa familia a unha casa de campo en Bai\u00f3n (Vilanova de Arousa). En setembro de 1931 foi vivir a Pontevedra para estudar Maxisterio, hosped\u00e1ndose na casa do seu t\u00edo, e padri\u00f1o, Xerardo \u00c1lvarez Limeses e permanecendo na cidade at\u00e9 xullo de 1934. Al\u00ed funda en 1932, canda Xo\u00e1n Vidal Mart\u00ednez, a revista \"Cristal\". En agosto dese ano co\u00f1eceu a Federico Garc\u00eda Lorca.\nEn Pontevedra amizou con Alexandre B\u00f3veda, que casara cunha curm\u00e1 s\u00faa. En 1933 comezou a militar na Federaci\u00f3n de Mocedades Galeguistas, pasando en 1936 ao Partido Galeguista. O 26 de abril de 1934 leu o manifesto \"Berro en lembranza dos heroes de Carral\", publicado en texto polas Mocedades. O 26 de maio de 1934 publicou o seu primeiro artigo no voceiro \"A Nosa Terra\", co t\u00edtulo \"Outro aldraxe\".\nTras rematar Maxisterio comeza a estudar Filosof\u00eda e Letras na Universidade de Santiago de Compostela. En 1935 \u00e9 destinado provisionalmente como mestre \u00e1 Guarda, e en 1936 foi trasladado \u00e1 escola das Olivas en Tui. Logo duns meses, acadou o posto definitivo por oposici\u00f3n na escola de Coia (Vigo), se ben non chegou a tomar posesi\u00f3n por mor do \"Alzamento nacional\".\nDepurado por \"tener actividades pol\u00edtico-sociales de car\u00e1cter separatista, ya que fue un elemento destacado en la propaganda del Estatuto gallego y en la preparaci\u00f3n del plebiscito celebrado\", foi desterrado a Coreses (provincia de Zamora), pero tampouco chegou a tomar posesi\u00f3n nesa praza por ter que facer o servizo militar. Exento por mor da miop\u00eda, foi destinado ao Hospital Militar de Santiago de Compostela, en San Caetano, primeiro nas oficinas e despois como enfermeiro. Con todo, aos poucos d\u00edas de ingresar librou no \u00faltimo momento de ir \u00e1 fronte de Asturias nun cami\u00f3n que tivo un accidente no que morreron os 20 ocupantes. Rematada a guerra civil tomou posesi\u00f3n da s\u00faa praza en Coreses, mais en xaneiro de 1941 pediu unha excedencia para regresar coa s\u00faa familia, logo de que o seu pai, o m\u00e9dico Dar\u00edo \u00c1lvarez Limeses fora encarcerado e fusilado o 30 de outubro de 1936.\nVenderon a casa familiar en Tui e marcharon a Vigo de alugueiro, na r\u00faa Garc\u00eda Barb\u00f3n. Montou cos seus irm\u00e1ns unha f\u00e1brica de ladrillos e tellas en Nigr\u00e1n, pero aos poucos meses tiveron que pechala logo dun accidente na fundici\u00f3n de caol\u00edn que rematou coa explosi\u00f3n dun forno. Logrou traballo como secretario da confrar\u00eda de pescadores San Francisco, no barrio do Berb\u00e9s. En 1945 comezou a sa\u00edr con Mar\u00eda Lu\u00edsa C\u00e1ccamo Frieben, coa que casa o 10 de decembro de 1946 e marchan a vivir ao barrio das Travesas, onde permaneceron at\u00e9 a s\u00faa morte. Tiveron seis fillos: Mar\u00eda Lu\u00edsa (nada o 2 de maio de 1948 e finada o 12 de marzo de 1970), Xos\u00e9 Mar\u00eda (1950), Alfonso (1952), Mar\u00eda Helena (1954), Celso (1958) e Berta (1963). Ti\u00f1an tam\u00e9n unha casa en Coruxo, xunto \u00e1 praia da Carrasqueira.\nNesa \u00e9poca frecuenta no caf\u00e9 Derry a compa\u00f1\u00eda dos seus irm\u00e1ns, do pintor Carlos Maside, Valent\u00edn Paz-Andrade, Laxeiro, Pedro D\u00edaz, Mario Gonz\u00e1lez, Avelino Abilheira ou Lu\u00eds Vi\u00f1as Cortegoso. Con este \u00faltimo fundou en 1948 a librer\u00eda Monterrey, que deu p\u00e9 en 1950 \u00e1 Editorial Monterrey.\nO 17 de abril de 1949 fora nomeado membro correspondente da Real Academia Galega, na que ingresou en 1964 como membro numerario, trala morte en 1961 de Aquilino Iglesia Alvari\u00f1o, a proposta de Francisco Fern\u00e1ndez del Riego, Ricardo Carballo Calero e Ferm\u00edn Bouza-Brey, lendo o seu discurso de ingreso o 28 de novembro: \"Cantares e romances vellos prosificados\", respondido por Bouza-Brey.\nFora nomeado comisario de escavaci\u00f3ns arqueol\u00f3xicas do concello de Vigo. En 1952 inici\u00e1ronse as escavaci\u00f3ns do Castro de Vigo, no monte do Castro e en 1953 apareceron unhas estelas funerarias romanas na r\u00faa de Pontevedra, que foron trasladadas ao Museo Municipal Qui\u00f1ones de Le\u00f3n, do que foi membro do padroado. Nese mesmo ano participou no III Congreso Arqueol\u00f3gico Nacional, que se celebrou na cidade ol\u00edvica. En 1956 participou en Porto no I \"Congreso Internacional de Etnograf\u00eda e Folclore\". Dous anos despois asistiu na mesma cidade ao \"Coloquio de Estudos Etnogr\u00e1ficos Dr. Leite de Vasconcelos\". En 1959 participou en Braga no \"Congresso Hist\u00f3rico de Portugal. Medioevo\". Na s\u00faa labor como arque\u00f3logo, participou no descubrimento das industrias paleol\u00edticas do Baixo Mi\u00f1o e das G\u00e1ndaras de Budi\u00f1o, dunha f\u00e1brica romana para a elaboraci\u00f3n de aceite de oliva en Teis e dunha cisterna con enxoval funerario da \u00e9poca do bronce en Atios (O Porri\u00f1o). En 1980 foi nomeado polo ICONA vogal para a conservaci\u00f3n dos restos arqueol\u00f3xicos das illas C\u00edes. En 1982 foi nomeado membro do Instituto de Estudos Galegos Padre Sarmiento.\nEn 1964 fundou, xunto aos seus irm\u00e1ns \u00c1lvaro e Emilo Edici\u00f3ns Castrelos, da que foi director xerente, e na que destaca a s\u00faa colecci\u00f3n \"O Moucho\", de \"libros do pobo pra o pobo\", uns libri\u00f1os de baixo prezo e gran difusi\u00f3n que marcaron \u00e9poca nos anos 60 e 70 do pasado s\u00e9culo e que contaron cunha grande aceptaci\u00f3n por parte dos lectores, como destaca as numerosas reedici\u00f3ns do \"Catecismo do labrego\" (de Valent\u00edn Lamas Carvajal). O fondo editorial da empresa foi vendido en 1979 a Galaxia.\nA comezos de 1966 empeza a traballar en Pescanova como delegado de vendas para Asturias, instal\u00e1ndose en Oviedo. Consegue traballo tam\u00e9n na empresa de publicidade Gil Luis, polo que en setembro dese ano a familia toda m\u00fadase \u00e1 capital asturiana. Por\u00e9n, regresan a Vigo en 1967 por mor dunha doenza da s\u00faa filla m\u00e1is vella, que morreu tres anos despois. En 1968 volve \u00e1 ensinanza como mestre de formaci\u00f3n human\u00edstica no Instituto Polit\u00e9cnico Mar\u00edtimo Pesqueiro de Vigo. Acadou a praza por oposici\u00f3n en 1970, xubil\u00e1ndose en 1983.\nNo ver\u00e1n de 1969 viaxou a Arxentina, convidado polo Centro Gallego de Buenos Aires, participando en varios actos na capital, en Mendoza e en Mar del Plata. Aproveita para visitar Venezuela, onde estivo con Celso Emilio Ferreiro e co seu sobri\u00f1o Dar\u00edo \u00c1lvarez G\u00e1ndara. Despois viaxou a Miami, Florida, onde estivo co seu curm\u00e1n Xerardo \u00c1lvarez Gallego.\nEn 1981 foille concedido o Pedr\u00f3n de Ouro. Nas elecci\u00f3ns municipais de 1983 presentouse no \u00faltimo posto das listas do Partido Galeguista en Vigo, do que era secretario o seu sobri\u00f1o Alfonso \u00c1lvarez G\u00e1ndara.\nNa investigaci\u00f3n literaria descubriu a \u00e9gloga \"Belmiro e Benigno\" de Nicomedes Pastor D\u00edaz, e realizou contribuci\u00f3ns \u00e1 \u00e9poca chamada da Decadencia (\"Escolma de Poes\u00eda Galega t. II\"), con investigaci\u00f3ns que alcanzan diversos campos desa \u00e9poca, como o teatro, as panxoli\u00f1as, a poes\u00eda l\u00edrica, a prosa pol\u00edtico-social, a poes\u00eda panfletaria ou o romanceiro etc.\nXos\u00e9 Mar\u00eda \u00c1lvarez Bl\u00e1zquez colaborou en diversos medios (\"Faro de Vigo\", \"La Noche\", Radio Vigo (cos programas \"Cada d\u00eda tiene un suceso\", 1960, \"Reloj de Sol\", 1962, \"Reloj de arena\", 1963-64, e \"Mar de Historias\", de 1965 a 1968), La Voz de Vigo (cos programas \"Ventana al mar\", 1958, e \"Buenas tardes, Galicia\", 1959), BBC de Londres (charlas sobre temas galegos, entre 1953 e 1954), prensa de Portugal e Am\u00e9rica...) e pronunciou moitas conferencias en Espa\u00f1a e no mundo.\nO 2 de marzo de 1985 faleceu no Hospital Xeral de Vigo, v\u00edtima dun infarto de miocardio.\nObra.\nEn 1932 publicou o seu primeiro libro, o poemario \"Abril\", con poema-limiar do seu t\u00edo. En 1936 \u00eda publicar o libro de contos \"Os ru\u00edns\" coa Editorial N\u00f3s, mais o orixinal desapareceu tralo apresamento e fusilamento de \u00c1nxel Casal e non chegou a ver a luz. En 1945 presentou ao Premio Nadal a novela policial \"En el pueblo hay caras nuevas\", que quedou finalista tras \"Nada\", de Carmen Laforet. A obra foi traducida ao franc\u00e9s (Nogent-sur-Marne, 1969).\nEn 1947 estreou d\u00faas obras de teatro escritas en castel\u00e1n xunto co seu irm\u00e1n Emilio: \"El zapato de cristal. Cuento escenificado\" foi estreada o 2 de xaneiro no Teatro Garc\u00eda Barb\u00f3n, e representouse despois na Guarda e en Caudete. O 11 de xu\u00f1o estreouse no Teatro Jovellanos de Xix\u00f3n a peza \"Los pazos altivos. Comedia en tres actos, en verso\", coa compa\u00f1\u00eda de T\u00e1rsila Criado. Volveu a representarse en Palencia, Valladolid, Salamanca, Alacant e Palma de Mallorca. En 1949 publica a obra \"Poemas de ti e de min\", nunha edici\u00f3n conxunta co seu irm\u00e1n Emilio na Colecci\u00f3n Benito Soto. En 1950 editou o poemario \"Roseira do teu mencer\" (1950), adicado \u00e1 s\u00faa primeira filla, e ga\u00f1a os Xogos Florais de Vigo co estudo \"Hechos y figuras de Vigo\".\nO 28 de decembro de 1953 sa\u00edu do prelo o \"Cancionero de Monfero\", presentado como un achado ap\u00f3grafo da l\u00edrica trobadoresca. En 1954 publicou o \"Romance do Pescador Peleri\u00f1o\" e ga\u00f1ou o premio Pondal do Centro Gallego de Buenos Aires co poemario \"Canle segredo\", adicado \u00e1 s\u00faa dona e non publicado at\u00e9 1976, con gravados de Ant\u00f3n Rivas Briones.\nEn 1955 aparece a s\u00faa terceira novela, \"Las estatuas no hablan\", adicada ao seu irm\u00e1n Celso. A trama desenv\u00f3lvese na vila de Valmi\u00f1\u00e1n, trasunto literario de Tui. A s\u00faa cuarta novela, \"Crecen las aguas\", obt\u00e9n nese mesmo ano o Premio Gald\u00f3s; por\u00e9n, non chegou a cobrar o premio econ\u00f3mico nin recibiu a publicaci\u00f3n da obra, que editou ao ano seguinte en Palencia. En 1958 coa obra \"Mart\u00edn C\u00f3dax, cantor del mar de Vigo\" ga\u00f1ou o \"Premio \u00c1lvarez Garc\u00eda de Biograf\u00eda\", outorgado pola Asociaci\u00f3n da Prensa de Vigo. En 1960 acadou o \"Premio L\u00f3pez Cuevillas\" co conxunto de contos \"Mauro el barquero\" (in\u00e9dito), o \"Premio Blas Agra\" polo traballo \"Historia del periodismo vigu\u00e9s\" e o \"Premio Ram\u00f3n Mourente\" por \"Datos para la biograf\u00eda del poeta A\u00f1\u00f3n\". Nos Xogos Florais Galego-Portugueses de Guimar\u00e3es ga\u00f1a tres premios, cos poemas \"Xohani\u00f1a\", \"Lembranza e Loubor da Terra\" e \"Poema sen voz\". Posteriormente foron inclu\u00eddos no poemario \"Canle segredo\".\nEn 1964 recibiu o premio Club de Ribadavia. En 1967 o Premio Noriega Varela, e en 1968 o Premio das Letras da Deputaci\u00f3n da Coru\u00f1a.\nAlg\u00fans dos seus poemas foron musicados polos mestres Lu\u00eds de Freitas Branco, Rodolfo Halffter, Rogelio Groba Groba e Ignacio Iglesias. Mostras da s\u00faa obra po\u00e9tica figuran en antolox\u00edas de Enrique de Arcoaga, Benito Varela J\u00e1come, Francisco Fern\u00e1ndez del Riego, Ram\u00f3n Gonz\u00e1lez-Alegre etc."}
{"id": "11262", "revid": "5863", "url": "https://gl.wikipedia.org/wiki?curid=11262", "title": "Pen\u00ednsula do Sina\u00ed", "text": "A pen\u00ednsula do Sina\u00ed \u00e9 unha pen\u00ednsula que politicamente forma parte de Exipto. Sit\u00faase entre Israel e Exipto e marca a separaci\u00f3n entre o continente africano \u00f3 oeste e Asia \u00f3 leste."}
{"id": "11267", "revid": "47401", "url": "https://gl.wikipedia.org/wiki?curid=11267", "title": "Qaboos bin Said al Said", "text": "Qaboos bin Said al Said (en \u00e1rabe: \u0642\u0627\u0628\u0648\u0633 \u0628\u0646 \u0633\u0639\u064a\u062f \u0627\u0644 \u0628\u0648 \u0633\u0639\u064a\u062f) nado o 18 de novembro de 1940 e finado en Mascate o 10 de xaneiro de 2020, foi o Sult\u00e1n de Om\u00e1n dende o 23 de xullo de 1970 ata a s\u00faa morte."}
{"id": "11268", "revid": "17467", "url": "https://gl.wikipedia.org/wiki?curid=11268", "title": "Qaboos bin Said Al Said", "text": ""}
{"id": "11270", "revid": "31997", "url": "https://gl.wikipedia.org/wiki?curid=11270", "title": "Pervez Musharraf", "text": "Pervez Musharraf (en urd\u00fa \u067e\u0631\u0648\u064a\u0632 \u0645\u0634\u0631\u0641), nado en Delhi o 11 de agosto de 1943 e finado en Dubai o 5 de febreiro de 2023, foi un militar e pol\u00edtico paquistan\u00ed, presidente de Paquist\u00e1n dende o 20 de xu\u00f1o de 2001 ata a s\u00faa dimisi\u00f3n o 18 de agosto de 2008, a\u00ednda que xa asumira o goberno do pa\u00eds despois do golpe de estado do 12 de outubro de 1999.\nTraxectoria.\nOrixes e formaci\u00f3n militar.\nNado en Delhi durante o dominio brit\u00e1nico no berce dunha familia isl\u00e1mica, trasladouse a Karachi canda ela logo da partici\u00f3n da India e o nacemento de Paquist\u00e1n. Pasou estad\u00edas en Turqu\u00eda durante a s\u00faa mocidade dado que o seu pai exerc\u00eda al\u00ed como diplom\u00e1tico, e tivo unha formaci\u00f3n escolar angl\u00f3fona e en colexios cat\u00f3licos, o que lle dar\u00eda un perfil secularizado. \nIngresou na Academia Militar de Paquist\u00e1n en 1961, gradu\u00e1ndose en 1964. Como oficial participou na guerras contra a India de 1965 por Caxemira e na de 1971 no contexto da secesi\u00f3n de Bangladesh, nesta como comandante dunha compa\u00f1\u00eda das forzas especiais. \nNa d\u00e9cada de 1990 accedeu \u00e1 c\u00fapula militar de Paquist\u00e1n: no 1991 foi ascendido a xeneral, en 1993 foi nomeado director de Operaci\u00f3ns Especiais do Cuartel Xeral do Ex\u00e9rcito, e en 1998 xefe do Estado Maior. \nGolpe de Estado de 1999.\nA finais do s\u00e9culo XX, as forzas armadas de Paquist\u00e1n observaban con preocupaci\u00f3n a tensi\u00f3n militar coa India (choques fronteirizos en Caxemira e a escalada nuclear) e o establecemento do r\u00e9xime talib\u00e1n en Afganist\u00e1n, que, se ben este movemento fora favorecido pola intelixencia paquistan\u00ed, agora era visto como unha ameaza desestabilizadora. Neste escenario, as relaci\u00f3ns entre o poder civil, representado polo primeiro ministro Nawaz Sharif, e o alto mando militar de Pervez Musharraf, deterior\u00e1ronse ata o punto que o 12 de outubro de 1999, o goberno de Paquist\u00e1n cesou a Pervez Musharraf. Este foi notificado cando regresaba dunha visita oficial a Sri Lanka nun avi\u00f3n ao que se lle denegou a aterraxe en territorio paquistan\u00ed. Mais, as forzas armadas responderon \u00e1 orde que Pervez Musharraf dera dende o voo de tomar o control de diversos puntos estrat\u00e9xicos e de deter ao primeiro ministro Nawaz Sharif. As\u00ed, logo de chegar a Karachi, Pervez Musharraf anunciou en televisi\u00f3n que as forzas armadas asum\u00edan o poder impo\u00f1endo a lei marcial. As s\u00faas primeiras medidas foron a suspensi\u00f3n da constituci\u00f3n, a disoluci\u00f3n da Asemblea Nacional, o Senado e as lexislaturas provinciais e o cesamento do primeiro ministro, ministros e outros altos representantes do goberno. Pola s\u00faa banda, confirmou a continuidade do Presidente do Estado, Muhammad Rafiq Tarar. A\u00ednda que o golpe de Estado acabou cun goberno democr\u00e1tico lexitimamente constitu\u00eddo, o Tribunal Supremo de Paquist\u00e1n validou os actos fixando un per\u00edodo de tres anos como o prazo m\u00e1ximo para a extensi\u00f3n da lei marcial. \nGoberno (1999-2008).\nPervez Musharraf estivo \u00e1 fronte do goberno de Paquist\u00e1n durante case d\u00e9cada, primeiro como xefe executivo mentres se manti\u00f1a vixente a lei marcial (1999-2001) e logo como Presidente (2001-2008). \nAs consecuencias dos Atentados do 11 de setembro e da chamada guerra contra o terror que levou \u00e1 invasi\u00f3n estadounidense de Afganist\u00e1n marcaron estes anos. Paquist\u00e1n enfrontouse a un forte cuestionamento internacional logo dos atentados debido \u00e1s conexi\u00f3ns cos talib\u00e1ns. Musharraf tentou inicialmente que as autoridades afg\u00e1s entregaran a Osama bin Laden, sen \u00e9xito; decant\u00e1ndose logo polo apoio \u00e1s acci\u00f3ns norteamericanas dando. Con todo, a posici\u00f3n foi internamente contestada por sectores islamistas e suced\u00e9ronse as protestas que identificaban a Musharraf como un traidor. Durante a campa\u00f1a os pa\u00edses occidentais e Estados Unidos aceleraron o env\u00edo de axuda ao desenvolvemento e a asistencia militar e econ\u00f3mica.\nParalelamente, nestes anos, as rexi\u00f3ns fronteirizas con Afganist\u00e1n integradas na denominada \u00c1reas Tribais baixo Administraci\u00f3n Federal, poboadas mormente por paxtos e cunha porosa fronteira con Afganist\u00e1n, viron como o fundamentalismo isl\u00e1mico e o contrabando erosionaban a, xa feble, autoridade paquistan\u00ed. Coa complicidade local, estas rexi\u00f3ns foron acubillo de moitos l\u00edderes talib\u00e1ns e de Al Qaida, entre eles do seu fundador, Osama bin Laden. A\u00ednda que diferentes fontes sinalaron isto cedo, o goberno de Paquist\u00e1n rexeitou sempre esas informaci\u00f3ns: xa en 2002 Pervez Musharraf consideraba que probablemente bin Laden estar\u00eda morto polos problemas renais que padec\u00eda. En 2011, tras a operaci\u00f3n estadounidense que localizou e matou a bin Laden en Paquist\u00e1n, Musharraf alegou \"neglixencia mais non complicidade\" por parte do goberno de Islamabad. \nDurante o seu goberno, o conflito de Caxemira foi un frecuente foco de tensi\u00f3n coa India. En decembro de 2001, uns terroristas de orixe caxemira asaltaron o parlamento da India e o primeiro ministro Atal Bihari Vajpayee responsabilizou a Paquist\u00e1n de estar detr\u00e1s da acci\u00f3n. Pero, a\u00ednda que a fronteira contou con reforzos militares eses d\u00edas, Musharraf acabou ilegalizando diversos grupos vencellados ao terrorismo e o islamismo de Caxemira a principios de 2002. Tam\u00e9n, nun aplaudido xesto para rebaixar a tensi\u00f3n bilateral, Musharraf estreitou as mans a Atal Bihari Vajpayee no IX Cumio da Asociaci\u00f3n de Asia do Sur para a Cooperaci\u00f3n Rexional en Katmand\u00fa. Con todo, posteriormente, a India expulsou ao embaixador paquistan\u00ed e Pervez Musharraf mandou facer probas de m\u00edsiles capaces de portar cabezas nucleares nun intento por intimidar \u00e1 India.\nTam\u00e9n en pol\u00edtica exterior, o seu ministro de Exteriores, Khurshid Kasuri, mantivo unha reuni\u00f3n co seu hom\u00f3logo de Israel, Silvan Shalom, en 2005, por primeira vez na historia de ambos estados. Outra li\u00f1a importante, foi o cultivo das estreitas relaci\u00f3ns bilaterais coa China, favorecendo investimentos e contratos militares.\nSe ben en 2001 asumira a presidencia de Paquist\u00e1n, en 2002 consolidou o seu r\u00e9xime. Logo dos tres anos que o Tribunal Supremo fixara como prazo m\u00e1ximo de aplicaci\u00f3n da lei marcial, Pervez Musharraf fixo un referendum o 30 de abril para continuar no poder outros 5 anos. A proposta contou con m\u00e1is do 97% de aprobaci\u00f3n, a\u00ednda que a oposici\u00f3n boicoteou o plebiscito e foron denunciadas m\u00faltiples irregularidades. Ademais, un partido aliado do r\u00e9xime, a Liga Musulm\u00e1 de Paquist\u00e1n, ga\u00f1ou as primeiras elecci\u00f3ns parlamentarias dende o golpe. \nDurante o seu goberno, Paquist\u00e1n albo de diferentes atentados islamistas masivos. Ademais, o propio Pervez Musharraf tivo varios intentos de asasinato, responsabilidade de islamistas, dous deles en decembro de 2003. \nEn 2007, Pervez Musharraf propuxo dar pasos para favorecer unhas elecci\u00f3ns libres no pa\u00eds e entregar o poder aos civ\u00eds. Nese vieiro, mantivo unha reuni\u00f3n coa pol\u00edtica e antiga primeira ministra Benazir Bhutto en Dubai. Posteriormente foron retirados os cargos que pesaban contra ela en Paquist\u00e1n e regresou ao pa\u00eds logo de oito anos de exilio. A\u00ednda que posteriormente ficar\u00eda baixo arresto domiciliario en Lahore cando Musharraf decretou o estado de emerxencia o 3 de novembro. Semanas m\u00e1is tarde, Pervez Musharraf dimitiu como ser xefe do Estado Maior e en decembro de 2007 restableceu a constituci\u00f3n. As elecci\u00f3ns de 2008 celebr\u00e1ronse o 18 de febreiro, logo de seren adiadas por mor do asasinato de Benazir Bhutto, e foron unha vitoria para os rivais pol\u00edticos de Pervez Musharraf: o ga\u00f1ador foi o Partido Popular de Paquist\u00e1n, de Asif Ali Zardari, vi\u00favo de Bhutto, e a segunda forza m\u00e1is votada foi o partido do primeiro ministro contra o que Musharraf fixera o golpe de Estado en 1999, Nawaz Sharif. Estes partidos impulsaron a destituci\u00f3n do presidente pero antes de que rematase o procedemento, politicamente illado, Pervez Musharraf renunciou \u00e1 presidencia o 18 de agosto de 2008.\n\u00daltimos anos.\nTras a s\u00faa retirada pol\u00edtica, Pervez Musharraf marchou de Paquist\u00e1n durante 4 anos, regresando en 2013 con idea de participar nas elecci\u00f3ns presidenciais, a\u00ednda que logo foi declarado inelixible. Paralelamente, abr\u00edronse varios procesos xudiciais na s\u00faa contra. O 17 de decembro de 2019 foi condenado a morte por alta traiz\u00f3n, tras unha acusaci\u00f3n que pesaba sobre el desde 2013 por suspender a Constituci\u00f3n e impo\u00f1er o estado de emerxencia en 2007. Foi a primeira vez na historia do pa\u00eds en que un xefe militar foi declarado culpable de alta traiz\u00f3n e tam\u00e9n condenado a morte, a\u00ednda que o Tribunal Supremo acabou revogando a pena en 2020 por considerar que o tribunal especial que se constituira para xulgado era inconstitucional. Ademais, Musharraf foi xulgado \"in absentia\" pois resid\u00eda en Dubai (Emiratos \u00c1rabes Unidos) dende 2016, cidade na que faleceu doente de amiloidose o 5 de febreiro de 2023."}
{"id": "11271", "revid": "88215", "url": "https://gl.wikipedia.org/wiki?curid=11271", "title": "Thomas Remengesau Jr.", "text": "Thomas Esang Remengesau Jr, nado en Koror, Palau, o 28 de febreiro de 1956, \u00e9 un pol\u00edtico palauano, actual presidente de Palau, dende 2013. Anteriormente foi presidente dende o 1 de xaneiro de 2001 ata o 15 de xaneiro de 2009, cando foi sucedido no cargo por Johnson Toribiong."}
{"id": "11272", "revid": "23204", "url": "https://gl.wikipedia.org/wiki?curid=11272", "title": "Mart\u00edn Torrijos", "text": "Mart\u00edn Erasto Torrijos Espino, nado o 18 de xullo de 1963, foi presidente de Panam\u00e1 dende o 1 de setembro de 2004 at\u00e9 2009, cando foi substitu\u00eddo por Ricardo Martinelli. Pertence ao Partido Revolucionario Democr\u00e1tico."}
{"id": "11273", "revid": "22570", "url": "https://gl.wikipedia.org/wiki?curid=11273", "title": "Inferencia estat\u00edstica", "text": "A inferencia estat\u00edstica \u00e9 a deduci\u00f3n estimada de valores dunha poboaci\u00f3n a partir do estudo dunha mostra (parte) representativa dela.\nCalquera enquisa \u00e9 un exemplo de inferencia estat\u00edstica porque achega valores a partir dunha mostra enquisada.\nNa industria \u00e9 moi utilizada a inferencia estat\u00edstica para o control da calidade, pois medir todos os produtos que se fabrican \u00e9 xeralmente caro e rec\u00f3rrese a medir s\u00f3 mostras representativas da produci\u00f3n."}
{"id": "11274", "revid": "98629", "url": "https://gl.wikipedia.org/wiki?curid=11274", "title": "Nicanor Duarte", "text": "\u00d3scar Nicanor Duarte Frutos, nado en Coronel Oviedo o 11 de outubro de 1956, \u00e9 un pol\u00edtico paraguaio, presidente de Paraguai dende 2003 ata 2008. Pertence ao Partido Colorado.\nTraxectoria.\nFillo dun polic\u00eda afiliado \u00e1 Asociaci\u00f3n Nacional Republicana (Partido Colorado) o m\u00e1is importante e influente do pa\u00eds; a s\u00faa nai era costureira. \u00c9 afiliado \u00f3 mesmo partido do seu pai dende os 14 anos. \u00c1chase casado actualmente con Gloria Mar\u00eda Penayo sendo ambos de relixi\u00f3n protestante; te\u00f1en seis fillos.\nDuarte \u00e9 avogado, fil\u00f3sofo, xornalista e docente de sociolox\u00eda. Cursou os seus estudos na Universidade Nacional de Asunci\u00f3n e a Universidade Cat\u00f3lica de Asunci\u00f3n. Foi Ministro de Educaci\u00f3n durante os gobernos de Juan Carlos Wasmosy (1993-1998) e Luis \u00c1ngel Gonz\u00e1lez Macchi (1999-2003).\nPresidencia.\nNicanor Duarte foi Presidente da Rep\u00fablica de Paraguai tras ga\u00f1a-las elecci\u00f3ns xerais en abril de 2003 co 37,1% de votos como candidato do Partido Colorado, agrupaci\u00f3n pol\u00edtica que goberna ininterrompidamente este pa\u00eds dende 1947.\nDuarte prometeu rematar coa pobreza e a corrupci\u00f3n, reco\u00f1ecidas por el mesmo como alarmantes. Tralo incendio dun centro comercial na capital paraguaia e o secuestro e asasinato da filla do expresidente Ra\u00fal Cubas que tivo que afronta-lo seu goberno, Duarte admitiu que estes incidentes e outros m\u00e1is son consecuencias directas da galopante corrupci\u00f3n que azouta o pa\u00eds.\nA pesar de ser integrante dun partido conservador, Duarte realizou unha pol\u00edtica m\u00e1is ben esquerdista contrastando cos seus correlixionarios de gobernos predecesores. Entre estas medidas destacan o seu rexeito \u00f3 neoliberalismo na s\u00faa pol\u00edtica econ\u00f3mica, a s\u00faa oposici\u00f3n \u00f3 ALCA, a procura de cooperaci\u00f3n de gobernos latinoamericanos como o do presidente venezolano Hugo Ch\u00e1vez (venda de petr\u00f3leos a prezos preferenciais), ademais das boas relaci\u00f3ns cos gobernos do Brasil de Luiz In\u00e1cio Lula da Silva e da Arxentina de N\u00e9stor Kirchner, as\u00ed como o reforzamento do Mercosur. As\u00ed a todo, Duarte foi duramente criticado por varios gobernos latinoamericanos por permitir o ingreso de tropas estadounidenses no territorio paraguaio para efectuar exercicios conxuntos co Ex\u00e9rcito dese pa\u00eds e permitir constru\u00edr unha base militar, na tripla fronteira, supostamente para combate-lo narcotr\u00e1fico e o terrorismo islamista, pero alg\u00fans sectores consideran que o seu verdadeiro motivo da presenza militar estadounidense \u00e9 para apoderase do acu\u00edfero guaran\u00ed.\nO 8 de marzo do 2006, A Corte Suprema de Xustiza, ditou unha resoluci\u00f3n na cal permit\u00eda a Duarte exerce-la presidencia do Partido Colorado e asemade a presidencia do pa\u00eds (asumir\u00eda a presidencia de dito partido o 14 de marzo dese mesmo ano). O fallo, ditado pola Corte, era unha clara e aberta violaci\u00f3n \u00e1 Constituci\u00f3n Nacional, xa que a mesma prohibe \u00f3 presidente e \u00f3 vicepresidente exercer dous cargos \u00f3 mesmo tempo.\nEsta resoluci\u00f3n xerou un gran descontento na poboaci\u00f3n (exclu\u00edndo a alg\u00fans afiliados do seu partido) polo que o 28 de marzo, aproximadamente 40.000 persoas marcharon fronte a Mburuvich\u00e1 R\u00f3ga (residencia dos presidentes do pa\u00eds) para manifestar repulsi\u00f3n \u00f3 presidente e esixir \u00f3s cinco ministros da Corte, que ditaron a pol\u00e9mica resoluci\u00f3n, as s\u00faas renuncias dos seus respectivos cargos. Esta marcha, que estaba constitu\u00edda por partidos da oposici\u00f3n, os non afiliados e tam\u00e9n alg\u00fans afiliados \u00f3 propio partido do presidente, era encabezada polo Monse\u00f1or de San Pedro, Fernando Lugo.\nTam\u00e9n \u00e9 criticado por se preocupar dos seus propios intereses antes do que polos grandes problemas que azoutan o pa\u00eds, por exemplo, chamar a unha Constitu\u00ednte soamente para inclu\u00ed-la reelecci\u00f3n presidencial e as\u00ed gobernar por outro per\u00edodo. As\u00ed a todo, a s\u00faa intenci\u00f3n faise cada vez m\u00e1is imposible, xa que alg\u00fans congresistas do seu partido lle retiraron o seu apoio, e, alg\u00fans constitucionalistas consideran pouco probable que se chame a unha Constitu\u00ednte s\u00f3 para tratar este punto.\nA pesar de iniciar o seu mandato cun alto \u00edndice de popularidade, Duarte viu cae-la porcentaxe de paraguaios que aproban a s\u00faa xesti\u00f3n. Esta tendencia acompa\u00f1a o desgaste pol\u00edtico do propio Partido Colorado, que a pesar de ser a\u00ednda o partido m\u00e1is poderoso de Paraguai, foi perdendo hexemon\u00eda tralas distintas elecci\u00f3ns dende da restauraci\u00f3n da democracia."}
{"id": "11275", "revid": "98629", "url": "https://gl.wikipedia.org/wiki?curid=11275", "title": "1455", "text": "Outros.\nHistoria ano a ano"}
{"id": "11276", "revid": "1131", "url": "https://gl.wikipedia.org/wiki?curid=11276", "title": "Johann Gutenberg", "text": ""}
{"id": "11278", "revid": "1987", "url": "https://gl.wikipedia.org/wiki?curid=11278", "title": "Imperio Otom\u00e1n", "text": "O Imperio Otom\u00e1n (en turco moderno: \"Osmanl\u0131 \u0130mparatorlu\u011fou\" ou \"Osmanl\u0131 Devleti\"), oficialmente Sublime Estado Otom\u00e1n (en turco otom\u00e1n: \u062f\u064e\u0648\u0652\u0644\u064e\u062a\u0650 \u0639\u064e\u0644\u0650\u064a\u0651\u0647\u0654 \u0639\u064f\u062b\u0645\u064e\u0627\u0646\u0650\u06cc\u0651\u0647, \"Devlet-i \u02bfAliyye-yi \u02bfOsm\u00e2niyye\", tam\u00e9n \u0639\u062b\u0645\u0627\u0646\u0644\u0649 \u062f\u0648\u0644\u062a\u0649 \"Osmanl\u0131 Devleti\", en turco: \"Y\u00fcce Osmanl\u0131 Devleti\" ou \"Osmanl\u0131 \u0130mparatorlu\u011fu\") foi un imperio que durou dende o 27 de xullo de 1299 at\u00e9 o 29 de outubro de 1923. Foi habitualmente co\u00f1ecido polos seus contempor\u00e1neos como Imperio Otom\u00e1n, Imperio Turco, a Sublime Porta ou, m\u00e1is comunmente, Turqu\u00eda polos seus contempor\u00e1neos, a\u00ednda que os gobernantes osmanl\u00edes xamais utilizaron ese nome para referirse ao seu Estado. Dende 1923, \u00fasase preferentemente o nome de Imperio Otom\u00e1n para non crear confusi\u00f3n coa actual Rep\u00fablica de Turqu\u00eda.\nO Imperio otom\u00e1n comezou sendo un m\u00e1is dos pequenos estados turcos que xurdiron na Asia Menor durante a decadencia do Imperio turco selx\u00facida. Os turcos otom\u00e1ns foron controlando paulatinamente aos demais estados turcos, sobreviviron \u00e1s invasi\u00f3ns mongolas e baixo o reinado de Mehmed II (1451-1481) acabaron co que quedaba do Imperio bizantino. A primeira fase da expansi\u00f3n otom\u00e1 tivo lugar baixo o goberno de Osman I (1288-1326) e seguiu nos reinados de Orhan I, Murad I e Bayezid I , a expensas dos territorios do Imperio bizantino, Bulgaria e Serbia. Bursa caeu baixo o seu dominio en 1326 e Adrian\u00f3pole en 1361. As vitorias otom\u00e1s nos Balc\u00e1ns alertaron a Europa Occidental sobre o perigo que este Imperio representaba e foron o motivo central da organizaci\u00f3n da cruzada de Sexismundo de Hungr\u00eda. O sitio que puxeron os otom\u00e1ns a Constantinopla foi roto grazas a Tamerl\u00e1n, caudillo dos mongois, quen tomou prisioneiro a Bayezid I en 1402, pero o control mongol sobre os otom\u00e1ns durou moi pouco. Finalmente, o Imperio otom\u00e1n logrou conquistar Constantinopla en 1453.\nNo cumio do seu poder, nos s\u00e9culos XVI e XVII, controlaba territorios no sueste de Europa, suroeste de Asia e norte de \u00c1frica. limitaba ao oeste co Sultanato de Marrocos, ao leste con Persia e o mar Caspio, ao norte co Tsarato ruso, a Monarqu\u00eda Habsburgo (Hungr\u00eda e Sacro Imperio Romano Xerm\u00e1nico) e a Mancomunidade de Polonia-Lituania, e ao sur con Sud\u00e1n, Eritrea, Somalia e o Emirato de Diriyah (Arabia). O Imperio Otom\u00e1n estaba formado por vinte e nove provincias e numerosos estados vasalos, alg\u00fans dos cales chegaron a ser absorbidos completamente polo imperio, mentres que a outros foilles concedido certo grao de autonom\u00eda no transcurso dos s\u00e9culos. O imperio ga\u00f1ou tam\u00e9n eventualmente autoridade sobre terras estranxeiras afastadas a trav\u00e9s de declaraci\u00f3ns de lealdade ao Sult\u00e1n, como por exemplo a declaraci\u00f3n do Sult\u00e1n de Aceh en 1565, ou a trav\u00e9s de adquisici\u00f3ns temporais de illas, como por exemplo Lanzarote no oc\u00e9ano Atl\u00e1ntico en 1585.\nCon Constantinopla (en turco otom\u00e1n: \u0627\u0633\u062a\u0646\u0628\u0648\u0644, \"Istanbul\" e \u0642\u0633\u0637\u0646\u0637\u064a\u0646\u064a\u0647, \"Kostantiniyye\") como capital, e control de extensi\u00f3n de terra por todo o mar Mediterr\u00e1neo durante o reinado de Suleim\u00e1n o Magn\u00edfico (dirixente de 1520 a 1566), o imperio foi o centro de interacci\u00f3ns entre o mundo Occidental e Oriental durante seis s\u00e9culos. O Imperio otom\u00e1n era, en moitos aspectos, o sucesor isl\u00e1mico dos antigos imperios cl\u00e1sicos. Numerosos trazos e tradici\u00f3ns culturais destes (en campos como a arquitectura, a coci\u00f1a, o lecer e o goberno) foron adoptados polos otom\u00e1ns, quen os elaborou en novas formas. Estes trazos culturais m\u00e1is tarde mestur\u00e1ronse coas caracter\u00edsticas dos grupos \u00e9tnicos e relixiosos que viv\u00edan dentro dos territorios otom\u00e1ns e crearon unha nova e particular identidade cultural otom\u00e1.\nDurante o s\u00e9culo XIX, diversos territorios do Imperio otom\u00e1n independiz\u00e1ronse, principalmente en Europa. As sucesivas derrotas en guerras e o auxe dos nacionalismos dentro do territorio levaron ao decaemento do poder do imperio. A s\u00faa participaci\u00f3n na primeira guerra mundial seguido coa ocupaci\u00f3n de Constantinopla e o xurdimento de movementos revolucionarios dentro de Turqu\u00eda d\u00e9ronlle o golpe mortal e resultou na partici\u00f3n do Imperio otom\u00e1n. O imperio chegou \u00e1 s\u00faa fin, como r\u00e9xime baixo a monarqu\u00eda imperial, o 1 de novembro de 1922, rematando a s\u00faa existencia \"de iure\" o 24 de xullo de 1923 baixo o Tratado de Lausana. Foi sucedido pola Rep\u00fablica de Turqu\u00eda, que foi oficialmente proclamada o 29 de outubro dese mesmo ano.\nHistoria.\nOrixe.\nA orixe dos turcos p\u00f3dese atopar nas estepas da Asia Central, no Turquest\u00e1n, nunha etnia dedicada \u00e1 gander\u00eda trashumante, en especial de cabalos, e ao comercio, con pr\u00e1cticas semin\u00f3madas. Os turcos pronto se relacionan coas culturas musulm\u00e1s da s\u00faa contorna, establecen con elas relaci\u00f3ns comerciais e adoptan o islam na s\u00faa rama sunnita. Este contacto poder\u00edase deber \u00e1 ruta da seda, pois os mercadores musulm\u00e1ns seguramente transitar\u00edan polos territorios onde habitaban os otom\u00e1ns. As primeiras entradas de tribos turcas na rexi\u00f3n que posteriormente ser\u00eda o Imperio otom\u00e1n prod\u00facense no \u00e1mbito militar, cando os ex\u00e9rcitos do califato abas\u00ed necesitaron soldados para as loitas internas e contra os cristi\u00e1ns e bizantinos durante o s\u00e9culo IX. Por iso, recorreron aos territorios fronteirizos recrutando \u00e1 poboaci\u00f3n. Dentro do califato abas\u00ed xa pode apreciarse como os turcos van escalando posici\u00f3ns no ex\u00e9rcito e a administraci\u00f3n. A lenta penetraci\u00f3n de tribos turcas nesta zona realizouse de d\u00faas maneiras: mediante a progresiva ocupaci\u00f3n do territorio por parte dos grupos tribais e mediante a loita contra o Imperio bizantino, que dominara esta rexi\u00f3n durante moito tempo e ao que anularon militarmente.\nA ocupaci\u00f3n de Anatolia polos turcos pode ter a s\u00faa orixe na batalla de Manzikert en 1071, cando os turcos, ao servizo dos selx\u00facidas, derrotaron ao ex\u00e9rcito bizantino do emperador Romano IV Di\u00f3xenes. Isto permitiu que os selx\u00facidas creasen un vasto sultanato que abarcaba Iraq e Ir\u00e1n. Cara a 1243, unha invasi\u00f3n mongol ao mando de Batu, o khan da Horda de Ouro, deixa feito cachizas devandito sultanato, o cal sobrevivira \u00e1s loitas internas, aos bizantinos, \u00e1 primeira cruzada e aos seus veci\u00f1os sirios, os zangu\u00edes e aiubides, sendo a soberan\u00eda mongol a que o substit\u00fae. Con todo, a esta invasi\u00f3n, a\u00ednda sobreviven pequenas porci\u00f3ns de territorio que se converten nunha especie de principados aut\u00f3nomos. De todos estes, hai que destacar o sultanato do Rum, cuxa capital xa estaba en Turqu\u00eda, pois era a cidade de Conia.\nUn deses principados \u2014ao que poderiamos chamar o seu primeiro Estado otom\u00e1n\u2014, pequeno e insignificante, era onde habitaban os turcos, o cal fora cedido polo sult\u00e1n selx\u00facida antes da invasi\u00f3n mongol ao primeiro membro din\u00e1stico dos otom\u00e1ns, Ertu\u011frul. Este territorio ti\u00f1a por capital a cidade de S\u00f6\u011f\u00fct. Ertu\u011frul faleceu en 1290, dando paso \u00e1 sucesi\u00f3n de Osman I (\"Uthman\", \u0639\u064f\u062b\u0645\u064e\u0627\u0646, en turco), nome do cal deriva a denominaci\u00f3n de otom\u00e1ns ou dinast\u00eda osmanl\u00ed. Foi con Osman I cando empezou a expansi\u00f3n territorial dos turcos en Anatolia, sentando as bases dun imperio que durar\u00eda case sete s\u00e9culos.\nExpansi\u00f3n e primeiras vitorias.\nOs otom\u00e1ns chegaron a Anatolia como parte do caudal de pobos turcos desaloxados polas invasi\u00f3ns mongois do s\u00e9culo XIII. O seu primeiro gobernante co\u00f1ecido foi Orhan, quen foi fillo de Osman (ou Utm\u00e1n I Gazi), unha figura de orixes escuras da que deriva o nome otom\u00e1n. Os primeiros seguidores de Osman consist\u00edan tanto en grupos tribais turcos como en renegados bizantinos, con moitos, pero non todos, conversos ao islam. Osman estendeu o control do seu principado conquistando cidades bizantinas ao longo do r\u00edo Sacaria. Unha derrota bizantina na batalla de Bafeo en 1302 tam\u00e9n contribu\u00edu ao ascenso de Osman. Non se entende ben como os primeiros otom\u00e1ns chegaron a dominar os seus veci\u00f1os, debido \u00e1 falta de fontes que sobreviven deste per\u00edodo. O paradigma da tese de Ghaza, popular durante o s\u00e9culo XX, atribu\u00edu o seu \u00e9xito \u00e1 s\u00faa reuni\u00f3n de guerreiros relixiosos para loitar por eles en nome do islam , pero xa non \u00e9 xeralmente aceptada. Ningunha outra hip\u00f3tese obtivo unha ampla aceptaci\u00f3n.\nA clave do seu reinado foi a conquista de Bursa en 1326 e Nicea en 1331. Bursa non s\u00f3 proporcionou a capital, sen\u00f3n os \u00fatiles necesarios para crear unha administraci\u00f3n otom\u00e1. Puido acabar tam\u00e9n coa ameaza dos seus veci\u00f1os turcomanos, a cidade de Aidim, que proporcionaba mercenarios a Xo\u00e1n Cantacuzeno. Tras a ca\u00edda de Aidim, ser\u00e1n os otom\u00e1ns os que axudar\u00e1n a Cantacuzeno, o candidato ao trono bizantino, enfrontado a Xo\u00e1n V Pale\u00f3logo, tom\u00e1ndose como recompensa o dereito para saquear o territorio bizantino ao longo do Exeo, en Tracia, e a man da filla de Xo\u00e1n Cantacuzeno, Helena.\nA partir de 1354, os corpos de expedici\u00f3n otom\u00e1ns dirixidos por Suleiman Paxa estableceron unha base permanente na pen\u00ednsula europea de Gal\u00edpoli, a pesar das protestas de Cantacuzeno e outros. Este \u00faltimo tivo que abdicar por ser o responsable de que os turcos se introducisen en Europa. Baixo o mandato do seu fillo, Murad I (1360-1389), fix\u00e9ronse as primeiras conquistas estables na Europa sudoriental. Tomou Edirne (Adrian\u00f3polis) en 1361, converteuna na s\u00faa capital e nomeou o primeiro visir do que ser\u00eda o Imperio otom\u00e1n: Kara Halil Paxa, dos Candarli, familia que monopolizou o posto durante o s\u00e9culo seguinte. O emperador bizantino comprometeuse a pagar tributo regularmente aos otom\u00e1ns e a enviar continxentes militares para o seu ex\u00e9rcito, debido a que non pod\u00edan enfrontarse \u00e1 presi\u00f3n turca sobre Constantinopla. Foi un dos sult\u00e1ns m\u00e1is importantes do Imperio otom\u00e1n pola s\u00faa triunfal campa\u00f1a militar en Tracia e nos Balc\u00e1ns, que acompa\u00f1ou con tacto e prudencia, pactando coa Igrexa ortodoxa. Tam\u00e9n foi o primeiro en ser nomeado sult\u00e1n, xa que os anteriores ostentaban o t\u00edtulo de emires.\nPara defender a Europa da ameaza otom\u00e1, o papa proclamou unha bula chamando dun modo formal \u00e1 cruzada cara a 1366, que foi un fracaso en \u00aba ruta dos serbios\u00bb. Os otom\u00e1ns seguiron a pol\u00edtica isl\u00e1mica tradicional de tolerancia cara aos dhimmis, ou \u00abxente do libro\u00bb, que ti\u00f1an dereito de protecci\u00f3n sobre as s\u00faas vidas, propiedades e crenzas relixiosas sempre que aceptasen un goberno musulm\u00e1n e pagasen os tributos (\"cizye\") que lles exim\u00edan do servizo militar. Por iso non se fixo ning\u00fan esforzo para a conversi\u00f3n en masa da poboaci\u00f3n. Durante o seu reinado tam\u00e9n se creou o corpo dos xan\u00edzaros, unha peza clave no desenvolvemento posterior do imperio.\nEnfrontamentos contra Hungr\u00eda.\nAs ameazas multiplic\u00e1banse, e ao seu veci\u00f1o Karaman uniuse a expansi\u00f3n mongol de Tamerl\u00e1n. Os turcos otom\u00e1ns continuaron avanzando cara aos territorios europeos, po\u00f1endo en alerta \u00e1 potencia medieval do Reino de Hungr\u00eda. Desta forma, o rei Lu\u00eds I de Hungr\u00eda o Grande conduciu en 1375 unha batalla no Principado de Valaquia. A situaci\u00f3n pol\u00edtica entre os valacos e os h\u00fangaros enfrontados aos turcos otom\u00e1ns xeraron certos conflitos entre ambos, o cal creou unha situaci\u00f3n onde apenas se logrou conter as invasi\u00f3ns sen expulsar aos turcos da zona.\nDespois da morte do rei Lu\u00eds I, sucedeu un curto per\u00edodo de inestabilidade pol\u00edtica, ata que o rei Sexismundo de Hungr\u00eda subiu ao trono. De inmediato a ameaza otom\u00e1 foi tomada en serio polo rei h\u00fangaro e os demais duques e Pr\u00edncipes dos Estados sat\u00e9lites de Hungr\u00eda, polo que se formou a coalici\u00f3n dos Estados eslavos do sur, dirixida por Sexismundo. Foi na decisiva batalla de K\u00f3sovo (1389) cando a vitoria otom\u00e1 sobre o Imperio serbio permitiu realizar novas conquistas ao sur do r\u00edo Danubio, acabando coa \u00faltima defensa organizada na \u00e1rea dos Balc\u00e1ns e deixando a Hungr\u00eda como \u00fanico opo\u00f1ente serio no sueste de Europa. Nesta batalla un soldado serbio, Milos Obilic, asasinou a Murad I (o \u00fanico sult\u00e1n asasinado nunha batalla), e sucedeulle o seu fillo Bayezid I (1389-1402), afianz\u00e1ndose na vitoria. Para evitar posibles loitas polo trono, foi este o primeiro sult\u00e1n que matou a todos os seus irm\u00e1ns, pr\u00e1ctica com\u00fan a partir deste intre e que institucionalizar\u00eda o sult\u00e1n Mehmed II. Os esforzos de Bayezid encami\u00f1\u00e1ronse a conquistar o oeste de Asia Menor, o que conseguiu en 1390.\nPosteriormente, iniciaron unha serie de campa\u00f1as militares que puxeron a totalidade dos Balc\u00e1ns baixo o seu control, en particular despois da derrota dos cabaleiros cruzados na batalla de Nic\u00f3polis de 1396, esta batalla esta considerada como a \u00faltima cruzada a grande escala da Idade Media , non conseguiu deter o avance dos victoriosos turcos otom\u00e1ns. Ao pouco tempo, os nobres h\u00fangaros a\u00ednda descontentos alz\u00e1ronse contra Sexismundo en 1401 e en 1403, sendo derrotados en ambas as ocasi\u00f3ns. Tras vencelos, Sexismundo continuou no poder durante os corenta anos seguintes sen ningunha clase de obst\u00e1culo sucesorio, contendo os ataques turcos otom\u00e1ns, que xa realizaban incursi\u00f3ns en territorio magiar.\nNa batalla de Ancara en 1402, Tamerl\u00e1n derrotou \u00e1s forzas otom\u00e1s e tomou prisioneiro ao sult\u00e1n Bayezid I, provocando o desorde do imperio. A guerra civil conseguinte, tam\u00e9n co\u00f1ecido como \"Fetret Devri\" , durou entre 1402 e 1413 cando os fillos de Bayezid loitaban pola sucesi\u00f3n. Rematou cando Mehmed I emerxeu como sult\u00e1n e restaurou o poder otom\u00e1n. \nEstes feitos atrasaron un tempo a s\u00faa ascensi\u00f3n, que foi retomada a mediados do s\u00e9culo XV. Desta forma, o Reino de Hungr\u00eda seguiu contendo os embates do expansivo Imperio otom\u00e1n. En 1408, o rei h\u00fangaro Sexismundo fundou ent\u00f3n a Orde do Drag\u00f3n, a cal continuou alentando o esp\u00edrito de conservaci\u00f3n do cristianismo e a independencia dos territorios europeos. A esta orde pertenceron, entre outros nobres, o pr\u00edncipe Vlad II Dracul do principado de Valaquia (actual Roman\u00eda) e o seu fillo, o co\u00f1ecido e sanguinario Vlad III, do cal posteriormente xurdiu o personaxe de Bram Stoker, Dr\u00e1cula. Os otom\u00e1ns seguiron avanzando cara a Europa e en 1427 atacaron e ocuparon a fortaleza de Galamb\u00f3c a beiras do Danubio ao suroeste do reino de Hungr\u00eda.\nAs tropas otom\u00e1s parec\u00edan indetenibles, a pesar de que o rei h\u00fangaro e polaco Ladislau I organizou unha armada e partiu con ela cara ao leste en 1444. Os ex\u00e9rcitos do sult\u00e1n Murad II sa\u00edron vitoriosos na batalla de Varna, na cal tam\u00e9n morreu o rei cristi\u00e1n. Tras a morte de Ladislau I, ao non deixar herdeiros, o trono correspond\u00edalle ao novo pr\u00edncipe Ladislau V, fillo do falecido rei h\u00fangaro Alberto de Habsburgo, quen gobernara antes do m\u00e1rtir de Varna. Debido a que Ladislau era moi novo para gobernar, os nobres h\u00fangaros escolleron de inmediato a un conde que fora comandante dos ex\u00e9rcitos h\u00fangaros nas anteriores batallas contra os turcos: Xo\u00e1n Hunyadi.\nO fillo de Murad II, Mehmed o Conquistador , reorganizou tanto o estado como o ex\u00e9rcito, e o 29 de maio de 1453 conquistou Constantinopla, po\u00f1endo fin ao Imperio bizantino, levando as fronteiras otom\u00e1ns ata Europa Central. Mehmed permitiu \u00e1 igrexa ortodoxa oriental manter a s\u00faa autonom\u00eda e terras a cambio de aceptar a autoridade otom\u00e1. Debido \u00e1s tensi\u00f3ns entre os estados de Europa occidental e o posterior Imperio bizantino, a maior\u00eda da poboaci\u00f3n ortodoxa aceptou o dominio otom\u00e1n como preferible ao veneciano. A resistencia albanesa foi un gran obst\u00e1culo para a expansi\u00f3n otom\u00e1 na pen\u00ednsula italiana.\nHunyadi proseguiu a loita contra os turcos otom\u00e1ns e alcanzou a vitoria no sitio de Belgrado (1456), sendo esta a primeira gran batalla ga\u00f1ada polos europeos cristi\u00e1ns contra os turcos. En honra a esta proeza, o papa Calisto III ordenou que se establecese un toque de camp\u00e1s do mediod\u00eda para honrar a vitoria h\u00fangara. Desta maneira, Hungr\u00eda recibiu o t\u00edtulo de \u00ab\u00faltimo basti\u00f3n do cristianismo en Europa\u00bb, polo cal foi co\u00f1ecida durante toda a \u00e9poca do Renacemento. Tras a morte de Xo\u00e1n Hunyadi, e ao estar vacante o trono h\u00fangaro, o seu fillo m\u00e1is novo foi elixido rei polos nobres, e desta forma, Mat\u00edas Corvino foi coroado en 1458. O rei Mat\u00edas Corvino mantivo unha pol\u00edtica expansionista en Europa, e durante o seu reinado logrou igualmente conter os ex\u00e9rcitos otom\u00e1ns.\nO sult\u00e1n Selim I (1512\u20131520) ampliou drasticamente as fronteiras do leste e do sur do Imperio ao derrotar o xa Ismail I do Ir\u00e1n saf\u00e1vida, na batalla de Chaldiran. \u200b\u200bSelim I estableceu o dominio otom\u00e1n en Exipto derrotando e anexion\u00e1ndose o sultanato mameluco de Exipto e creou unha presenza naval no mar Vermello. Despois desta expansi\u00f3n otom\u00e1, comezou a competici\u00f3n entre o Imperio portugu\u00e9s e o Imperio otom\u00e1n para converterse na potencia dominante na rexi\u00f3n.\nSuleiman o Magn\u00edfico (1520\u20131566) capturou Belgrado en 1521, conquistou as partes sur e central do Reino de Hungr\u00eda como parte das guerras otom\u00e1n-h\u00fangaras, e, tras a s\u00faa vitoria hist\u00f3rica na batalla de Moh\u00e1cs en 1526, na que tam\u00e9n morreu o rei Lu\u00eds II de Hungr\u00eda., estableceu o dominio otom\u00e1n no territorio da actual Hungr\u00eda (ag\u00e1s a parte occidental) e noutros territorios centroeuropeos. Logo asediou Viena en 1529, pero non logrou tomar a cidade. En 1532, fixo outro ataque contra Viena, pero foi rexeitado no asedio de G\u00fcns. Transilvania, Valaquia e, de forma intermitente, Moldavia, convert\u00e9ronse en principados tributarios do Imperio otom\u00e1n. No leste, os turcos otom\u00e1ns tomaron Bagdad os persas en 1535, acadando o control de Mesopotamia e o acceso naval ao Golfo P\u00e9rsico. \nEn 1539, un ex\u00e9rcito otom\u00e1n de 60.000 efectivos asediou a guarnici\u00f3n espa\u00f1ola de Castelnuovo na costa adri\u00e1tica; o asedio exitoso custoulles 8.000 baixas aos otom\u00e1ns, pero Venecia aceptou os termos en 1540, rendendo a maior parte do seu imperio no Exeo e Morea. Francia e o Imperio otom\u00e1n, unidos pola oposici\u00f3n mutua ao dominio dos Habsburgo, convert\u00e9ronse en fortes aliados. As conquistas francesas de Niza (1543) e C\u00f3rsega (1553) produc\u00edronse como unha empresa conxunta entre as forzas do rei franc\u00e9s Francisco I e Suleiman, e estaban comandados polos almirantes otom\u00e1ns Hayreddin Barbarroxa e Dragut. Un mes antes do asedio de Niza, Francia apoiou aos otom\u00e1ns cunha unidade de artiller\u00eda durante a conquista otom\u00e1 de Esztergom en 1543 no norte de Hungr\u00eda. Despois de novos avances dos turcos, o gobernante dos Habsburgo Fernando reco\u00f1eceu oficialmente o ascenso otom\u00e1n en Hungr\u00eda en 1547. En 1555, o C\u00e1ucaso dividiuse oficialmente por primeira vez entre os saf\u00e1vidas e os otom\u00e1ns, un statu quo que permanecer\u00eda ata o final da guerra ruso-turca (1768\u20131774). Por esta partici\u00f3n do C\u00e1ucaso asinada na Paz de Amasia, Armenia occidental, o Kurdist\u00e1n e Xeorxia occidental (incl. Samtskhe occidental ) caeron en mans otom\u00e1s, mentres que o sur de Daguest\u00e1n, o leste de Armenia, o leste de Xeorxia e o Acerbaix\u00e1n permaneceron persas. Suleiman I morreu por causas naturais na s\u00faa tenda durante o asedio de Szigetv\u00e1r en 1566.\nO Imperio otom\u00e1n acadou a s\u00faa m\u00e1xima extensi\u00f3n xeogr\u00e1fica con Suleiman, que foi a \u00e9poca de ouro do Imperio. Ao final do reinado de Suleiman, o Imperio abarcaba aproximadamente 2.273.720 km2, estend\u00e9ndose por tres continentes. Ademais, o Imperio converteuse nunha forza naval dominante, controlando gran parte do mar Mediterr\u00e1neo. Por esta \u00e9poca, o Imperio otom\u00e1n era unha parte importante da esfera pol\u00edtica europea. Os otom\u00e1ns envolv\u00e9ronse en guerras relixiosas multicontinentais cando Espa\u00f1a e Portugal se uniron baixo a Uni\u00f3n Ib\u00e9rica. Os otom\u00e1ns ti\u00f1an o t\u00edtulo de califa, o que significa que eran os l\u00edderes de todos os musulm\u00e1ns en todo o mundo. Os iberos eran l\u00edderes dos cruzados cristi\u00e1ns, polo que ambos estaban encerrados nun conflito mundial. Houbo zonas de operaci\u00f3ns no mar Mediterr\u00e1neo e no oc\u00e9ano \u00cdndico, onde os iberos circunnavegaban \u00c1frica para chegar \u00e1 India e, no seu cami\u00f1o, librar a guerra contra os otom\u00e1ns e os seus aliados, musulm\u00e1ns locais. As\u00ed mesmo, os iberos pasaron pola Am\u00e9rica Latina recentemente cristianizada e enviaron expedici\u00f3ns que atravesaron o Pac\u00edfico co fin de cristianizar as antigas Filipinas musulm\u00e1s e utilizalas como base para seguir atacando aos musulm\u00e1ns no Extremo Oriente. Neste caso, os otom\u00e1ns enviaron ex\u00e9rcitos para axudar ao seu vasalo e territorio m\u00e1is oriental, o sultanato de Aceh no sueste asi\u00e1tico. Durante a d\u00e9cada de 1600, o conflito mundial entre o Califato Otom\u00e1n e a Uni\u00f3n Ib\u00e9rica foi un punto morto xa que ambas as potencias estaban en niveis de poboaci\u00f3n, tecnolox\u00eda e econ\u00f3micos similares. Non obstante, o \u00e9xito do estamento pol\u00edtico e militar otom\u00e1n foi comparado co do Imperio romano, a pesar da diferenza no tama\u00f1o dos seus respectivos territorios.\nDecadencia.\nA decadencia otom\u00e1 comezou despois da morte de Solim\u00e1n o Magn\u00edfico, en 1566. Unha serie de gobernantes ineptos fixeron florecer as intrigas de palacio, ata que a acci\u00f3n combinada do sult\u00e1n Murad IV (ou Amurates IV) e da Casa de Koprulu motivou unha intensa reforma administrativa. Por\u00e9n, o Imperio Otom\u00e1n sufriu un serio rev\u00e9s cando comprometeu t\u00f3dolos seus recursos nun novo asalto a Viena, que fracasou en 1683 grazas \u00e1 dura resistencia dos polacos.\nA partir de ent\u00f3n, os otom\u00e1ns descubriron que o seu poder\u00edo militar (baseado na disciplina da infanter\u00eda de xan\u00edzaros e a cabaler\u00eda de sipahis) estaba a naufragar, e decidiron abrirse \u00e1 diplomacia occidental. Desta maneira, os comerciantes cristi\u00e1ns de Constantinopla (os fanariotas) abr\u00edronse paso na administraci\u00f3n otom\u00e1. Este proceso durou todo o s\u00e9culo XVIII, pero motivou o xurdimento da Grande idea de substitu\u00edr o Imperio Otom\u00e1n por un Imperio Grego. Os gregos alz\u00e1ronse en armas a comezos do s\u00e9culo XIX e obtiveron a s\u00faa independencia en 1823, pero xamais chegaron a concretar a Grande idea. Os otom\u00e1ns volv\u00e9ronse m\u00e1is fanaticamente musulm\u00e1ns que nunca, e enred\u00e1ronse irremisiblemente no xogo pol\u00edtico das potencias coloniais de Occidente, \u00f3 tempo que sobreviv\u00eda \u00e1s sublevaci\u00f3ns que os seus propios novos oficiais, educados na arte da guerra occidental, promov\u00edan en nome deses mesmos valores occidentais que recibiran. O \"home enfermo de Europa\", como se cualificou \u00f3 imperio, sobreviviu a\u00ednda tres cuartos de s\u00e9culo m\u00e1is, grazas \u00f3 apoio de Inglaterra (que precisaba os otom\u00e1ns para contrarrestar as ambici\u00f3ns de Rusia de alcanzar o mar Mediterr\u00e1neo). Isto non impediu que os otom\u00e1ns perdesen virtualmente a administraci\u00f3n de Exipto, \u00f3 tempo que os pobos cristi\u00e1ns dos Balc\u00e1ns (Serbia, Croacia, Bulgaria e Roman\u00eda) se foron independizando un detr\u00e1s doutro.\nOcaso.\nFinalmente, durante a primeira guerra mundial, o Imperio otom\u00e1n aliouse coa Tripla Alianza conformada por Alema\u00f1a, Italia e Austria. Ap\u00f3s a derrota dos Imperios centrais, o Imperio Otom\u00e1n (gravemente socavado polo espertar \u00e1rabe apoiado polos ingleses de T. E. Lawrence) desplomouse na anarqu\u00eda. Derrotado en todas as frontes, o Imperio Otom\u00e1n asinou o armisticio de Mudros o 30 de outubro de 1918. Constantinopla foi ocupada polas forzas combinadas brit\u00e1nicas, francesas, italianas e gregas. En maio de 1919, Grecia tam\u00e9n tomou o control da \u00e1rea arredor de Esmirna (agora \u0130zmir). \nA partici\u00f3n do Imperio Otom\u00e1n concretouse nos termos do Tratado de S\u00e8vres de 1920. Este tratado, tal e como se dese\u00f1ou na Conferencia de Londres, permit\u00eda ao Sult\u00e1n manter a s\u00faa posici\u00f3n e o seu t\u00edtulo. O status de Anatolia era problem\u00e1tico dadas as forzas ocupadas.\nXurdiu unha oposici\u00f3n nacionalista co movemento nacional turco. Este movemento ga\u00f1ou a guerra de independencia de Turqu\u00eda (1919\u20131923) baixo o liderado de Mustafa Kemal (m\u00e1is tarde recibiu o apelido \"Atat\u00fcrk\"). O 18 de setembro de 1922, os ex\u00e9rcitos de ocupaci\u00f3n foron rexeitados e o pa\u00eds viu o nacemento do novo Estado turco. O 1 de novembro, o recentemente fundado parlamento aboliu oficialmente o sultanato, e o \u00faltimo sult\u00e1n, Mehmed VI (que reinou entre 1918 e 1922), abandonou o pa\u00eds o 17 de novembro de 1922, dando fin a 623 anos de dominio otom\u00e1n. O Tratado de Lausana de 1923 levou ao reco\u00f1ecemento internacional da soberan\u00eda da recentemente formada \"Rep\u00fablica de Turqu\u00eda\" e a Rep\u00fablica foi proclamada oficialmente o 29 de outubro de 1923, na nova capital de Ancara. O 3 de marzo de 1924 foi abolido o califato.\nGoberno.\nAntes das reformas dos s\u00e9culos XIX e XX, a organizaci\u00f3n estatal do Imperio Otom\u00e1n era un sistema con d\u00faas dimensi\u00f3ns principais, a administraci\u00f3n militar e a administraci\u00f3n civil. O sult\u00e1n estaba na posici\u00f3n m\u00e1is alta do sistema. O sistema civil base\u00e1base en unidades administrativas locais en funci\u00f3n das caracter\u00edsticas da rexi\u00f3n. O Estado ti\u00f1a control sobre o clero. Certas tradici\u00f3ns turcas preisl\u00e1micas que sobreviviran \u00e1 adopci\u00f3n de pr\u00e1cticas administrativas e legais do Ir\u00e1n isl\u00e1mico segu\u00edan sendo importantes nos c\u00edrculos administrativos otom\u00e1ns. Segundo o entendemento otom\u00e1n, a responsabilidade principal do estado era defender e estender a terra dos musulm\u00e1ns e garantir a seguridade e a harmon\u00eda dentro das s\u00faas fronteiras no contexto xeral da pr\u00e1ctica isl\u00e1mica ortodoxa e da soberan\u00eda din\u00e1stica.\nO Imperio Otom\u00e1n ou, como instituci\u00f3n din\u00e1stica, a Casa de Osman, non tivo precedentes e non tivo igual no mundo isl\u00e1mico tanto polo seu tama\u00f1o como pola s\u00faa duraci\u00f3n. En Europa, s\u00f3 a Casa de Habsburgo tivo unha li\u00f1a igualmente ininterrompida de soberanos (reis/emperadores) da mesma familia que gobernou durante tanto tempo, e durante o mesmo per\u00edodo, entre finais do s\u00e9culo XIII e principios do XX. A dinast\u00eda otom\u00e1 era de orixe turca. En once ocasi\u00f3ns, o sult\u00e1n foi deposto (substitu\u00eddo por outro sult\u00e1n da dinast\u00eda otom\u00e1, que era irm\u00e1n, fillo ou sobri\u00f1o do antigo sult\u00e1n) porque era percibido polos seus inimigos como unha ameaza para o Estado. S\u00f3 houbo dous intentos na historia otom\u00e1 de derrocar a dinast\u00eda otom\u00e1 gobernante, ambos fracasos, o que suxire un sistema pol\u00edtico consolidado que durante un per\u00edodo prolongado foi capaz de xestionar as s\u00faas revoluci\u00f3ns. Como tal, o \u00faltimo sult\u00e1n otom\u00e1n Mehmed VI (1918-1922) foi un descendente directo patrilineal (li\u00f1a masculina) do primeiro sult\u00e1n otom\u00e1n Osman I ( c. 1323/4), que non tivo parang\u00f3n tanto en Europa (ex., a li\u00f1a masculina da Casa dos Habsburgo extinguiuse en 1740) como no mundo isl\u00e1mico. O prop\u00f3sito principal do har\u00e9n imperial era asegurar o nacemento de herdeiros masculinos ao trono otom\u00e1n e asegurar a continuaci\u00f3n do poder directo patrilineal (li\u00f1a masculina) dos sult\u00e1ns otom\u00e1ns nas xeraci\u00f3ns futuras.\nA posici\u00f3n m\u00e1is alta no islam, califato, foi reclamada polos sult\u00e1ns otom\u00e1ns comezando por Murad I, que foi establecido como o califato otom\u00e1n. O sult\u00e1n otom\u00e1n, \"p\u00e2di\u015f\u00e2h\" ou \"se\u00f1or de reis\", exerc\u00eda como \u00fanico rexente do Imperio e era considerado a personificaci\u00f3n do seu goberno, a\u00ednda que non sempre exerc\u00eda un control total. O har\u00e9n imperial era un dos poderes m\u00e1is importantes da corte otom\u00e1. Estaba gobernado pola valide sultan (sultana nai). En ocasi\u00f3ns, a valide sult\u00e1n involucr\u00e1base na pol\u00edtica do Estado. Durante un tempo, as mulleres do har\u00e9n controlaron efectivamente o Estado no que se denominou o \"sultanato das mulleres\". Os novos sult\u00e1ns elix\u00edanse sempre entre os fillos do sult\u00e1n anterior.\nO s\u00f3lido sistema educativo da escola de palacio estaba orientado a eliminar aos herdeiros potenciais non aptos e a establecer o apoio da elite gobernante a un sucesor. As escolas de palacio, que tam\u00e9n educar\u00edan aos futuros administradores do Estado, non ti\u00f1an unha v\u00eda \u00fanica. En primeiro lugar, a madrasa () estaba destinada aos musulm\u00e1ns, e educaba a eruditos e funcionarios do Estado segundo a tradici\u00f3n isl\u00e1mica. A carga financeira da Medrese era sufragada por \"vakif\", o que permit\u00eda aos fillos de familias pobres ascender a niveis sociais e ingresos m\u00e1is altos. A segunda v\u00eda era un internado gratu\u00edto para os cristi\u00e1ns, o \"Ender\u00fbn\", que recrutaba anualmente a 3.000 alumnos entre mozos cristi\u00e1ns de oito a vinte anos dunha de cada corenta familias das comunidades asentadas en Rumelia ou os Balc\u00e1ns, proceso co\u00f1ecido como devshirme ().\nA\u00ednda que o sult\u00e1n era o monarca supremo, a s\u00faa autoridade pol\u00edtica e executiva estaba delegada. A pol\u00edtica do Estado contaba cunha serie de conselleiros e ministros reunidos ao redor dun consello co\u00f1ecido como Divan. O Divan, nos anos en que o Estado otom\u00e1n a\u00ednda era un \"Beylik\"', estaba composto polos anci\u00e1ns da tribo. A s\u00faa composici\u00f3n modificouse posteriormente para inclu\u00edr a oficiais militares e elites locais (como conselleiros relixiosos e pol\u00edticos). M\u00e1is tarde, a partir de 1320, nomeouse a un Gran Visir para que asumise algunhas das responsabilidades do sult\u00e1n. O Gran Visir gozaba dunha considerable independencia respecto ao sult\u00e1n, con poderes case ilimitados de nomeamento, destituci\u00f3n e supervisi\u00f3n. A partir de finais do s\u00e9culo XVI, os sult\u00e1ns retir\u00e1ronse da pol\u00edtica e o Gran Visir converteuse no xefe de Estado \"de facto\".\nAo longo da historia otom\u00e1, houbo moitos casos nos que os gobernadores locais actuaron de forma independente e mesmo en oposici\u00f3n ao gobernante. Despois da revoluci\u00f3n da xuventude turca de 1908, o estado otom\u00e1n converteuse nunha monarqu\u00eda constitucional. O sult\u00e1n xa non ti\u00f1a poderes executivos. Formouse un parlamento, con representantes elixidos das provincias. Os representantes formaron o Goberno Imperial do Imperio Otom\u00e1n.\nEsta administraci\u00f3n ecl\u00e9ctica manifest\u00e1base mesmo na correspondencia diplom\u00e1tica do Imperio cara a occidente, que inicialmente se realizaba en lingua grega.\nOs tughra eran monogramas caligr\u00e1ficos, ou sinaturas, dos sult\u00e1ns otom\u00e1ns, dos que hab\u00eda 35. Esculpidos no selo do sult\u00e1n, levaban os nomes do sult\u00e1n e do seu pai. A frase e oraci\u00f3n \"sempre vitorioso\" tam\u00e9n estaba presente na maior\u00eda. O m\u00e1is antigo pertenc\u00eda a Orhan Gazi. A \"tughra\", ornamentada e estilizada, deu orixe a unha rama da caligraf\u00eda otom\u00e1n-turca.\nDereito.\nO sistema xur\u00eddico otom\u00e1n aceptaba o dereito relixioso sobre os seus s\u00fabditos. Ao mesmo tempo, o \"Qanun\" (ou \"Kanun\"), dereito din\u00e1stico, coexist\u00eda co dereito relixioso ou Xaria. O imperio otom\u00e1n sempre se organizou ao redor dun sistema de xurisprudencia local. A administraci\u00f3n legal no imperio otom\u00e1n formaba parte dun esquema m\u00e1is amplo de equilibrio entre a autoridade central e a local. O poder otom\u00e1n xiraba crucialmente ao redor da administraci\u00f3n dos dereitos sobre a terra, que daba un espazo \u00e1 autoridade local para desenvolver as necesidades do millet (comunidade confesional) local. A complexidade xurisdicional do Imperio otom\u00e1n ti\u00f1a como obxectivo permitir a integraci\u00f3n de grupos cultural e relixiosamente diferentes. O sistema otom\u00e1n contaba con tres sistemas xudiciais: un para os musulm\u00e1ns, outro para os non musulm\u00e1ns, no que participaban xudeus e cristi\u00e1ns designados que gobernaban sobre as s\u00faas respectivas comunidades relixiosas, e o \"tribunal de comercio\". Todo o sistema estaba regulado desde arriba mediante o \"Qanun\" administrativo, \u00e9 dicir, as leis, un sistema baseado no \"Yassa\" turco e o \"T\u00f6re\", que se desenvolveron na \u00e9poca preisl\u00e1mica.\nCon todo, estas categor\u00edas de tribunais non eran totalmente exclu\u00edntes; por exemplo, os tribunais isl\u00e1micos, que eran os principais do Imperio, tam\u00e9n pod\u00edan utilizarse para resolver un conflito comercial ou disputas entre litixantes de distintas relixi\u00f3ns, e os xudeus e cristi\u00e1ns a mi\u00fado acud\u00edan a eles para obter unha sentenza m\u00e1is contundente sobre un asunto. O Estado otom\u00e1n tend\u00eda a non interferir nos sistemas de dereito relixioso non musulm\u00e1ns, a pesar de que legalmente ti\u00f1a voz para facelo a trav\u00e9s dos gobernadores locais. O sistema de dereito isl\u00e1mico da \"Xaria\" desenvolveuse a partir dunha combinaci\u00f3n do Cor\u00e1n; o Had\u012bth (ou palabras do profeta Muhammad); o \"ijm\u0101\"' (ou consenso dos membros da Comunidade musulm\u00e1); o qiyas (un sistema de razoamento anal\u00f3xico a partir de precedentes anteriores); e os costumes locais. Ambos os sistemas ensin\u00e1banse nas facultades de Dereito do Imperio, que se atopaban en Istambul e Bursa.\nOrganizaci\u00f3n.\nInteriormente, os otom\u00e1ns organizaron o seu imperio non segundo o principio territorial, sen\u00f3n polo principio poboacional. Desta maneira, o imperio foi repartido entre musulm\u00e1ns, cristi\u00e1ns ortodoxos, xudeus, zoroastrianos etc\u00e9tera, cada un dos cales conformaba un \"millet\" coa s\u00faa propia autoridade a cargo. A nobreza otom\u00e1 estaba por riba dos raiyeh (literalmente, o 'raba\u00f1o'), pero non tivo cargos no goberno ata que a s\u00faa presi\u00f3n obrigou a Suleim\u00e1n o Magn\u00edfico a admitilos, a mediados do s\u00e9culo XVI. A administraci\u00f3n otom\u00e1 estaba en mans dunha Casa de escravos, que era recrutada entre os non musulm\u00e1ns, e educada dende a infancia para ocupar cargos directivos. Incluso ata o visir do sult\u00e1n era un escravo.\nV\u00e9xase tam\u00e9n.\nBibliograf\u00eda.\n "}
{"id": "11279", "revid": "23204", "url": "https://gl.wikipedia.org/wiki?curid=11279", "title": "Alejandro Toledo", "text": "Alejandro Celestino Toledo Manrique, nado o 28 de marzo de 1946, foi o presidente do Per\u00fa entre o 28 de xullo de 2001 e 28 de xullo de 2006. Foi o primeiro presidente elixido despois da crise que resultou na renuncia de Alberto Fujimori.\nBiograf\u00eda.\nToledo \u00e9 un dos 16 irm\u00e1ns dunha familia de ind\u00edxenas labregos da rexi\u00f3n de Cabana, Departamento de Ancash. Creceu en Chimbote, cidade do litoral norte do Per\u00fa. Conseguiu unha bolsa de estudos da Universidade de San Francisco, nos Estados Unidos, onde estudou econom\u00eda. Posteriormente fornouse mestre pola Universidade de Stanford. Despois de traballar no exterior, fornouse profesor da Universidade do Pac\u00edfico, no Per\u00fa.\nAntes de ser elixido presidente, Toledo traballou en diversas organizaci\u00f3ns, inclu\u00edndo as Naci\u00f3ns Unidas, o Banco Mundial, o Banco Interamericano de Desenvolvemento, a OIT, e a Organizaci\u00f3n de Cooperaci\u00f3n e Desenvolvemento Econ\u00f3mico - OCDE. Tam\u00e9n foi profesor visitante na Universidade de Waseda, en Toquio, nonXap\u00f3n.\nEntre os diversos traballos de Toledo, hai moitos sobre reformas estruturais e desenvolvemento econ\u00f3mico. Por\u00e9n, o seu \u00faltimo libro, \"Las Cartas sobre la Mesa\", describe a s\u00faa traxectoria pol\u00edtica ata o xurdimento da coalici\u00f3n pol\u00edtica \"Per\u00fa Posible\" que o elixiu presidente.\nEntrada na pol\u00edtica.\nToledo ingresou na pol\u00edtica como candidato independente, na elecci\u00f3n de 1995, na cal Alberto Fujimori foi reelixido pola \u00faltima vez. Ele fundou o partido \"Per\u00fa Posible\" en 1999 e declarou a s\u00faa intenci\u00f3n de disputar a elecci\u00f3n de 2000. A pesar dunha controversia constitucional, Fujimori anunciou pola terceira vez a s\u00faa candidatura.\nA pesar de ser un pol\u00edtico de pequena expresi\u00f3n no inicio, logo Toledo tornouse l\u00edder da oposici\u00f3n a Fujimori, e tivo apoio doutros candidatos a presidente. A pesar deste apoio, Fujimori derrotouno, baixo alegaci\u00f3ns de fraude electoral. Toledo recusouse a participar dunha segunda volta contra Fujimori, e pediu, sen \u00e9xito, a anulaci\u00f3n das elecci\u00f3ns.\nA 28 de xullo de 2000 Fujimori asumiu o seu terceiro mandato. Entre tanto, os protestos da oposici\u00f3n gradualmente creceron e, durante visita a Brunei o novembro de 2000 para participar nun congreso da APEC, gran parte do Congreso Peruano negou continuar o apoio a Fujimori. Este dirixiuse ao Xap\u00f3n de onde enviou a s\u00faa renuncia por fax e solicitou a cidadan\u00eda xaponesa.\nCoa ca\u00edda de Fujimori, asumiu interinamente Valent\u00edn Paniagua Corazao, presidente do Congreso peruano. Este organizou elecci\u00f3ns en 29 de maio de 2001, vencidas por Alejandro Toledo que disputou contra Alan Garc\u00eda."}
{"id": "11280", "revid": "89787", "url": "https://gl.wikipedia.org/wiki?curid=11280", "title": "Gloria Macapagal-Arroyo", "text": "Gloria Macapagal-Arroyo, nada o 5 de abril de 1947 \u00e9 unha acad\u00e9mica e ex-pol\u00edtica filipina, que foi presidenta de Filipinas dende o 20 de xaneiro de 2001 ata o 30 de xu\u00f1o de 2010. \n\u00c9 membro da Academia Filipina da Lingua Espa\u00f1ola, irmandada coa Real Academia Espa\u00f1ola.\nTraxectoria.\nMacapagal-Arroyo \u00e9 a filla do anterior presidente Diosdado Macapagal e de Evangelina Macaraeg. Chegou a ser a presidenta en 2001 durante Revoluci\u00f3n de EDSA II que desprazou a Joseph Ej\u00e9rcito Estrada no medio de acusaci\u00f3ns de extensa corrupci\u00f3n. Arroio foi reelixida en 2004, derrotando ao principal l\u00edder da oposici\u00f3n filipina, o actor Fernando Poe Jr.\nFoi a 14\u00aa presidenta de Filipinas e a segunda muller en ocupar o cargo despois de Coraz\u00f3n Aquino. No ano 2005, foi mencionada na revista Forbes como a cuarta muller m\u00e1is poderosa do mundo. Foi galardoada co Premio Internacional Don Quixote 2009."}
{"id": "11281", "revid": "89787", "url": "https://gl.wikipedia.org/wiki?curid=11281", "title": "Aleksander Kwa\u015bniewski", "text": "Aleksander Kwa\u015bniewski, nado o 15 de novembro de 1954 en Bia\u0142ogard, foi o presidente de Polonia dende o 23 de decembro de 1995 ata o ano 2005 pertencendo \u00e1 Alianza da Esquerda Democr\u00e1tica.\nFoi activista do Sindicato Socialista de Estudantes Polacos, en polaco, \"Socjalistyczny Zwi\u0105zek Student\u00f3w Polskich\", \"SZSP\", organizaci\u00f3n ligada ao r\u00e9xime comunista, e logo ministro de deportes no goberno comunista na d\u00e9cada dos 80.\nSucedeu a Lech Wa\u0142\u0119sa como presidente tras ga\u00f1ar as elecci\u00f3ns en 1995 e foi reescolleito para un segundo e \u00faltimo mandato no 2000 (obtendo a maior\u00eda dos votos xa na primeira volta).\nTam\u00e9n foi antigo dirixente e un dos fundadores do Partido Socialdem\u00f3crata da Rep\u00fablica de Polonia (\"Socjaldemokracja Rzeczypospolitej Polskiej\"), sucesor do Sindicato de Traballadores Polacos, e posteriormente da Alianza da Esquerda Democr\u00e1tica (\"Sojusz Lewicy Demokratycznej\").\nTras a formaci\u00f3n da coalici\u00f3n pol\u00edtica Esquerda e Dem\u00f3cratas foi elixido como o seu presidente."}
{"id": "11282", "revid": "72012", "url": "https://gl.wikipedia.org/wiki?curid=11282", "title": "Jorge Sampaio", "text": "Jorge Sampaio, nado en Lisboa o 18 de setembro de 1939 e finado na mesma cidade o 10 de setembro de 2021, foi un pol\u00edtico portugu\u00e9s, que foi Presidente da Rep\u00fablica Portuguesa entre o 14 de xaneiro de 1996 e 2006. Pertenceu ao Partido Socialista.\nDescendente dunha familia xud\u00eda, viviu na s\u00faa mocidade nos Estados Unidos e no Reino Unido debido \u00e1 actividade profesional do pai."}
{"id": "11283", "revid": "25871", "url": "https://gl.wikipedia.org/wiki?curid=11283", "title": "Hamad bin Khalifa", "text": "Hamad bin Khalifa Al Thani (en \u00e1rabe: \u062d\u0645\u062f \u0628\u0646 \u062e\u0644\u064a\u0641\u0629 \u0627\u0644 \u062b\u0627\u0646\u064a ), nado en Doha en 1952, foi emir de Qatar dende 1995 ao derrocar ao seu pai Khalifa bin Hamad Al Thani ata a s\u00faa abdicaci\u00f3n o 25 de xu\u00f1o de 2013."}
{"id": "11285", "revid": "23204", "url": "https://gl.wikipedia.org/wiki?curid=11285", "title": "Sindicato Obreiro Galego", "text": "O Sindicato Obreiro Galego (SOG) foi un sindicato galego de orientaci\u00f3n nacionalista e de esquerdas. O seu voceiro era \"O Eixo\" e editaba outros voceiros comarcais e sectoriais.\nHistoria.\nFundouse en maio 1975 cando o Fronte Obreiro da UPG decide transformase nun sindicato. Formou parte da AN-PG. En abril de 1976 realizou a s\u00faa primeira Asemblea Xeral. Desapareceu en marzo de 1977 para dar paso \u00e1 Intersindical Nacional Galega (ING) ao unificarse cos sindicatos nacionalistas e de clase de rama UTEG (Uni\u00f3n dos Traballadores do Ensino de Galiza), a STGM (Sindicato Traballadores Galegos do Mar), a STGAP (Sindicato dos Traballadores Galegos da Administraci\u00f3n P\u00fablica), o UTSG (Uni\u00f3n dos Traballadores da Sanidade de Galiza) e a UTBG (Uni\u00f3n dos Traballadores da Banca de Galiza)."}
{"id": "11286", "revid": "109216", "url": "https://gl.wikipedia.org/wiki?curid=11286", "title": "Arquitectura de software", "text": "A arquitectura software dun programa inform\u00e1tico ou sistema \u00e9 a estrutura ou estruturas de tal sistema que abranguen os elementos software, as caracter\u00edsticas externamente visibles deses elementos e mailas relaci\u00f3ns entre eles.\nA arquitectura software ref\u00edrese \u00e1s decisi\u00f3ns significativas sobre a organizaci\u00f3n dun sistema software, en canto a:\nA arquitectura software \u00e9 a base da pr\u00e1ctica da construci\u00f3n do software. Do mesmo xeito que un arquitecto de edificio fixa os principios e mailas metas dun proxecto de edificio, as\u00ed tam\u00e9n un arquitecto software precisa da arquitectura software como base para as especificaci\u00f3ns reais do dese\u00f1o do sistema, de acordo cos requisitos do cliente.\nUn arquitecto software emprega o co\u00f1ecemento extenso da teor\u00eda do software e da experiencia apropiada para conducir e manexar o dese\u00f1o de alto nivel dun produto software. O arquitecto software desenvolve conceptos e plans en canto \u00e1 modularidade do software, os m\u00e9todos da interacci\u00f3n do m\u00f3dulo, o estilo do di\u00e1logo da interface utilizada, os m\u00e9todos da interface cos sistemas externos, as caracter\u00edsticas innovadoras do dese\u00f1o e as operaci\u00f3ns do obxecto do negocio, a l\u00f3xica e o fluxo de datos de alto nivel."}
{"id": "11290", "revid": "1131", "url": "https://gl.wikipedia.org/wiki?curid=11290", "title": "Praia dos Castros", "text": "A praia dos Castros, cuxo nome tradicional \u00e9 Marbad\u00e1s, est\u00e1 situada nos conf\u00edns da aldea da Rochela na parroquia da Devesa do concello de Ribadeo. Cunha anchura de entre 5 e 20 m en termo medio e de 1.500 m de longo, est\u00e1 dotada de area branca e fina. A praia en si \u00e9 aberta, cunha ondada forte e ventosa, que lle confire \u00e1 zona unha forma rectil\u00ednea. Conta coas especies faun\u00edsticas propias de calquera praia, sobre todo aves.\nLocalizaci\u00f3n e caracter\u00edsticas.\nEst\u00e1 enmarcada no medio dunha paraxe rochosa de extraordinaria fermosura. A area alt\u00e9rnase con illas con covas e formas rochosas \u00e1s que se pode acceder facilmente na marea baixa. Est\u00e1 comunicada coa praia das Illas (situada ao seu car\u00f3n) na baixamar. \u00c9 id\u00f3nea para a pr\u00e1ctica do surf. Ademais, durante a marea baixa conta cunha pequena \"piscina\", (un reduto ao abeiro dun penedo de pouco m\u00e1is de 2 x 2 m que os m\u00e1is cativos saben aproveitar).\nEsta praia, xunto coas de Reinante (en Barreiros) e As Catedrais, Esteiro, As Illas, Areosa e Olga (en Ribadeo), conforman a Zona das Catedrais, espazo natural protexido e catalogado coma Rede Natura 2000. Disp\u00f3n de Bandeira Azul (concedida desde o ano 1997), e outros servizos propios desta praia: salvamento (os feridos son evacuados ao Hospital Comarcal da Costa-Burela), duchas, pasarelas, servizo de limpeza diario.\nA ela acc\u00e9dese sa\u00edndo de Ribadeo pola estrada N-634 en direcci\u00f3n a Lugo, ata desviarse por un ramal \u00e1 dereita sinalizado. Est\u00e1 preto do Porto Deportivo de Foz; as\u00ed a todo, a praia disp\u00f3n doutros recursos a menos de 500 m: sinalizaci\u00f3n do estado do mar, aparcadoiro, hotel e restaurante, tel\u00e9fono e servizo de vixilancia. Todo isto, xunto co verde das prader\u00edas e o azul do mar, enmarca esta praia na cal se ba\u00f1aban hai dous mil anos os antepasados lugueses.\nSurf.\nA \u00faltima fin de semana de agosto cel\u00e9brase dende o 2004 o \"D\u00eda do Surf\" no cal os rapaces locais da zona, e mais a \"Escola de Surf !Hola Ola\u00a1\" fan un campionato de surf e de body-board, ademais de dar clases gratu\u00edtas e unha pequena festa. Todo isto queda recollido polo Colectivo Audiovisual Elfarero unha pequena asociaci\u00f3n cultural que se dedica a filmar v\u00eddeos deste deporte."}
{"id": "11291", "revid": "1131", "url": "https://gl.wikipedia.org/wiki?curid=11291", "title": "Praia dos Bloques", "text": "A praia dos Bloques \u00e9 unha praia de Ribadeo situada na r\u00eda hom\u00f3nima. Est\u00e1 no lugar da Vilavella, ao sur do porto de Mirasol e preto da vila de Ribadeo, cara ao interior da r\u00eda. Est\u00e1 resgardada por un espor\u00f3n constru\u00eddo paralelo \u00e1 costa que \u00e9, segundo Isidoro Asensio Amor, a causa de que se acumule limo no fondo e pareza ocupar toda a extensi\u00f3n da r\u00eda cando baixa a marea.\n\u00c9 unha praia portuaria semiurbana e de augas tranquilas, relativamente arredada dos circu\u00edtos tur\u00edsticos habituais, polo que goza dun nivel de ocupaci\u00f3n xeralmente baixo, ao que tam\u00e9n contrib\u00fae a ausencia de servizos de hostelar\u00eda na contorna.\nDotada de area fina e dourada, ten unha lonxitude de 120 m e unha anchura media de 25 m. Conta con sinalizaci\u00f3n do estado do mar e papeleiras para a recollida do lixo. No ver\u00e1n disp\u00f3n de servizo de salvamento, duchas e ba\u00f1os, mais non est\u00e1 reco\u00f1ecida con bandeira azul. Ten tam\u00e9n un pequeno aparcadoiro pr\u00f3ximo e unha extensa zona de herba aos lados. "}
{"id": "11292", "revid": "1131", "url": "https://gl.wikipedia.org/wiki?curid=11292", "title": "Praia do Cargadoiro", "text": "A praia do Cargadoiro \u00e9 un areal situado no lugar hom\u00f3nimo, na parroquia de Vilasel\u00e1n (Ribadeo). Non disp\u00f3n de bandeira azul.\nTen uns 50 m de lonxitude e uns 15 m de ancho. Ten area fina e dourada, con ondas moderadas, e adoita ter unha ocupaci\u00f3n media. Recibe o seu nome polo cargadoiro industrial da li\u00f1a Ribadeo - Vilaoudriz, que levaba ferro desde as minas at\u00e9 o peirao. Est\u00e1 a car\u00f3n do Museo Etnogr\u00e1fico do Cargadoiro e do Forte de San Dami\u00e1n, e preto do porto deportivo de Ribadeo."}
{"id": "11293", "revid": "1131", "url": "https://gl.wikipedia.org/wiki?curid=11293", "title": "Praia das Rochas Brancas", "text": "A praia de Rocas Brancas, ou das Rochas Brancas, \u00e9 unha praia da parroquia de Vilasel\u00e1n, no concello de Ribadeo. Est\u00e1 situada na enseada formada pola desembocadura do r\u00edo de Vilasel\u00e1n no mar Cant\u00e1brico, moi preto da illa Pancha.\nCaracter\u00edsticas.\nCunha lonxitude de 115 m e unha anchura media de 12 m, est\u00e1 protexida do vento polo cantil oriental da pequena pen\u00ednsula \u00e1 beira do faro da illa Pancha. Secas\u00ed, a s\u00faa area branca e fina est\u00e1 ba\u00f1ada por ondas moderadas.\nNon disp\u00f3n de bandeira azul, equipo de salvamento, duchas nin opci\u00f3ns de hostaler\u00eda. Existen papeleiras en diversos puntos dela para a recollida do lixo e sinalizaci\u00f3n do estado do mar. Hai lugares para aparcadoiro a menos de 500 m, o que fai que te\u00f1a un grao de ocupaci\u00f3n medio.\nA situaci\u00f3n global da praia \u00e9 de car\u00e1cter r\u00fastico e pode ser catalogada como virxe."}
{"id": "11294", "revid": "1131", "url": "https://gl.wikipedia.org/wiki?curid=11294", "title": "Praia da Olga", "text": "A praia da Olga est\u00e1 situada na parroquia de Pi\u00f1eira, no concello de Ribadeo. Ten unha largura media de 10 m e unha lonxitude de 50 m. Est\u00e1 composta por grava e rochas.\nEst\u00e1 ba\u00f1ada por ondas de moderadas a fortes e \u00e9 ventosa. Esta praia, xunto coas de San Miguel e Santiago de Reinante (en Barreiros) e mailas praias da Catedrais, Esteiro, As Illas e Areosa (en Ribadeo), conforma a Zona das Catedrais, espazo natural protexido e inclu\u00eddo dentro da Rede Natura 2000. Non disp\u00f3n de bandeira azul nin servizos de socorrismo, polo que se se ferir algu\u00e9n, ter\u00eda que ser trasladado por medios habituais ata o Hospital Comarcal da Costa, en Burela."}
{"id": "11295", "revid": "1131", "url": "https://gl.wikipedia.org/wiki?curid=11295", "title": "Praia da Areosa", "text": "A praia de Areosa est\u00e1 situada no termo parroquial de Pi\u00f1eira, no concello de Ribadeo.\nCaracter\u00edsticas.\nTen 20 m de longo por 5 m de largo e est\u00e1 composta de grava e rochas. \u00c9 unha praia con ondas grandes e ventos de intensidade. Esta praia, xunto coas de Reinante (Barreiros), e as das Catedrais, Esteiro, As Illas e Olga (todas de Ribadeo), conforma a Zona das Catedrais, espazo natural protexido e inclu\u00eddo dentro da \"Rede Natura 2000\".\nAo non ter moita concorrencia, tampouco disp\u00f3n de servizos complementarios. Non ten Bandeira Azul."}
{"id": "11296", "revid": "1131", "url": "https://gl.wikipedia.org/wiki?curid=11296", "title": "Praia das Illas", "text": "A praia das Illas est\u00e1 situada no termo da parroquia da Devesa, na zona da aldea da Rochela. A s\u00faa anchura media est\u00edmase entre 9 e 10 m, e a s\u00faa lonxitude \u00e9 de 750 m (a\u00ednda que outras fontes din ter 98 m), sendo o nivel de ocupaci\u00f3n alto nos per\u00edodos estivais. A praia disp\u00f3n de area branca e fina, sendo unha praia aberta con ondas moderadas e rectil\u00edneas. Conta coas especies faun\u00edsticas propias de calquera praia, sobre todo aves. \nEnmarcada no medio dunha paraxe rochosa de extraordinaria fermosura, igual que a veci\u00f1a praia dos Castros, coa que se comunica na baixamar. Na preamar, ocorre que, dependendo das correntes mari\u00f1as de cada ano, esta praia pode desaparecer e sexan s\u00f3 olladas varias illas que se sit\u00faan no areal, das que toma o nome. Esta, xunto coas praias de San Miguel de Reinante (Barreiros), As Catedrais, Esteiro, Os Castros, Areosa e Olga (todas de Ribadeo), conforma a Zona das Catedrais, espazo natural protexido e catalogado coma \"Rede Natura 2000\".\nA praia dos Castros-As Illas recibiu a bandeira azul no 2015. Disp\u00f3n de servizo de salvamento (os feridos son trasladados ao \"Hospital Comarcal da Costa-Burela\") e sinalizaci\u00f3n do estado de mar. Est\u00e1 pr\u00f3xima ao Porto Deportivo de Foz.\nA ela p\u00f3dese chegar sa\u00edndo de Ribadeo pola estrada N-634 en direcci\u00f3n a Lugo, ata desviarnos por un ramal \u00e1 dereita sinalizado, que nos leva xusto ata o recurso. Ten a maiores outros servizos (a maior\u00eda deles a uns 500 m): aparcadoiros, tel\u00e9fonos, restaurante e bar, hoteis, Cruz Vermella e servizo de vixilancia. Na praia tam\u00e9n disp\u00f3n de servizos, ademais dos mencionados: duchas, pasarelas, limpeza diaria."}
{"id": "11297", "revid": "1131", "url": "https://gl.wikipedia.org/wiki?curid=11297", "title": "Praia de Esteiro", "text": "A praia de Esteiro est\u00e1 localizada no termo da parroquia da Devesa no concello de Ribadeo. Disp\u00f3n dunha lonxitude de 60\u00a0m (algunhas fontes aumentan esta lonxitude ata 100\u00a0m). A anchura media rolda entre os 6\u00a0m e os 10\u00a0m.\nCaracter\u00edsticas.\nTen forma de enseada, ba\u00f1ada polas augas do mar con ondas moderadas. O seu contorno est\u00e1 sen urbanizar sendo en zonas pr\u00f3ximas a abundancia de pradeiras. Situada na enseada do Cadram\u00f3n (entre as praias das Catedrais e As Illas), \u00e9 moi recomendable para os m\u00e1is cativos, xa que na baixamar formase unha pequena lagoa na que se pode gozar do ba\u00f1o sen perigo. Tam\u00e9n se sit\u00faa cerca do porto deportivo de Foz.\nTodo o longo a praia p\u00f3dese percorrer pisando unha area branca e fina e non disp\u00f3n de bandeira azul; polo cal tampouco \u00e9 habitual que haxa un equipo de salvamento na zona, en todo caso, de haber alg\u00fan ferido, ser\u00eda traslado o Hospital Comarcal da Costa-Burela. Conta coa t\u00edpica poboaci\u00f3n faun\u00edstica do litoral. A mesma praia (xunto coas praias de San Miguel de Reinante (Barreiros), As Catedrais, As Illas, Os Castros, Areosa e Olga (todas de Ribadeo), conforman a Zona das Catedrais, espazo natural protexido e catalogado como Rede Natura 2000. O seu acceso vai dende Ribadeo pola estrada N-634 na direcci\u00f3n a Lugo, ata desviarse por un ramal a dereita sinalizado, que leva xusto ata a praia.\nEn canto aos servizos de atenci\u00f3n, esta praia disp\u00f3n de moi poucos, aparcadoiros a menos de 500\u00a0m, non hai duchas na praia pero si moi preto dela; en canto o servizo de limpeza, so \u00e9 activo na \u00e9poca estival. Nesta \u00e9poca tam\u00e9n conta con servizo de vixilancia e sinalizaci\u00f3n do mar, que dimin\u00faen ata quedar case inexistentes no inverno."}
{"id": "11299", "revid": "114", "url": "https://gl.wikipedia.org/wiki?curid=11299", "title": "UPG", "text": ""}
{"id": "11300", "revid": "132", "url": "https://gl.wikipedia.org/wiki?curid=11300", "title": "Componente SW", "text": ""}
{"id": "11304", "revid": "132", "url": "https://gl.wikipedia.org/wiki?curid=11304", "title": "Modelo CORBA de Componentes", "text": ""}
{"id": "11305", "revid": "83328", "url": "https://gl.wikipedia.org/wiki?curid=11305", "title": "France Pre\u0161eren", "text": "France Pre\u0161eren, nado en Vrba o 3 de decembro de 1800 e finado en Kranj o 8 de febreiro de 1849, foi un poeta rom\u00e1ntico esloveno que \u00e9 aclamado como o poeta nacional. O seu nome at\u00f3pase \u00e1s veces xermanizado como Franz Prescheren.\nTraxectoria.\nA s\u00faa obra m\u00e1is famosa, \"Sonetni Venec\" (\"Guirnalda de sonetos\") inspirouna o seu amor infeliz por Julija Primic (xermanizado como \"Julia Primitz\") e a morte do seu amigo \u00edntimo, o poeta Matija \u010cop (Matthias Tschop). Moitos dos versos desta obra est\u00e1n cheos de paix\u00f3ns agre-doces. \"Sonetni Venec\" est\u00e1 escrito nun formato interesante: o \u00faltimo verso dun soneto conv\u00e9rtese na primeira li\u00f1a do seguinte, o que converte os catorce sonetos da colecci\u00f3n nunha \"guirnalda\" entreverada de liricismo emocional: un soneto non pode existir sen o outro. Os primeiros versos dos catorce sonetos forman outro soneto e as primeiras letras destas li\u00f1as forman as palabras \"Primicovi Julji\", \"a Julija Primic\". O poema de Pre\u0161eren \"Zdravljica\" (\"Un brinde\") \u00e9, desde 1991, o himno nacional esloveno.\nO 8 de febreiro, data da s\u00faa morte, conmem\u00f3rase como Festividade da Cultura Eslovena. A s\u00faa imaxe aparec\u00eda nos billetes de 1000 tolar eslovenos."}
{"id": "11306", "revid": "98629", "url": "https://gl.wikipedia.org/wiki?curid=11306", "title": "Carl Sagan", "text": "Carl Edward Sagan, nado en Brooklyn (Nova York) o 9 de novembro de 1934 e finado en Seattle (estado de Washington) o 20 de decembro de 1996, foi un astr\u00f3nomo, astrof\u00edsico, cosm\u00f3logo, astrobi\u00f3logo, escritor e divulgador cient\u00edfico estadounidense. Foi un defensor do pensamento esc\u00e9ptico cient\u00edfico e do m\u00e9todo cient\u00edfico, pioneiro da exobiolox\u00eda e promotor da procura de intelixencia extraterrestre a trav\u00e9s do Proxecto SETI Impulsou o env\u00edo de mensaxes a bordo de sondas espaciais, destinadas a informar a posibles civilizaci\u00f3ns extraterrestres acerca da cultura humana. Mediante as s\u00faas observaci\u00f3ns da atmosfera de Venus, foi dos primeiros cient\u00edficos en estudar o efecto invernadoiro a escala planetaria. Na Universidade Cornell, Carl Sagan foi o primeiro cient\u00edfico en ocupar a C\u00e1tedra David Duncan de Astronom\u00eda e Ciencias do Espazo, creada en 1976, e foi director do Laboratorio de Estudos Planetarios.\nCarl Sagan ga\u00f1ou gran popularidade grazas \u00e1 galardoada serie documental de \"\", producida en 1980, da que foi narrador e coautor. Tam\u00e9n publicou numerosos artigos cient\u00edficos, e foi autor, coautor ou editor de m\u00e1is dunha vintena de libros de divulgaci\u00f3n cient\u00edfica, sendo os m\u00e1is populares os seus libros \"Cosmos\", publicado como complemento da serie, e \"Contact\", no que se basea a pel\u00edcula hom\u00f3nima de 1997. \"Cosmos\" foi a serie m\u00e1is vista da historia da televisi\u00f3n p\u00fablica americana, foi vista por un m\u00ednimo de 500 mill\u00f3ns de persoas \u00f3 longo de 60 pa\u00edses diferentes. En 1978 ga\u00f1ou o Premio Pulitzer de Literatura Xeral de Non Ficci\u00f3n polo seu libro \"The Dragons of Eden\".\n\u00d3 longo da s\u00faa vida, Sagan recibiu numerosos premios e condecoraci\u00f3ns polo seu labor como comunicador da ciencia e a cultura. Hoxe \u00e9 considerado un dos divulgadores de ciencia m\u00e1is carism\u00e1ticos e influentes, grazas \u00e1 s\u00faa capacidade de transmitir as ideas cient\u00edficas e os aspectos culturais \u00f3 p\u00fablico non especializado con sinxeleza non exenta de rigor.\nInfancia e adolescencia.\nNaceu en Brooklyn, Nova York, nunha familia de xudeus ucra\u00ednos. O seu pai, Sam Sagan, era un obreiro da industria t\u00e9xtil nado en Kamianets-Podilsky, Ucra\u00edna, e a s\u00faa nai, Rachel Molly Gruber, era ama de casa. Carl recibiu o seu nome en honra da nai biol\u00f3xica de Rachel, Chaiya Clara; en palabras de Sagan \"a nai que ela nunca co\u00f1eceu\".\nTi\u00f1a unha irm\u00e1 chamada Carol, e a familia viv\u00eda nun modesto apartamento cerca do oc\u00e9ano Atl\u00e1ntico, en Bensonhurst, un barrio de Brooklyn. Segundo Sagan, eran xudeus reformistas, o m\u00e1is liberal dos tres principais grupos xudeus. Tanto Carl como a s\u00faa irm\u00e1 coinciden en que o seu pai non era especialmente relixioso, pero que a s\u00faa nai indubidablemente cr\u00eda en Deus, e participaba activamente no templo, e s\u00f3 serv\u00eda carne kosher. Durante o auxe da Gran Depresi\u00f3n, o seu pai tivo que aceptar un emprego como acomodador de cine.\nSegundo o bi\u00f3grafo Keay Davidson, a guerra interior de Sagan era resultado da estreita relaci\u00f3n que manti\u00f1a cos seus pais, quen eran opostos en moitos sentidos. Sagan atribu\u00eda os seus posteriores impulsos anal\u00edticos \u00e1 s\u00faa nai, unha muller que co\u00f1eceu a pobreza extrema sendo nena, e que crecera case sen fogar na cidade de Nova York, durante a Primeira guerra mundial e a d\u00e9cada de 1920. Ti\u00f1a as ambici\u00f3ns propias dunha muller nova, pero bloqueadas polas restrici\u00f3ns sociais, pola s\u00faa pobreza, por ser muller e esposa, e por ser de etnia xud\u00eda. Davidson sinala que ela, xa que logo, adoraba \u00f3 seu fillo; el far\u00eda realidade os seus so\u00f1os non cumpridos.\nCon todo, a s\u00faa capacidade para sorprenderse vi\u00f1a do seu pai, que era un tranquilo e bondadoso fuxitivo do Tsar. No seu tempo libre, regalaba maz\u00e1s \u00f3s pobres ou axudaba a suavizar as tensi\u00f3ns entre patr\u00f3ns e obreiros na tumultuosa industria t\u00e9xtil de Nova York. A\u00ednda que intimidado pola brillantez de Carl, polas s\u00faas lerias infant\u00eds sobre estrelas e dinosauros, tomouse con calma a curiosidade do seu fillo, como parte da s\u00faa educaci\u00f3n. Anos m\u00e1is tarde, como escritor e cient\u00edfico, Carl recorrer\u00eda \u00f3s seus recordos da infancia para ilustrar ideas cient\u00edficas, como fixo no seu libro \"Shadows of Forgotten Ancestors\". Sagan describe as\u00ed a influencia dos seus pais no seu pensamento posterior:\nA Exposici\u00f3n Universal de 1939.\nSagan lembraba que viviu unha das s\u00faas mellores experiencias cando, con catro ou cinco anos de idade, os seus pais lev\u00e1rono \u00e1 Exposici\u00f3n Universal de Nova York de 1939, o cal foi un punto de inflexi\u00f3n na s\u00faa vida. Tempo despois lembraba o mapa m\u00f3bil da \"Am\u00e9rica do Ma\u00f1\u00e1\":\nNoutras exhibici\u00f3ns, lembraba como unha l\u00e1mpada que iluminaba unha c\u00e9lula fotoel\u00e9ctrica creaba un son renxente, e como o son dun diapas\u00f3n convert\u00edase nunha onda nun osciloscopio. Tam\u00e9n foi testemu\u00f1a da tecnolox\u00eda do futuro que substituir\u00eda \u00e1 radio: a televisi\u00f3n. Sagan escribiu:\nTam\u00e9n puido ver un dos eventos m\u00e1is publicitados da Exposici\u00f3n: o enterro dunha c\u00e1psula do tempo en Flushing Meadows, que conti\u00f1a recordos da d\u00e9cada de 1930 para ser recuperados polas xeraci\u00f3ns vindeiras dun futuro milenio. \"A c\u00e1psula do tempo emocionou a Carl\", escribe Davidson. De adulto, Sagan e os seus colegas crearon c\u00e1psulas do tempo similares, pero para envialas \u00e1 galaxia: a Placa da Pioneer e o Disco de Ouro das Voyager, foron produto dos recordos de Sagan sobre a Exposici\u00f3n Universal.\nA segunda guerra mundial.\nDurante a Segunda guerra mundial, a familia de Sagan estivo preocupada polo destino dos seus parentes europeos. Sagan, con todo e polo xeral, non foi consciente dos detalles sobre o curso da guerra. Escribiu: \"Certo \u00e9 que tivemos parentes que quedaron atrapados no Holocausto. Hitler non era un suxeito popular na nosa casa... Pero, doutra banda, eu estiven bastante illado dos horrores da guerra\". A s\u00faa irm\u00e1, Carol, dixo que a s\u00faa nai por riba de todo quer\u00eda protexer a Carl... Ela estaba a pasalo extraordinariamente mal coa segunda guerra mundial e o Holocausto. No seu libro \"The Demon-Haunted World\" (1996), Sagan incl\u00fae os seus recordos sobre aquel per\u00edodo conflitivo, cando a s\u00faa familia enfrontouse \u00e1 realidade da guerra en Europa, pero tratou de evitar que esta socavara o seu esp\u00edrito optimista.\nCuriosidade pola natureza.\nPouco despois de ingresar na escola elemental, Sagan comezou a expresar unha forte curiosidade pola natureza. Sagan lembraba as s\u00faas primeiras visitas en solitario \u00e1 biblioteca p\u00fablica, \u00e1 idade de cinco anos, cando a s\u00faa nai lle deu un carn\u00e9 de lector. Quer\u00eda saber que eran as estrelas, xa que ning\u00fan dos seus amigos nin os seus pais sab\u00edan darlle unha resposta clara:\nPola \u00e9poca en que ti\u00f1a seis ou sete anos, Sagan e un amigo foron \u00f3 Museo Americano de Historia Natural da cidade de Nova York. Al\u00ed estiveron no Planetario Hayden e pasearon polas exhibici\u00f3ns de obxectos espaciais do museo, como os meteoritos, e as mostras de dinosauros e animais en contornas naturais. Sagan escribiu sobre esas visitas:\nOs pais de Sagan axudaron a alimentar o crecente interese deste pola ciencia compr\u00e1ndolle xogos de qu\u00edmica e materiais de lectura. O seu interese polo espazo era, con todo, o seu principal foco, especialmente despois de ler as historias de ciencia ficci\u00f3n de escritores como H. G. Wells e Edgar Rice Burroughs, quen estimulaban a s\u00faa imaxinaci\u00f3n acerca de como ser\u00eda a vida noutros planetas, como Marte. Segundo o bi\u00f3grafo Ray Spangenburg, estes primeiros anos nos que Sagan trataba de comprender os misterios dos planetas convert\u00e9ronse nunha forza motora na s\u00faa vida, unha fa\u00edsca continua para o seu intelecto, e unha procura que xamais ser\u00eda esquecida.\nEn 1947 descubriu a revista \"Astounding Science Fiction\", que o introduciu en especulaci\u00f3ns de ciencia ficci\u00f3n dura como as das novelas de Burroughs. No mesmo ano comezou a histeria colectiva dos pratos voantes, con Carl sospeitando que os \"discos\" pod\u00edan ser naves espaciais alien\u00edxenas.\nFormaci\u00f3n.\nSagan viv\u00eda en Bensonhurst, onde asistiu \u00e1 David A. Boody Junior High School. Tivo o seu bar mitzvah en Bensonhurst cando acadou os 13 anos. \u00d3 ano seguinte, 1948, a s\u00faa familia trasladouse \u00e1 cidade pr\u00f3xima de Rahway (Nova Jersey) polo traballo do seu pai, onde Sagan entrou na Rahway High School e graduouse en 1951. Rahway era unha vella cidade industrial, e os Sagan estaban coa s\u00faa pequena familia xud\u00eda.\nDurante a d\u00e9cada dos anos 50, comezou a se interesar pola orixe da vida; inquedanza que continuar\u00e1 con el toda a vida. Esta curiosidade fac\u00eda que malia que era un estudante con boas cualificaci\u00f3ns, se aburrira se as clases non eran desafiantes e os profesores eran pouco inspiradores. Os seus profesores decat\u00e1ronse disto e trataron de convencer \u00f3s seus pais para que o enviaran a un colexio privado. Na escola, o director d\u00edxolles: \"Este neno deber\u00eda ir a unha escola para nenos superdotados, ten algo realmente extraordinario\". Pero non o puideron mandar, en parte debido \u00f3 custe.\nSagan foi nomeado presidente do club de qu\u00edmica da escola e na casa creou o seu propio laboratorio. Ensinouse a si mesmo as mol\u00e9culas facendo recortes de cart\u00f3n para axudarse a ver como estaban formadas: \"Descubr\u00edn que era tan interesante como facer experimentos [qu\u00edmicos]\", dixo. Sagan quedou m\u00e1is interesado pola astronom\u00eda como hobby, pero no seu primeiro ano converteuna no seu obxectivo profesional despois de saber que \u00f3s astr\u00f3nomos pag\u00e1banlles por facer o que sempre lle gustou: \"Foi un d\u00eda espl\u00e9ndido cando comecei sospeitar que se me esforzaba, eu poder\u00eda traballar en astronom\u00eda, e non s\u00f3 tela como pasatempo\".\nAntes de finalizar o instituto, entrou nun concurso de ensaio no que fixo a pregunta de se o contacto humano con formas de vida avanzadas doutro planeta poder\u00eda ser tan desastroso para as persoas na Terra como para os nativos americanos cando tiveron o primeiro contacto cos europeos. O tema foi considerado controvertido, pero a s\u00faa habilidade ret\u00f3rica conquistou \u00f3s xu\u00edces, e outorg\u00e1ronlle o primeiro premio. \u00d3 graduarse, os seus compa\u00f1eiros vot\u00e1rono \"o m\u00e1is probable en ter \u00e9xito\".\nMatriculouse na Universidade de Chicago, que foi unha das poucas universidades \u00e1s que preguntou que considerase admitir a un mozo de 16 anos, a pesar das s\u00faas excelentes cualificaci\u00f3ns de ensino medio. O seu director, Robert Hutchins, estruturou a universidade como unha \"meritocracia ideal\", sen requisitos de idade. A universidade empregaba a varios dos cient\u00edficos m\u00e1is importantes do pa\u00eds, inclu\u00edndo a Enrico Fermi e Edward Teller, ademais de dirixir do famoso Observatorio Yerkes.\nDurante o seu tempo de pregrao, Sagan traballou no laboratorio do xenetista H. J. Muller e escribiu unha tese sobre as orixes da vida co f\u00edsicoqu\u00edmico Harold Urey. Al\u00ed uniuse \u00e1 Ryerson Astronomical Society. Nesta universidade graduouse en 1954 en Artes con honras especiais e xerais, en 1955 graduouse en Ciencias e en 1956 obtivo un m\u00e1ster en F\u00edsica, para logo doutorarse, na Universidade de Chicago, en Astronom\u00eda e Astrof\u00edsica en 1960 coa s\u00faa tese \"Physical Studies of Planets\".\nUsou os meses de ver\u00e1n dos seus estudos de posgrao para traballar co seu director de tese, cient\u00edfico planetario, Gerard Kuiper, as\u00ed como co f\u00edsico George Gamow e o qu\u00edmico Melvin Calvin. O t\u00edtulo da disertaci\u00f3n de Sagan reflicte os seus intereses compartidos con Kuiper, que durante toda a d\u00e9cada de 1950 foi presidente da comisi\u00f3n da Uni\u00f3n Astron\u00f3mica Internacional sobre \"Estudos f\u00edsicos de planetas e sat\u00e9lites\". En 1958, os dous traballaron no proxecto A119, un proxecto militar clasificado, un plan secreto da Forza A\u00e9rea para detonar unha oxiva nuclear na L\u00faa.\nSagan ti\u00f1a unha autorizaci\u00f3n Top Secret na Forza A\u00e9rea e unha autorizaci\u00f3n de Segredo coa NASA. Mentres traballaba na s\u00faa tese de doutoramento, Sagan revelou os t\u00edtulos de dous traballos do Proxecto A119 cando solicitou unha bolsa Berkeley \u00e1 Universidade de California en 1959. A fenda non foi revelada publicamente ata 1999, cando foi publicada na revista \"Nature\". Unha carta do xefe do proxecto Leonard Reiffel \u00e1 revista, confirmou a fenda de seguridade de Sagan.\nCarreira e investigaci\u00f3n.\nDe 1960 a 1962, Sagan gozou dunha Bolsa Miller para a Universidade de California en Berkeley. Mentres tanto, publicou un artigo en 1961 na revista \"Science\" sobre a atmosfera de Venus, mentres traballaba tam\u00e9n co equipo Mariner 2 da NASA e serv\u00eda como \"Consultor de ciencias planetarias\" para a RAND Corporation.\nDespois da publicaci\u00f3n do artigo de Sagan en\"Science\", en 1961 os astr\u00f3nomos de Fred Harbour e Donald Menzel ofreceron a Sagan a oportunidade de dar unha charla en Harvard e posteriormente ofrec\u00e9ronlle posto de conferenciante na instituci\u00f3n. Sagan en vez diso pediu que un posto de asistente de profesor, e finalmente Whipple e Menzel puideron convencer a Harvard para ofrecer a Sagan o posto de profesor asistente que solicitou. Sagan deu conferencias, realizou investigaci\u00f3ns e asesorou estudantes de posgrao na instituci\u00f3n dende 1963 ata 1968, as\u00ed como traballou no Observatorio Astrof\u00edsico Smithsoniano, tam\u00e9n situado en Cambridge, Massachusetts.\nEn 1968, Sagan non foi renovado en Harvard. M\u00e1is tarde el dir\u00eda que a decisi\u00f3n fora moi inesperada. A non renovaci\u00f3n foi atribu\u00edda a varios factores, inclu\u00edndo que centrou os seus intereses de xeito xeral en varias \u00e1reas (mentres que a norma na academia era converterse nun renomeado experto nunha especialidade espec\u00edfica), e quizais debido \u00e1 s\u00faa promoci\u00f3n cient\u00edfica ben publicitada, que alg\u00fans cient\u00edficos percibiron como unha forma de coller prestadas as ideas dos demais para pouco m\u00e1is que a autopromoci\u00f3n. Un titor dos seus anos como estudante de graduaci\u00f3n, Harold Urey, escribiu unha carta \u00f3 comit\u00e9 acad\u00e9mico recomendando fortemente contra a renovaci\u00f3n de Sagan.\nMoito antes do proceso de non renovaci\u00f3n, o astr\u00f3nomo Thomas Gold da Universidade Cornell, invitou a Sagan a trasladarse a Ithaca, Nova York e unirse \u00e1 facultade de Cornell. Despois da non renovaci\u00f3n de Harvard, Sagan aceptou a oferta de Gold e pertenceu a Cornell durante case 30 anos ata a s\u00faa morte en 1996. A diferenza de Harvard, o departamento de astronom\u00eda de Cornell, m\u00e1is pequeno e tranquilo, agradeceu a crecente celebridade de Sagan. Despois de dous anos como profesor asociado, Sagan converteuse en profesor titular de Cornell en 1970 e dirixiu o laboratorio de Estudos Planetarios. De 1972 a 1981 foi director asociado do Centro de Radiof\u00edsica e Investigaci\u00f3n Espacial (CRSR) en Cornell. En 1976 converteuse no primeiro titular da C\u00e1tedra David Duncan de Astronom\u00eda e Ciencias do Espazo, cargo que mantivo durante o resto da s\u00faa vida.\nSagan estivo vinculado \u00f3 programa espacial estadounidense dende os inicios deste. Dende a d\u00e9cada de 1950, traballou como asesor da NASA, onde un dos seus labores foi dar as instruci\u00f3ns do Proxecto Apollo \u00f3s astronautas participantes antes de partir cara \u00e1 L\u00faa. Sagan participou en moitas das misi\u00f3ns que enviaron naves espaciais rob\u00f3ticas a explorar o sistema solar, preparando experimentos para varias expedici\u00f3ns. Concibiu a idea de engadir unha mensaxe universal e perdurable \u00e1s naves destinadas a abandonar o sistema solar que puidese ser potencialmente comprensible por calquera intelixencia extraterrestre que o atopase. Sagan preparou a primeira mensaxe f\u00edsica enviada \u00f3 espazo exterior: unha placa anodizada, unida \u00e1 sonda espacial Pioneer 10, lanzada en 1972. A Pioneer 11, que levaba outra copia da placa, foi lanzada \u00f3 ano seguinte. Sagan continuou refinando os seus dese\u00f1os; a mensaxe m\u00e1is elaborada que axudou a desenvolver e preparar foi o Disco de Ouro das Voyager, que foi enviado coas sondas espaciais Voyager en 1977. Sagan op\u00faxose frecuentemente \u00e1 decisi\u00f3n de financiar o transbordador espacial e a estaci\u00f3n espacial a expensas de futuras misi\u00f3ns rob\u00f3ticas.\nLogros cient\u00edficos.\nDavid Morrison describe a Sagan como \"unha 'persoa de ideas' e un mestre de argumentos f\u00edsicos intuitivos e 'c\u00e1lculos nun pano de mesa'\", e Gerard Kuiper dixo que\" algunhas persoas traballan mellor en especializarse nun programa importante no laboratorio; outros son mellores en atopar as conexi\u00f3ns entre ciencias. O doutor Sagan pertence \u00f3 \u00faltimo grupo.\"\nAs contribuci\u00f3ns de Sagan foron vitais para o descubrimento das altas temperaturas superficiais do planeta Venus. A comezos da d\u00e9cada de 1960 ningu\u00e9n sab\u00eda de certo cales eran as condici\u00f3ns b\u00e1sicas da superficie dese planeta, e Sagan enumerou as posibilidades nun informe que posteriormente foi divulgado nun libro de Time-Life titulado \"Planets\". Na s\u00faa opini\u00f3n, Venus era un planeta seco e moi quente, opo\u00f1\u00e9ndose \u00f3 para\u00edso t\u00e9pedo que outros imaxinaban. Investigara as emisi\u00f3ns de radio procedentes de Venus e chegara \u00e1 conclusi\u00f3n de que a temperatura superficial deste deb\u00eda de ser duns 500\u00a0\u00b0C. Como cient\u00edfico visitante do Laboratorio de Propulsi\u00f3n a Chorro da NASA, participou nas primeiras misi\u00f3ns do Programa Mariner a Venus, traballando no dese\u00f1o e xesti\u00f3n do proxecto. En 1962, a sonda Mariner 2 confirmou as s\u00faas conclusi\u00f3ns sobre as condici\u00f3ns superficiais do planeta.\nSagan foi dos primeiros en expor a hip\u00f3tese de que unha das l\u00faas de Saturno, Tit\u00e1n, poder\u00eda albergar oc\u00e9anos de compostos l\u00edquidos na s\u00faa superficie, e que unha das l\u00faas de X\u00fapiter, Europa, poder\u00eda ter oc\u00e9anos de auga subterr\u00e1neos. Isto far\u00eda que Europa fose potencialmente habitable por formas de vida. O oc\u00e9ano subterr\u00e1neo de auga de Europa foi posteriormente confirmado de forma indirecta pola sonda espacial Galileo. O misterio da bruma avermellada de Tit\u00e1n tam\u00e9n foi resolto coa axuda de Sagan, deb\u00e9ndose a mol\u00e9culas org\u00e1nicas complexas en constante choiva sobre a superficie da l\u00faa saturniana.\nSagan tam\u00e9n contribu\u00edu a mellorar a comprensi\u00f3n das atmosferas de Venus e X\u00fapiter e dos cambios estacionais de Marte. Determinou que a atmosfera de Venus \u00e9 extremadamente quente e densa, con presi\u00f3ns aumentando gradualmente at\u00e9 a superficie planetaria. Tam\u00e9n percibiu o quecemento global como un perigo crecente de orixe humana, e comparou o seu progreso na Terra coa evoluci\u00f3n natural de Venus: cami\u00f1o a converterse nun planeta quente e non apto para a vida como consecuencia dun efecto invernadoiro f\u00f3ra de control. Tam\u00e9n estudou as variaci\u00f3ns de cor da superficie de Marte e conclu\u00edu que non se trataba de cambios estacionais ou vexetais, como moitos cr\u00edan, sen\u00f3n de desprazamentos do po superficial causados por tormentas de vento.\nPor\u00e9n, Sagan \u00e9 m\u00e1is co\u00f1ecido polas s\u00faas investigaci\u00f3ns sobre a posibilidade da vida extraterrestre, inclu\u00edndo a demostraci\u00f3n experimental da produci\u00f3n de amino\u00e1cidos mediante radiaci\u00f3n e a partir de reacci\u00f3ns qu\u00edmicas b\u00e1sicas. El e o seu colega de Cornell, Edwin Ernest Salpeter, especularon sobre a posibilidade da existencia de vida nas nubes de X\u00fapiter, dada a composici\u00f3n da densa atmosfera do planeta, rica en mol\u00e9culas org\u00e1nicas.\nTam\u00e9n \u00e9 o destinatario da Medalla de Benestar P\u00fablica en 1994, o m\u00e1is alto premio da Academia Nacional de Ciencias por \"contribuci\u00f3ns distinguidas na aplicaci\u00f3n da ciencia \u00f3 benestar p\u00fablico\". Por\u00e9n, deneg\u00f3uselle a adhesi\u00f3n \u00e1 Academia porque as s\u00faas actividades nos medios fix\u00e9rono impopular con moitos outros cient\u00edficos.\nAta o 2017, Sagan \u00e9 o cient\u00edfico SETI m\u00e1is citado e un dos cient\u00edficos planetarios m\u00e1is citados.\n\"Cosmos\": popularizando a ciencia na TV.\nEn 1980, Sagan foi foi presentador, coautor e coprodutor, xunto \u00e1 s\u00faa esposa Ann Druyan e Steven Soter, da serie de televisi\u00f3n da PBS de 13 episodios \"\", que se converteu na serie m\u00e1is vista da historia da televisi\u00f3n p\u00fablica americana. A serie foi vista por polo menos 500 mill\u00f3ns de persoas en 60 pa\u00edses diferentes. O libro, \"Cosmos\", escrito por Sagan, foi publicado para acompa\u00f1ar a serie. Ademais, a revista \"Time\" publicou un artigo de portada sobre Sagan pouco despois da estrea, refer\u00edndose a el como \"o creador, autor principal, narrador e presentador da nova serie da televisi\u00f3n p\u00fablica Cosmos\".\nDebido \u00e1 s\u00faa anterior popularidade como escritor de ciencia polos seus libros m\u00e1is vendidos, inclu\u00edndo \"The Dragons of Eden\", co que ga\u00f1ou un premio Pulitzer en 1977, ped\u00edronlle que escribise e narrase o programa. Estaba dirixido a unha audiencia xeral de espectadores, que Sagan sentira que perdera o interese pola ciencia, en parte debido a un sistema educativo reprimido.\nCada un dos 13 episodios foi creado para centrarse nun determinado suxeito ou persoa, demostrando as\u00ed a sinerxia do universo. Cubriron unha gran variedade de temas cient\u00edficos, inclu\u00edndo a orixe da vida e unha perspectiva do lugar dos humanos na Terra.\nA serie ga\u00f1ou un Emmy, xunto cun premio Peabody, e transformou a Sagan dun escuro astr\u00f3nomo a unha icona da cultura pop. A revista \"Time\" publicou unha historia de portada sobre Sagan pouco despois da emisi\u00f3n do programa, refer\u00edndose a el como \"creador, principal escritor e narrador da serie\". En 2000, \"Cosmos\" foi lanzado nun conxunto remasterizado de DVDs.\n\"Billions and Billions\".\nA partir da s\u00faa aparici\u00f3n en \"Cosmos\" e das s\u00faas frecuentes aparici\u00f3ns no programa \"The Tonight Show Starring Johnny Carson\", acu\u00f1\u00f3uselle a Sagan o retrouso e\"miles de mill\u00f3ns e miles de mill\u00f3ns\" \u2014en ingl\u00e9s estadounidense, \"billions and billions\u2014.\" Sagan afirmaba que el nunca utilizou esa frase na serie. O m\u00e1is parecido que chegou a expresar est\u00e1 no libro \"Cosmos\", onde fala de \"miles e miles de mill\u00f3ns\":\nCon todo, o seu frecuente uso da palabra \"billions\", salientando a pronuncia da \"b\" (de forma intencionada para non recorrer a alternativas m\u00e1is confusas, como dicir \"billions\" with a \"b\", para que o espectador distinguise claramente dita palabra de \"millions\" -mill\u00f3ns-), convert\u00e9rono no obxectivo favorito de humoristas como Johnny Carson, Gary Kroeger, Mike Myers, Bronson Pinchot, Penn Jillette, Harry Shearer, e outros. Frank Zappa satirizou a expresi\u00f3n na s\u00faa canci\u00f3n \"Be In My V\u00eddeo\", xunto co termo \"luz at\u00f3mica\" (\"atomic light\"). Sagan tomouse todo isto de bo humor at\u00e9 tal punto que o seu \u00faltimo libro titulouse \"Billions and Billions\", inici\u00e1ndoo cunha an\u00e1lise burlesca da famosa expresi\u00f3n, sinalando que o propio Carson era un afeccionado \u00e1 astronom\u00eda e que os seus n\u00fameros a mi\u00fado inclu\u00edan elementos de ciencia real.\nAs s\u00faas habituais descrici\u00f3ns de enormes cantidades a escala c\u00f3smica inculcaron na percepci\u00f3n popular a marabilla da inmensidade do espazo e o tempo, por exemplo, a s\u00faa frase \"O n\u00famero total de estrelas no Universo \u00e9 maior que o de todos os grans de area de todas as praias do planeta Terra.\" Como homenaxe humor\u00edstica, definiuse un \"sagan\" como unha unidade de medida equivalente, polo menos, a catro mil mill\u00f3ns, posto que o n\u00famero m\u00e1is pequeno que pode ser descrito como \"miles de mill\u00f3ns e miles de mill\u00f3ns\" \u00e9 dous mil mill\u00f3ns m\u00e1is dous mil mill\u00f3ns.\nPromoci\u00f3n do pensamento cient\u00edfico e cr\u00edtico.\nA capacidade de Sagan de transmitir as s\u00faas ideas permitiu a moitas persoas comprender mellor o cosmos, enfatizando ao mesmo tempo o valor e a dignidade da raza humana e a relativa insignificancia da Terra en comparaci\u00f3n co Universo. En Londres, impartiu a edici\u00f3n de 1977 das Royal Institution Christmas Lectures.\nSagan defendeu a procura de vida extraterrestre, instando \u00e1 comunidade cient\u00edfica a utilizar radiotelescopios para buscar sinais procedentes de formas de vida extraterrestres potencialmente intelixentes. Sagan foi tan persuasivo que, en 1982, logrou publicar na revista \"Science\" unha petici\u00f3n de defensa do Proxecto SETI asinada por 70 cient\u00edficos entre os que se atopaban sete ga\u00f1adores do Premio Nobel, o que supuxo un enorme apoio \u00e1 respectabilidade dun campo tan controvertido. Sagan tam\u00e9n axudou a Frank Drake a preparar a mensaxe de Arecibo, unha emisi\u00f3n de radio dirixida \u00f3 espazo dende o radiotelescopio de Arecibo o 16 de novembro de 1974, destinada a informar sobre a existencia da Terra a posibles seres extraterrestres.\nDe 1968 a 1979, Sagan foi editor da \"Revista Icarus\", publicaci\u00f3n para profesionais sobre investigaci\u00f3n planetaria. Foi cofundador da \"Sociedade Planetaria\", o maior grupo do mundo dedicado \u00e1 investigaci\u00f3n espacial, con m\u00e1is de cen mil membros en m\u00e1is de 149 pa\u00edses, e foi membro do Consello de Administraci\u00f3n do Instituto SETI. Sagan exerceu tam\u00e9n de Presidente da Divisi\u00f3n de Ciencia Planetaria (DPS) da Sociedade Astron\u00f3mica Americana, de Presidente da Secci\u00f3n de Planetolox\u00eda da American Geophysical Union e de Presidente da Secci\u00f3n de Astronom\u00eda da Asociaci\u00f3n Estadounidense para o Avance da Ciencia (AAAS).\nNo auxe da guerra fr\u00eda, Sagan involucrouse nos esforzos de desarme nuclear mediante a promoci\u00f3n de hip\u00f3teses sobre os efectos da guerra nuclear, cando o concepto de \"Crep\u00fasculo no mediod\u00eda\", de Paul Crutzen, suxeriu que un intercambio nuclear substancial poder\u00eda desencadear un crep\u00fasculo nuclear no inverno de 1982 e perturbar o delicado equilibrio de vida na Terra arrefriando a superficie. En 1983 foi un dos cinco autores -os S- no modelo de seguimento TTAPS (como se co\u00f1eceu o artigo de investigaci\u00f3n), que conti\u00f1a o primeiro uso do termo \"inverno nuclear\", que acu\u00f1ou o seu colega Richard P. Turco. En 1984 foi coautor do libro \"\" e en 1990 do libro \"A Path Where No Man Thought: Nuclear Winter and the End of the Arms Race\", que explica a hip\u00f3tese do inverno nuclear e defende o desarme nuclear. Sagan recibiu gran escepticismo e desd\u00e9n por parte dos grandes medios de comunicaci\u00f3n por difundir unha hip\u00f3tese moi incerta. Unha correspondencia persoal co f\u00edsico nuclear Edward Teller ao redor de 1983 comezou amistosamente, con Teller expresando o seu apoio a continuar a investigaci\u00f3n para determinar a credibilidade da hip\u00f3tese do inverno. Con todo, a correspondencia entre Sagan e Teller rematar\u00eda con Teller escribindo: \"Un propagandista \u00e9 aquel que usa informaci\u00f3n incompleta para producir a m\u00e1xima persuasi\u00f3n. P\u00f3dolle felicitar por ser, de feito, un excelente propagandista, recordando que un propagandista \u00e9 mellor canto menos o parece ser.\" Os bi\u00f3grafos de Sagan tam\u00e9n comentar\u00edan que dende o punto de vista cient\u00edfico, o inverno nuclear foi un punto baixo para Sagan, a\u00ednda que, falando politicamente, popularizou a s\u00faa imaxe entre o p\u00fablico.\nSagan seguiu sendo fan\u00e1tico da ciencia ficci\u00f3n, a\u00ednda que non lle gustaban as historias que non eran realistas (como ignorar a lei da inversa do cadrado), ou, segundo el, non inclu\u00edan unha \"procura reflexiva de futuros alternativos\". Escribiu libros para popularizar a ciencia, como \"Cosmos\", que reflect\u00eda e expand\u00eda alg\u00fans dos temas de \"A Personal Voyage\" e converteuse no libro de ciencia m\u00e1is vendido xamais publicado en ingl\u00e9s; \"The Dragons of Eden: Speculations on the Evolution of Human Intelligence\", que ga\u00f1ou un Premio Pulitzer; e \"Broca's Brain: Reflections on the Romance of Science\". Sagan tam\u00e9n escribiu a novela de ciencia ficci\u00f3n m\u00e1is vendida en 1985, \"Contact\", baseada nun tratamento cinematogr\u00e1fico que escribiu coa s\u00faa muller, Ann Druyan, en 1979, pero non viviu para ver a adaptaci\u00f3n cinematogr\u00e1fica de 1997, que protagonizou Jodie Foster e ga\u00f1ou o premio Hugo de 1998 \u00e1 mellor presentaci\u00f3n dram\u00e1tica.\nSagan escribiu unha secuela de \"Cosmos\", \"Pale Blue Dot: A Vision of the Human Future in Space\", que foi seleccionado como libro destacado de 1995 por \"The New York Times\". Apareceu no programa da PBS \"Charlie Rose\" en xaneiro de 1995. Sagan tam\u00e9n escribiu a introduci\u00f3n do best-s\u00e9ller de Stephen Hawking \"A Brief History of Time\". Sagan tam\u00e9n foi co\u00f1ecido pola s\u00faa popularizaci\u00f3n da ciencia, polo seus esforzos para incrementar a comprensi\u00f3n cient\u00edfica entre o p\u00fablico en xeral e pola s\u00faa posici\u00f3n a favor do escepticismo cient\u00edfico e contra a pseudociencia, como o seu desmentido da abduci\u00f3n de Betty e Barney Hill. Con motivo do d\u00e9cimo aniversario da morte de Sagan, David Morrison, un exalumno de Sagan, recordou \"as inmensas contribuci\u00f3ns de Sagan \u00e1 investigaci\u00f3n planetaria, a comprensi\u00f3n p\u00fablica da ciencia e o movemento esc\u00e9ptico\" en \"Skeptical Inquirer\".\nDespois das ameazas de Saddam Hussein de incendiar os pozos de petr\u00f3leo de Kuwait en resposta a calquera desaf\u00edo f\u00edsico ao control de Iraq sobre os activos do petr\u00f3leo, Sagan xunto cos seus compa\u00f1eiros de \"TTAPS\" e Paul Crutzen, advertiron en xaneiro de 1991 nos xornais \"Baltimore Sun\" e \"Wilmington Morning Star\" que se os incendios se manti\u00f1an durante un per\u00edodo de varios meses, unha cantidade abondo de fume dos entre 600 e 730 incendios de petr\u00f3leo de Kuwait \"pode chegar tan alto como para desmantelar a agricultura en gran parte do sur de Asia...\" e que esta posibilidade deber\u00eda \"afectar aos plans de guerra\"; estas afirmaci\u00f3ns tam\u00e9n foron obxecto dun debate televisado entre Sagan e o f\u00edsico Fred Singer o 22 de xaneiro, emitido no programa \"Nightline\" de ABC News.\nNo debate televisado, Sagan argumentou que os efectos do fume ser\u00edan semellantes aos efectos dun inverno nuclear, mentres que Singer discut\u00eda o contrario. Despois do debate, os incendios continuaron durante varios meses antes de poder ser sufocados e non causaron ning\u00fan arrefriado de talle continental. Sagan m\u00e1is tarde reco\u00f1eceu en \"The Demon-Haunted World\" que a predici\u00f3n non resultou ser correcta: \"estaba escuro coma a boca de lobo \u00f3 mediod\u00eda e as temperaturas caeron 4\u20136\u00a0\u00b0C sobre o Golfo P\u00e9rsico, pero pouco fume alcanzou altitudes estratosf\u00e9ricas e Asia puido salvarse\". En 2007, un estudo aplicou modelos computacionais modernos \u00f3s incendios petroleiros de Kuwait, atopando que as columnas individuais de fume non son capaces de elevarse at\u00e9 a estratosfera, pero que o fume procedente de lumes que abarquen unha gran superficie, como alg\u00fans incendios forestais ou os incendios de cidades enteiras produto dun ataque nuclear, si que elevar\u00edan cantidades significativas de fume a niveis estratosf\u00e9ricos.\nNos seus \u00faltimos anos, Sagan avogou pola creaci\u00f3n dunha procura organizada de obxectos pr\u00f3ximos \u00e1 Terra (NEO, polas s\u00faas siglas en ingl\u00e9s) que puidesen impactar contra esta. Moitos expertos, entre outras soluci\u00f3ns, suxeriron a creaci\u00f3n de grandes bombas nucleares, para poder alterar a \u00f3rbita dun NEO susceptible de impactar contra a Terra. Para Sagan, isto vir\u00eda presentar un \"dilema da desviaci\u00f3n\": \u00f3 existir a capacidade de afastar un asteroide da Terra, tam\u00e9n existe a capacidade de desviar un obxecto non ameazante cara a esta, creando as\u00ed unha aut\u00e9ntica arma de destruci\u00f3n masiva.\nSagan mantivo a esperanza de que a ameaza de impactos NEO e a esencia intrinsecamente dobre dos m\u00e9todos para evitar estas ameazas servir\u00edan como \"nova e potente motivaci\u00f3n para madurar as relaci\u00f3ns internacionais\". Reco\u00f1eceu m\u00e1is tarde que, con suficiente supervisi\u00f3n internacional, no futuro poder\u00eda abordarse un enfoque de \"traballar o noso cami\u00f1o cara arriba\" para aplicar m\u00e9todos de desviaci\u00f3n de explosivos nucleares, e cando se ga\u00f1ase un co\u00f1ecemento suficiente, usalos para axudar \u00e1 minar\u00eda de asteroides. O seu interese no uso de detonaci\u00f3ns nucleares no espazo medrou do seu traballo en 1958 no Proxecto A119 para a Armour Research Foundation, sobre a posibilidade de detonar un dispositivo nuclear na superficie lunar.\nSagan foi un cr\u00edtico de Plat\u00f3n, dicindo do antigo fil\u00f3sofo grego: \"A ciencia e as matem\u00e1ticas deb\u00edan ser eliminadas das mans dos comerciantes e dos artes\u00e1ns. Esta tendencia atopou o seu defensor m\u00e1is eficaz nun seguidor de Pit\u00e1goras chamado Plat\u00f3n e \nEl (Plat\u00f3n) cr\u00eda que as ideas eran moito m\u00e1is reais que o mundo natural. Aconsellou aos astr\u00f3nomos que non perdesen o tempo observando as estrelas e os planetas. Era mellor, cr\u00eda, s\u00f3 para pensar sobre eles. Plat\u00f3n manifestou hostilidade \u00e1 observaci\u00f3n e \u00e1 experimentaci\u00f3n. Ensinou o desprezo polo mundo real e o desprezo pola aplicaci\u00f3n pr\u00e1ctica do co\u00f1ecemento cient\u00edfico. Os seguidores de Plat\u00f3n lograron extinguir a luz da ciencia e probas que acendera Dem\u00f3crito e os outros x\u00f3nicos.\nPopularizaci\u00f3n da ciencia.\nFalando sobre as s\u00faas actividades de divulgaci\u00f3n da ciencia, Sagan dixo que hab\u00eda polo menos d\u00faas raz\u00f3ns para que os cient\u00edficos compartisen os prop\u00f3sitos da ciencia e do seu estado actual. O simple interese propio era un: a maior\u00eda do financiamento da ciencia provi\u00f1a do p\u00fablico e, polo tanto, o p\u00fablico ti\u00f1a dereito a saber como se gastaba o di\u00f1eiro. Se os cient\u00edficos aumentan o interese p\u00fablico pola ciencia, haber\u00eda unha boa oportunidade de ter m\u00e1is apoios p\u00fablicos. A outra raz\u00f3n era a emoci\u00f3n de comunicar a propia paix\u00f3n sobre a ciencia a outros.\nCr\u00edticas.\nMentres Sagan era adorado polo p\u00fablico en xeral, a s\u00faa reputaci\u00f3n na comunidade cient\u00edfica estaba m\u00e1is polarizada. Os cr\u00edticos \u00e1s veces caracterizaron o seu traballo como fantasioso, non rigoroso e auto-engrandecedor, e outros queix\u00e1ronse nos seus \u00faltimos anos de que descoidou o seu papel como membro do profesorado para fomentar o seu status de celebridade.\nUn dos m\u00e1is duros cr\u00edticos de Sagan, Harold Urey, pensou que Sagan estaba a recibir demasiada publicidade para un cient\u00edfico e trataba algunhas teor\u00edas cient\u00edficas de xeito moi casual. Dise que Urey e Sagan te\u00f1en diferentes filosof\u00edas da ciencia, segundo Davidson. Mentres Urey era un \"emp\u00edrico antigo\" que evitaba teorizar sobre o desco\u00f1ecido, Sagan, pola contra, estaba disposto a especular abertamente sobre estes asuntos. Fred Whipple quer\u00eda que Harvard mantivera a Sagan al\u00ed, pero aprendeu que como Urey era un premio Nobel, a s\u00faa opini\u00f3n era un factor importante en Harvard que imped\u00eda a renovaci\u00f3n de Sagan.\nO amigo de Harvard de Sagan, Lester Grinspoon, tam\u00e9n afirmou: \"Co\u00f1ezo Harvard abondo para saber que al\u00ed hai xente que non lle gustan as persoas que son sinceras\". Grinspoon engadiu:\nAlg\u00fans, como Urey, decat\u00e1ronse m\u00e1is tarde que a popular maneira de defensa cient\u00edfica de Sagan era beneficiosa para a ciencia no seu conxunto. A Urey gustoulle especialmente o libro de 1977 de Sagan, \"The Dragons of Eden\", e escribiulle coa s\u00faa opini\u00f3n: \"G\u00fastame moito e estou sorprendido de que algu\u00e9n coma vostede te\u00f1a un co\u00f1ecemento tan \u00edntimo das varias caracter\u00edsticas do problema ... Felic\u00edtoo... Vostede \u00e9 un home de moitos talentos.\"\nSagan foi acusado de coller algunhas ideas doutras persoas para o seu propio beneficio e contrarrestou estas afirmaci\u00f3ns explicando que a apropiaci\u00f3n indebida era un desafortunado efecto secundario do seu papel de comunicador e divulgador de ciencia, e que intentou dar o cr\u00e9dito adecuado sempre que foi posible.\nPreocupaci\u00f3ns sociais.\nSagan cr\u00eda que a ecuaci\u00f3n de Drake, a falta de estimaci\u00f3ns m\u00e1is razoables, suxire a formaci\u00f3n dun gran n\u00famero de civilizaci\u00f3ns extraterrestres, pero a falta de evidencia da existencia das mesmas, resaltada polo paradoxo de Fermi, indicar\u00eda a tendencia das civilizaci\u00f3ns tecnol\u00f3xicas cara \u00e1 autodestruci\u00f3n. Isto estimulou o seu interese en identificar e dar a co\u00f1ecer as diversas maneiras en que a humanidade poder\u00eda destru\u00edrse a si mesma, coa esperanza de poder evitar dita cataclismo e, finalmente, posibilitar que os seres humanos se converteran nunha especie capaz de viaxar polo espazo. A profunda preocupaci\u00f3n de Sagan acerca dunha potencial destruci\u00f3n da civilizaci\u00f3n humana nun holocausto nuclear quedou plasmada nunha memorable secuencia no \u00faltimo episodio da serie \"Cosmos\", titulado \"Quen fala en nome da Terra?\" Sagan acababa de dimitir do seu posto no Consello Cient\u00edfico Asesor das Forzas A\u00e9reas estadounidenses e de rexeitar voluntariamente a s\u00faa autorizaci\u00f3n de acceso a asuntos ultra segredos en protesta pola Guerra de Vietnam. Tralo seu matrimonio coa escritora e activista, Ann Druyan, en xu\u00f1o de 1981, Sagan incrementou a s\u00faa actividade pol\u00edtica, concretamente na s\u00faa oposici\u00f3n \u00e1 carreira armament\u00edstica nuclear, durante a presidencia de Ronald Reagan.\nNo cl\u00edmax da guerra fr\u00eda, Sagan dedicou parte dos seus esforzos a concienciar \u00e1 opini\u00f3n p\u00fablica sobre os efectos dunha guerra nuclear cando un modelo matem\u00e1tico do clima suxeriu que un intercambio nuclear de proporci\u00f3ns suficientes poder\u00eda desestabilizar o delicado equilibrio da vida na Terra. Foi un dos cinco autores (o autor \"S\") do informe TTAPS, como foi co\u00f1ecido devandito artigo de investigaci\u00f3n. Finalmente, foi coautor do artigo cient\u00edfico que expu\u00f1a a hip\u00f3tese dun inverno nuclear global tras unha guerra nuclear. No seu libro \"The Demon-Haunted World\", Carl Sagan relatou a s\u00faa participaci\u00f3n nos debates pol\u00edticos sobre o inverno nuclear. Tam\u00e9n foi coautor do libro \"A Path Where Non Man Thought: Nuclear Winter and the End of the Arms Race\" (\"Un cami\u00f1o que ning\u00fan humano pensou: o inverno nuclear e a fin da carreira armamentista\"), unha an\u00e1lise exhaustiva do fen\u00f3meno do inverno nuclear.\nEn marzo de 1983, Reagan deu a co\u00f1ecer a chamada Iniciativa de Defensa Estrat\u00e9xica, un proxecto no que se investiron miles de mill\u00f3ns de d\u00f3lares para desenvolver un completo sistema de defensa contra ataques con m\u00edsiles nucleares, que foi popularmente co\u00f1ecido como \"Programa Guerra das Galaxias.\" Sagan op\u00faxose \u00f3 proxecto, argumentando que era tecnicamente imposible desenvolver un sistema semellante co nivel de perfecci\u00f3n requirido, e que ser\u00eda moito m\u00e1is caro elaboralo que para un inimigo eludilo mediante reclamos ou outros medios, e que a s\u00faa construci\u00f3n desestabilizar\u00eda seriamente a balanza nuclear entre os Estados Unidos e a Uni\u00f3n Sovi\u00e9tica, tornando imposible calquera progreso cara \u00f3 desarme nuclear.\nCando o l\u00edder sovi\u00e9tico Mikha\u00edl Gorbachov declarou unha moratoria unilateral sobre as probas de armamento nuclear, que comezar\u00eda o 6 de agosto de 1985, no 40 aniversario dos bombardeos at\u00f3micos sobre Hiroshima e Nagasaki, o goberno de Reagan desestimou a dram\u00e1tica iniciativa tach\u00e1ndoa de propaganda, e rexeitou seguir o exemplo sovi\u00e9tico. En resposta, activistas anti-nucleares e pacifistas estadounidenses levaron a cabo unha serie de protestas na localizaci\u00f3n de probas de Nevada, que se iniciar\u00edan o domingo de Pascua de 1986 e continuar\u00edan at\u00e9 1987. Centos de persoas foron arrestadas, inclu\u00edndo a Sagan, quen foi detido en d\u00faas ocasi\u00f3ns \u00f3 tratar de saltar un cord\u00f3n de seguridade no lugar da proba durante as detonaci\u00f3ns subterr\u00e1neas Operaci\u00f3n Charioteer e as series de detonaci\u00f3ns nucleares Mosqueteiros dos Estados Unidos.\nSagan tam\u00e9n foi un defensor da controvertida noci\u00f3n de intoxicaci\u00f3n por testosterona, argumentando en 1992 que os machos humanos pod\u00edan ser enganchados por un \"[caso de] envelenamento de testosterona infrecuentemente severo\" e isto poder\u00eda obrigalos a converterse en xenocidas. Na s\u00faa recensi\u00f3n sobre o libro de 1990 \"Women on War\" de Daniela Gioseffi, argumenta que as mulleres son a \u00fanica metade da humanidade \"sen envelenamento por testosterona\". Un cap\u00edtulo do seu libro de 1993 \"Shadows of Forgotten Ancestors\" est\u00e1 dedicado \u00e1 testosterona e aos seus supostos efectos t\u00f3xicos.\nVida privada, ideas e crenzas.\nMatrimonios e descendencia.\nSagan contraeu matrimonio tres veces: en 1957, coa bi\u00f3loga Lynn Margulis, nai do escritor Dorion Sagan e do programador e empresario inform\u00e1tico Jeremy Sagan; en 1968, coa artista e guionista Linda Salzman, nai do escritor e guionista Nick Sagan. Durante estes matrimonios, Carl Sagan centrouse fortemente na s\u00faa carreira, un factor que poder\u00eda contribu\u00edr ao primeiro divorcio de Sagan. En 1981 casou coa escritora e activista Ann Druyan, nai da produtora, guionista e directora Sasha Sagan e de Sam Sagan; uni\u00f3n que durar\u00eda at\u00e9 a morte do cient\u00edfico en 1996. Viv\u00edan nunha casa de estilo exipcio en \u00cdtaca, situada no bordo dun cantil, e que antes era a sede dunha sociedade secreta de Cornell.\nCiencia e relixi\u00f3n.\nO escritor Isaac Asimov describiu a Sagan como unha das d\u00faas \u00fanicas persoas que co\u00f1ecera cuxo intelecto superaba \u00f3 seu, sendo a outra o inform\u00e1tico e experto en intelixencia artificial, Marvin Minsky.\nSagan escrib\u00eda a mi\u00fado sobre a relixi\u00f3n e sobre a relaci\u00f3n entre esta e a ciencia, expresando o seu escepticismo sobre a conceptualizaci\u00f3n convencional de Deus como ser sapiente:\nNoutra descrici\u00f3n do seu punto de vista sobre Deus, Sagan afirma rotundamente: No libro \"The Demon-Haunted World\" (1995), Sagan exemplifica a falacia do argumento especial con exemplos exclusivamente relixiosos:\nSobre o ate\u00edsmo, Sagan comentou en 1981:\nSagan tam\u00e9n comentou o cristianismo e a Biblia de Jefferson, afirmando: \"A mi\u00f1a visi\u00f3n \u00f3 longo do tempo sobre o cristianismo \u00e9 que representa unha am\u00e1lgama de d\u00faas partes aparentemente inmiscibles, a relixi\u00f3n de Xes\u00fas e a relixi\u00f3n de Paulo. Thomas Jefferson intentou esconder as partes paulinas do Novo Testamento. Non quedou moito cando o fixo, pero foi un documento inspirador\".\nEn canto \u00e1 espiritualidade e \u00e1 s\u00faa relaci\u00f3n coa ciencia, Sagan afirmou:\nEn 1996, en resposta a unha pregunta acerca das s\u00faas crenzas relixiosas, Sagan contestou: \"Son agn\u00f3stico.\" O punto de vista de Sagan sobre a relixi\u00f3n foi interpretado como unha forma de pante\u00edsmo comparable \u00e1 crenza de Einstein no Deus de Spinoza. Sagan sosti\u00f1a que a idea dun creador do universo era dif\u00edcil de probar ou refutar, e que o \u00fanico descubrimento cient\u00edfico que poder\u00eda desafiala ser\u00eda o dun universo infinitamente vello. Segundo a s\u00faa \u00faltima esposa, Ann Druyan, Sagan non era crente:\nEn 2006, Ann Druyan editou as Conferencias Gifford sobre Teolox\u00eda Natural, impartidas por Sagan en Glasgow, no ano 1985, inclu\u00edndoas nun libro chamado \"The Varieties of Scientific Experience\", no que o astr\u00f3nomo exp\u00f3n o seu punto de vista sobre a divindade no mundo natural.\nLibrepensador e esc\u00e9ptico.\nSagan tam\u00e9n est\u00e1 considerado como librepensador e esc\u00e9ptico; unha das s\u00faas frases m\u00e1is famosas, da serie \"Cosmos\", \u00e9: \"Afirmaci\u00f3ns extraordinarias requiren evidencias extraordinarias.\" Dita frase est\u00e1 baseada noutra case id\u00e9ntica do seu colega fundador do Comit\u00e9 para a Investigaci\u00f3n Esc\u00e9ptica, Marcello Truzzi: \"Unha afirmaci\u00f3n extraordinaria require unha proba extraordinaria.\" Esta idea fora exposta por Th\u00e9odore Flournoy na s\u00faa obra \"From India to the Planet Mars\" (1899) e que tivo a s\u00faa orixe nunha cita de Pierre-Simon Laplace (1749\u20131827), matem\u00e1tico e astr\u00f3nomo franc\u00e9s, quen dixo no seu principio que \"o peso da evidencia dunha afirmaci\u00f3n extraordinaria debe ser proporcional \u00e1 s\u00faa rareza\".\n\u00d3 longo da s\u00faa vida, os libros de Sagan foron desenvolvidos sobre a s\u00faa visi\u00f3n do mundo, naturalista e esc\u00e9ptica. En \"The Demon-Haunted World\", Sagan presentou ferramentas para probar argumentos e detectar falacias e fraudes, avogando esencialmente polo uso extensivo do pensamento cr\u00edtico e do m\u00e9todo cient\u00edfico. A recompilaci\u00f3n \"Billions and Billions\", publicada en 1997 trala morte de Sagan, cont\u00e9n ensaios, como a s\u00faa visi\u00f3n sobre o aborto, e o relato da s\u00faa vi\u00fava, Ann Druyan, sobre a s\u00faa morte como esc\u00e9ptico, agn\u00f3stico e librepensador.\nSagan advertiu contra a tendencia humana cara \u00f3 antropocentrismo. Foi asesor dos Alumnos de Cornell polo Trato \u00c9tico cara \u00f3s Animais. Cara \u00f3 final do cap\u00edtulo \"Blues For a Red Planet\", do libro \"Cosmos\", Sagan escribiu: \u00abSe hai vida en Marte creo que non deberiamos facer nada co planeta. Marte pertencer\u00eda ent\u00f3n \u00f3s marcianos, a\u00ednda que os marcianos fosen s\u00f3 microbios\u00bb.\nDefensor da marihuana.\nSagan foi consumidor e defensor do uso da marihuana. Participu no libro \"Marihuana Reconsidered\" (1971), baixo o seud\u00f3nimo \"Mr X\", cun ensaio sobre fumar c\u00e1nnabis. O ensaio explicaba que o uso da marihuana axudara a inspirar parte dos traballos de Sagan e a mellorar as s\u00faas experiencias sensoriais e intelectuais. Trala morte de Sagan, o seu amigo Lester Grinspoon desvelou esta informaci\u00f3n \u00f3 bi\u00f3grafo Keay Davidson. A publicaci\u00f3n da biograf\u00eda \"Carl Sagan: A life\", en 1999, atraeu a atenci\u00f3n dos medios cara a este aspecto da vida de Sagan. Pouco despois da s\u00faa morte, a s\u00faa vi\u00fava, Ann Druyan, aceptou formar parte da xunta asesora da NORML, unha fundaci\u00f3n dedicada \u00e1 reforma da lexislaci\u00f3n sobre o c\u00e1nnabis.\nO caso Apple.\nEn 1994, os enxe\u00f1eiros de Apple Computer bautizaron o Power Macintosh 7100 co nome en clave \"Carl Sagan\" coa esperanza de que Apple ga\u00f1ase \"miles de mill\u00f3ns\" coas vendas do mesmo. O nome s\u00f3 foi utilizado internamente, pero a Sagan preocup\u00e1balle que se convertese nun medio de promoci\u00f3n do produto e enviou a Apple unha carta de desistimento. Apple aceptou, pero os enxe\u00f1eiros responderon cambiando o nome en clave interno a \"BHA\" (siglas de \"Butt-Head Astronomer\" - Astr\u00f3nomo Cabezota). Ent\u00f3n Sagan, denunciou a Apple por difamaci\u00f3n ante o tribunal federal. O tribunal aceptou a petici\u00f3n de Apple de desestimar a acusaci\u00f3n de Sagan e opinou, en \"obiter dictum\", que un lector situado no contexto comprender\u00eda que Apple estaba a tratar claramente de responder de forma humor\u00edstica e sat\u00edrica, e que se forza a raz\u00f3n \u00f3 conclu\u00edr que o acusado trataba de criticar a reputaci\u00f3n ou competencia do demandante como astr\u00f3nomo. Non se ataca en serio a pericia dun cient\u00edfico \u00f3 usar a expresi\u00f3n indeterminada \"cabezota\". Sagan, ent\u00f3n, denunciou o uso inicial do seu nome por alusi\u00f3ns, pero volveu perder e Sagan apelou a resoluci\u00f3n. En novembro de 1995, chegouse a un acordo extraxudicial, e a oficina de patentes e marcas de Apple emitiu un comunicado conciliatorio: \"Apple sempre sentiu un gran respecto cara \u00f3 Dr. Sagan.\" \"Nunca foi intenci\u00f3n de Apple causarlle \u00f3 Dr. Sagan ou \u00e1 s\u00faa familia ningunha vergo\u00f1a ou preocupaci\u00f3n\".\nO fen\u00f3meno OVNI.\nEn 1947, o ano que comezou a histeria colectiva dos pratos voantes, o xove Carl sospeitaba que os \"discos\" pod\u00edan ser naves espaciais alien\u00edxenas.\nSagan mostrou interese nos informes sobre o fen\u00f3meno OVNI polo menos dende o 3 de agosto de 1952, cando escribiu unha carta \u00f3 Secretario de Estado estadounidense Dean Acheson pregunt\u00e1ndolle como responder\u00edan os EE. UU. se os pratos volantes resultasen ser de orixe extraterrestre. Posteriormente, en 1964, mantivo varias conversaci\u00f3ns sobre o asunto con Jacques Vall\u00e9e. A pesar do seu escepticismo acerca da obtenci\u00f3n de calquera resposta extraordinaria \u00e1 cuesti\u00f3n OVNI, Sagan cr\u00eda que os cient\u00edficos deb\u00edan estudar o fen\u00f3meno, a\u00ednda que s\u00f3 fose polo grande interese que o asunto espertaba no p\u00fablico.\nStuart Appelle comenta que Sagan \u00abescribiu frecuentemente sobre o que el percib\u00eda como falacias l\u00f3xicas e emp\u00edricas acerca dos OVNIs e as experiencias de abduci\u00f3n. Sagan rexeitaba a explicaci\u00f3n extraterrestre do fen\u00f3meno pero ti\u00f1a a sensaci\u00f3n de que examinar os informes OVNI ter\u00eda beneficios emp\u00edricos e pedag\u00f3xicos, e que o asunto ser\u00eda, por tanto, unha materia de estudo lex\u00edtima\u00bb.\nEn 1966, Sagan foi membro do Comit\u00e9 \"Ad hoc\" para a Revisi\u00f3n do Proxecto Libro Azul, promovido pola Forza A\u00e9rea da EE. UU. para investigar o fen\u00f3meno OVNI. O comit\u00e9 conclu\u00edu que o Libro Azul deixaba que desexar como estudo cient\u00edfico, e recomendou a realizaci\u00f3n dun proxecto de corte universitario para someter o fen\u00f3meno a un escrutinio m\u00e1is cient\u00edfico. O resultado foi a formaci\u00f3n do Comit\u00e9 Condon (1966-1968), liderado polo f\u00edsico Edward Condon, e que, no seu informe final, ditaminou formalmente que os OVNIs, con independencia da s\u00faa orixe e significado, non se comportaban de maneira consistente para representar unha ameaza \u00e1 seguridade nacional.\nRon Westrum escribe: \u00abO punto culminante do tratamento que Sagan deu \u00e1 cuesti\u00f3n OVNI foi o simposio da AAAS de 1969. Os participantes expuxeron un amplo abanico de opini\u00f3ns formadas no tema, inclu\u00edndo non s\u00f3 a partidarios como James McDonald e J. Allen Hynek sen\u00f3n tam\u00e9n a esc\u00e9pticos como os astr\u00f3nomos William Hartmann e Donald Menzel. A lista de relatores estaba equilibrada, e \u00e9 m\u00e9rito de Sagan que devandito evento tivese lugar a pesar da presi\u00f3n exercida por Edward Condon\u00bb. Xunto \u00f3 f\u00edsico Thornton Page, Sagan editou as conferencias e debates presentados no simposio; estes public\u00e1ronse en 1972 baixo o t\u00edtulo \"UFOs: A Scientific Debate\". Nalg\u00fans dos numerosos libros de Sagan exam\u00ednase a cuesti\u00f3n OVNI (do mesmo xeito que nun dos episodios de \"Cosmos\") e af\u00edrmase a existencia dun contexto relixioso do fen\u00f3meno.\nEn 1980, Sagan volveu revelar o seu punto de vista sobre as viaxes interestelares na serie \"Cosmos.\" Nunha das s\u00faas \u00faltimas obras escritas, Sagan expuxo que a probabilidade de que naves espaciais extraterrestres visitasen a Terra era moi pequena. Con todo, Sagan cr\u00eda que era plausible que a preocupaci\u00f3n causada pola guerra fr\u00eda contribu\u00edse a que os gobernos desorientasen \u00f3s cidad\u00e1ns acerca dos OVNIs, e que \u00abalgunhas das an\u00e1lises e informes sobre OVNIs, e quizais arquivos voluminosos, sexan declarados inaccesibles \u00f3 p\u00fablico que paga os impostos... \u00c9 hora de que eses arquivos sexan desclasificados e postos a disposici\u00f3n de todos\u00bb. Tam\u00e9n preveu acerca de sacar conclusi\u00f3ns sobre datos eliminados sobre os OVNIs e insistiu en que non exist\u00edan claras evidencias de que posibles alien\u00edxenas visitasen a Terra nin no pasado nin no presente.\n\"2001: Unha odisea do espazo\".\nSagan exerceu brevemente como asesor na pel\u00edcula \"\", dirixida por Stanley Kubrick. Propuxo que a pel\u00edcula suxerise, sen mostralo, a existencia dunha superintelixencia extraterrestre.\nEnfermidade e falecemento.\nDous anos despois de diagnostic\u00e1rselle unha mielodisplasia, e despois de someterse a tres transplantes de medula \u00f3sea procedente da s\u00faa irm\u00e1, Sagan faleceu de pneumon\u00eda \u00f3s 62 anos de idade no Centro de Investigaci\u00f3n do Cancro Fred Hutchinson de Seattle, Washington, o 20 de decembro de 1996. Foi enterrado no Cemiterio Lakeview, Ithaca, Nova York.\nReco\u00f1ecementos e premios.\nCarl Sagan recibiu diversos premios, condecoraci\u00f3ns e honras entre os que destacan:\nReco\u00f1ecementos p\u00f3stumos.\nA pel\u00edcula \"Contact\", de 1997, baseada na novela hom\u00f3nima de Sagan e acabada trala morte deste, finaliza coa dedicatoria \"Para Carl\".\nTam\u00e9n en 1997 inaugurouse en Ithaca, Nova York, o Sagan Planet Walk, unha recreaci\u00f3n do sistema solar, cunha extensi\u00f3n de 1,2 km, dende o centro da zona peonil (chamada \"The Commons\") at\u00e9 o Sciencenter, un museo da ciencia participativo, do que Sagan foi membro fundador da xunta de asesores.\nO lugar de aterraxe da nave non tripulada Mars Pathfinder foi rebautizado como Carl Sagan Memorial Station o 5 de xullo de 1997. Ademais, o asteroide 2709 Sagan leva ese nome en honra \u00f3 cient\u00edfico.\nNick Sagan, fillo de Carl, \u00e9 autor de varios episodios da franqu\u00eda \"Star Trek\". O episodio da serie titulado Terra Prime, mostra unha breve imaxe dos restos do robot explorador Sojourner, que formou parte da misi\u00f3n \"Mars Pathfinder\", situados xunto a un monumento conmemorativo na Carl Sagan Memorial Station, sobre a superficie marciana. O monumento mostra unha frase de Sagan: \"Sexa cal for a raz\u00f3n pola que esteades en Marte, estou encantado de que esteades aqu\u00ed, e eu desexar\u00eda estar convosco\". Steve Squyres, alumno de Sagan, dirixiu o equipo que depositou con \u00e9xito o Spirit Rover e o Opportunity Rover sobre Marte en 2004.\nO 9 de novembro de 2001, no 67\u00ba aniversario do nacemento de Sagan, o Ames Research Center da NASA dedicou \u00f3 cient\u00edfico a localizaci\u00f3n do Centro Carl Sagan para o Estudo da Vida no Cosmos. O responsable da NASA, Daniel Goldin dixo: \"Carl foi un visionario incrible, e agora o seu legado poder\u00e1 ser preservado e ampliado por un laboratorio de investigaci\u00f3n e formaci\u00f3n do s\u00e9culo XXI dedicado a mellorar a nosa comprensi\u00f3n da vida no universo e a enarborar a causa da exploraci\u00f3n espacial por sempre\". Ann Druyan estivo na apertura do Centro, o 22 de outubro de 2006.\nPara conmemorar o d\u00e9cimo aniversario da morte de Sagan, David Morrison, un dos seus antigos alumnos, lembrou as inmensas contribuci\u00f3ns de Sagan \u00e1 investigaci\u00f3n planetaria, \u00e1 comprensi\u00f3n p\u00fablica da ciencia, e \u00f3 movemento esc\u00e9ptico na revista \"Skeptical Inquirer\".\nExisten, polo menos, tres premios que levan o nome de Sagan na s\u00faa honra:\nEn 2006, a Medalla Carl Sagan foille concedida \u00f3 astrobi\u00f3logo e escritor David Grinspoon, fillo de Lester Grinspoon, amigo de Sagan.\nO 20 de decembro de 2006, o d\u00e9cimo aniversario da morte de Sagan, o blogueiro Joel Schlosberg organizou un \"blogat\u00f3n\" para conmemorar o evento. A idea foi apoiada por Nick Sagan, e contou coa participaci\u00f3n de moitos membros da comunidade blogueira.\nEn agosto de 2007, o Grupo de Investigaci\u00f3ns Independentes (IIG) outorgou a Sagan, a t\u00edtulo p\u00f3stumo, un premio a toda a s\u00faa carreira cient\u00edfica, honra tam\u00e9n concedida a Harry Houdini e a James Randi.\nEn 2009, a compa\u00f1\u00eda discogr\u00e1fica Third Man Records, organizou un proxecto de m\u00fasica electr\u00f3nica denominado Symphony of Science a cargo do m\u00fasico John Boswell, composto a partir de fragmentos sonoros e v\u00eddeos remesturados de varias obras de divulgaci\u00f3n cient\u00edfica, inclu\u00edda a serie \"Cosmos.\" Os v\u00eddeos resultantes almacenados en YouTube recibiron m\u00e1is de vinte mill\u00f3ns de visitas. Grazas \u00e1s tarefas de remestura, conseguiuse que Sagan \"cante\" no tema \"A Glorious Dawn\" e \"colabore\" noutros.\nDende 2009, por iniciativa do Center for Inquiry, varias organizaci\u00f3ns en prol do humanismo secular e a investigaci\u00f3n cient\u00edfica promoven a celebraci\u00f3n do D\u00eda de Carl Sagan o 9 de novembro de cada ano.\nA curtametraxe de ciencia ficci\u00f3n sueca 2014 Wanderers utiliza fragmentos da narraci\u00f3n de Sagan do seu libro \"Pale Blue Dot\", reproducidos sobre imaxes creadas dixitalmente da posible expansi\u00f3n futura da humanidade no espazo exterior.\nEn febreiro de 2015, a banda de m\u00fasica sinf\u00f3nica con sede en Finlandia Nightwish lanzou a canci\u00f3n \"Sagan\" como unha canci\u00f3n extra sen \u00e1lbum para o seu sinxelo \"\u00c9lan\". A canci\u00f3n, escrita polo compositor/tecladista da banda Tuomas Holopainen, \u00e9 unha homenaxe \u00e1 vida e obra do defunto Carl Sagan.\nEn agosto de 2015, anunciouse que Warner Bros estaba a planear unha pel\u00edcula biogr\u00e1fica da vida de Sagan.\nO \u00abefecto Sagan\u00bb.\nO \u00e9xito e fama cultivados por Sagan, debidos \u00e1 s\u00faa dedicaci\u00f3n \u00e1 divulgaci\u00f3n, caus\u00e1ronlle problemas profesionais e que alg\u00fans colegas o ridiculizasen. Na d\u00e9cada de 1990 difundiuse entre o mundo acad\u00e9mico a idea de que se adicaba m\u00e1is \u00e1 divulgaci\u00f3n que a investigar, e perdeu as\u00ed a oportunidade de ingresar como numerario na Universidade Harvard e na Academia Nacional de Ciencias dos Estados Unidos. Con todo, a produci\u00f3n cient\u00edfica de Sagan mantivera os mesmos niveis. Este tipo de situaci\u00f3ns, que son relativamente com\u00fans entre cient\u00edficos que se adican ademais \u00e1 divulgaci\u00f3n da ciencia e se expo\u00f1en \u00e1 opini\u00f3n p\u00fablica, co\u00f1\u00e9cense como \u00abefecto Sagan\u00bb a ra\u00edz do caso do astrof\u00edsico.\nCarl Sagan na cultura popular.\nCarl Sagan aparece nalg\u00fans dos v\u00eddeos musicais que compo\u00f1en a obra Symphony of Science de John Boswell: \u00ab\"A Glorious Dawn\"\u00bb, \u00ab\"We are all conected\"\u00bb, \u00ab\"Our place in the Cosmos\"\u00bb, \u00ab\"The Unbroken Thread\"\u00bb, \u00ab\"The Poetry of Reality (An Anthem for Science)\"\u00bb, \u00ab\"The Case of Mars\"\u00bb, \u00ab\"A Wave of Reason\"\u00bb, \u00ab\"The Big Begining\"\u00bb, \u00ab\"Ode to the Brain\"\u00bb e \u00ab\"Beyond the Horizon\"\u00bb."}
{"id": "11307", "revid": "1505", "url": "https://gl.wikipedia.org/wiki?curid=11307", "title": "Cosmos (hom\u00f3nimos)", "text": "Cosmos pode referirse a:"}
{"id": "11308", "revid": "89787", "url": "https://gl.wikipedia.org/wiki?curid=11308", "title": "Fred Hoyle", "text": "Fred Hoyle, nado en Bingley o 24 de xu\u00f1o de 1915 e finado en Bournemouth o 20 de agosto de 2001, foi un astr\u00f3nomo ingl\u00e9s. Formulou a teor\u00eda da nocleos\u00edntese estelar. Mantivo diversas controversias, como en contra do Big Bang (termo que creou) ou a favor da Panspermia como orixe da vida terrestre. Foi autor tam\u00e9n de diversas obras de ficci\u00f3n cient\u00edfica e divulgaci\u00f3n cient\u00edfica, algunhas delas, co seu fillo Geoffrey Hoyle.\nA maior\u00eda do seu traballo desenvolveuno no Instituto de Astronom\u00eda de Cambridge, do que foi director seis anos.\nVida e carreira cient\u00edfica.\nHoyle naceu en Gilstead, Bingley, Riding West in Yorkshire, Inglaterra. O seu pai, Ben Hoyle, foi violinista e traballou no comercio de la en Bradford, exerceu como tirador de metralladora na primeira guerra mundial. A s\u00faa nai, Mabel Pickard, estudara m\u00fasica no Royal College of Music de Londres e despois traballou como pianista acompa\u00f1ante de cine mudo. Hoyle foi educado na Bingley Grammar School e en 1933 ingresou en Cambridge, onde estudou matem\u00e1ticas no Emmanuel College\nEn 1936 ga\u00f1ou o premio Mayhew (xunto con George Stanley Rushbrooke).\nA finais de 1940, Hoyle deixou Cambridge para ir a Portsmouth para traballar para o Almirantazgo na investigaci\u00f3n do radar, onde que ideu un m\u00e9todo para obter a altitude dos avi\u00f3ns entrantes. Tam\u00e9n se encargou das medidas contra as armas guiadas por radar atopadas no Graf Spee. \nA notar que o proxecto de radar brit\u00e1nico empregou m\u00e1is persoal que o proxecto Manhattan. Dous compa\u00f1eiros clave neste traballo de guerra foron Hermann Bondi e Thomas Gold, e os tres tiveron moitas e profundas discusi\u00f3ns sobre cosmolox\u00eda. O traballo no radar pagoulle un par de viaxes a norteam\u00e9rica, onde aproveitou para visitar astr\u00f3nomos. Nunha viaxe a Estados Unidos aprendeu sobre supernovas en Caltech e Monte Palomar e, no Canad\u00e1, a f\u00edsica nuclear da implosi\u00f3n e explosi\u00f3n de plutonio: notou certa semellanza entre ambos e comezou a pensar na nucleos\u00edntese das supernovas. No seu momento tivo unha intuici\u00f3n, referindo \"Voume facer un nome se isto funciona\". Finalmente (1954) publicou o seu preclaro paper. Tam\u00e9n formou un grupo en Cambridge para investigar a nucleos\u00edntese estelar nas estrelas com\u00fans e amosouse preocupado pola escaseza da produci\u00f3n de carbono estelar nos modelos existentes. Observou que un dos procesos existentes ser\u00eda mil mill\u00f3ns de veces m\u00e1is produtivo se o n\u00facleo do carbono 12 tivese resonancia en 7,7 MeV, pero os f\u00edsicos nucleares non a atopaban. Noutra viaxe visitou o grupo de f\u00edsica nuclear de Caltech, pasando uns meses al\u00ed e persuadiunos contra o seu considerable escepticismo para buscar e atopar o estado de Hoyle no carbono-12, a partir do cal elaborou unha teor\u00eda completa da nucleos\u00edntese estelar, en coautor\u00eda con alg\u00fans membros do grupo Caltech.\nDespois da guerra, en 1945, Hoyle regresou \u00e1 Universidade de Cambridge, comezando como profesor no St John's College en Cambridge. En Cambridge, do 1945 ao 1973, subiu ao cumio da teor\u00eda da astrof\u00edsica mundial, a partir dunha asombrosa orixinalidade de ideas que abarcan unha ampla gama de temas. En 1958, Hoyle foi nomeado ao ilustre profesor plumiano de Astronom\u00eda e Filosof\u00eda Experimental na Universidade de Cambridge. En 1967 converteuse no director fundador do Instituto de Astronom\u00eda Te\u00f3rica (posteriormente pasou a denominarse Instituto de Astronom\u00eda) de Cambridge, que o innovador liderado de Hoyle levou a converter nun dos grupos m\u00e1is importantes do mundo en astrof\u00edsica te\u00f3rica. En 1971 foi convidado a impartir a MacMillan Memorial Lecture na Instituci\u00f3n de Enxe\u00f1eiros e Construtores Navais en Escocia. Elixiu o tema \"Instrumentos astron\u00f3micos e a s\u00faa construci\u00f3n\". \nHoyle foi nomeado cabaleiro en 1972. Renunciou ao seu cargo de profesor plumiano en 1972 e \u00e1 s\u00faa direcci\u00f3n do instituto en 1973, afast\u00e1ndose as\u00ed da maior parte da s\u00faa base de poder, conexi\u00f3ns e salario estable.\nDespois de abandonar Cambridge, Hoyle escribiu moitos libros de ciencia e ciencia ficci\u00f3n populares, ademais de impartir conferencias en todo o mundo. Parte da motivaci\u00f3n para isto foi simplemente ter un medio de vida. Hoyle segu\u00eda sendo membro do comit\u00e9 de pol\u00edtica mixto (desde 1967), durante a fase de planificaci\u00f3n do telescopio anglo-australiano de 150 polgadas no Observatorio Siding Spring de Nova Gales do Sur. Chegou a ser presidente do consello do telescopio anglo-australiano en 1973, e presidiu a s\u00faa inauguraci\u00f3n en 1974 polo pr\u00edncipe de Gales. Despois da s\u00faa dimisi\u00f3n de Cambridge, Hoyle mudouse ao distrito dos lagos e ocupou o seu tempo cunha mestura de cami\u00f1atas polos arredores, escribindo libros, visitando centros de investigaci\u00f3n de todo o mundo e traballando en ideas cient\u00edficas que foron rexeitadas case universalmente. O 24 de novembro de 1997, mentres cami\u00f1aba polos altos do oeste de Yorkshire, preto da casa da s\u00faa infancia en Gilstead, Hoyle caeu nun escarpado barranco chamado Shipley Glen. Aproximadamente doce horas despois, Hoyle foi atopado por un can de busca. Estivo hospitalizado durante dous meses con pneumon\u00eda e problemas nos riles (ambos derivados de hipotermia), as\u00ed como un ombreiro roto da ca\u00edda. Despois pasou a un forte declive, sufrindo problemas de memoria e axilidade mental. En 2001 sufriu unha serie de golpes e morreu en Bournemouth o 20 de agosto dese mesmo ano."}
{"id": "11309", "revid": "23204", "url": "https://gl.wikipedia.org/wiki?curid=11309", "title": "Osvobodilna Fronta", "text": "Osvobodilna Fronta (Fronte de Liberaci\u00f3n, en lingua eslovena), foi unha organizaci\u00f3n de partisanos que liderou a loita contra as forzas de ocupaci\u00f3n alem\u00e1s, italianas e h\u00fangaras en Eslovenia e nos territorios de lingua eslovena de Italia e o III Reich (principalmente en Carintia) durante a segunda guerra mundial.\nFundouse o 27 de abril de 1941, data na que se conmemora en Eslovenia o D\u00eda da Rebeli\u00f3n contra o Ocupante. Naceu como unha coalici\u00f3n de distintos grupos antifascistas e nacionalistas iugoslavos cun papel predominante dos comunistas de Tito. O seu s\u00edmbolo inclu\u00eda as letras \"OF\" sobre a Triglav, \"a monta\u00f1a de tres cabezas\", pico m\u00e1is alto do territorio esloveno e s\u00edmbolo do pan-eslovenismo empregado actualmente no escudo do pa\u00eds."}
{"id": "11310", "revid": "89787", "url": "https://gl.wikipedia.org/wiki?curid=11310", "title": "Filosof\u00eda da ciencia", "text": "A filosof\u00eda da ciencia \u00e9 a parte da filosof\u00eda que estuda os fundamentos, presupostos e implicaci\u00f3ns filos\u00f3ficas da ciencia, inclu\u00edndo as \"ciencias naturais\" como f\u00edsica e biolox\u00eda, e as \"ciencias sociais\", como psicolox\u00eda e econom\u00eda. Neste sentido, a filosof\u00eda da ciencia est\u00e1 intimamente relacionada \u00e1 epistemolox\u00eda e \u00e1 ontolox\u00eda. Procura explicar cousas como:\nUnha visi\u00f3n \u00e9 que todas as ciencias pos\u00faen unha filosof\u00eda subxacente independente do que se afirme ao contrario:\n\"Non hai ciencia libre de filosof\u00eda; hai s\u00f3 ciencia cunha bagaxe filos\u00f3fica aceptada sen an\u00e1lise previa.\" \nCuesti\u00f3ns e conceptos tipicamente propios da filosof\u00eda da ciencia.\nNatureza das afirmaci\u00f3ns e conceptos cient\u00edficos.\nA ciencia tira conclusi\u00f3ns sobre o modo que o mundo \u00e9, e o modo que a teor\u00eda cient\u00edfica se relaciona a ese mundo. A ciencia t\u00edraas por medio de evidencias, de experimentaci\u00f3n, deduci\u00f3n l\u00f3xica, e pensamento racional a fin de examinar o mundo e os individuos que existen dentro da sociedade. Ao facer observaci\u00f3ns dos individuos e os seus arredores, a ciencia busca explicar os conceptos da vida diaria.\nEmpirismo.\nUn concepto central en filosof\u00eda da ciencia \u00e9 o empirismo, ou dependencia da evidencia. Empirismo \u00e9 a visi\u00f3n de que o co\u00f1ecemento deriva da experiencia do mundo. Nese sentido, as afirmaci\u00f3ns est\u00e1n suxeitas e son derivadas de nosas experiencias ou observaci\u00f3ns. As hip\u00f3teses cient\u00edficas desenv\u00f3lvense e t\u00e9stanse a trav\u00e9s de m\u00e9todos emp\u00edricos por medio de observaci\u00f3ns e experimentos. Unha vez reproducidos dabondo, a informaci\u00f3n resultante conta como \"probas\" sobre as que a comunidade cient\u00edfica desenvolve teor\u00edas que se propo\u00f1en explicar os feitos do mundo.\nAs observaci\u00f3ns incl\u00faen a percepci\u00f3n, e ent\u00f3n danse os actos cognitivos propiamente ditos. Isto \u00e9, as observaci\u00f3ns est\u00e1n por si soas enquistadas na nosa comprensi\u00f3n de como funciona o mundo; se esta comprensi\u00f3n mudar, as observaci\u00f3ns poden tam\u00e9n aparentemente mudar.\nOs cient\u00edficos tentan usar a induci\u00f3n, a deduci\u00f3n e os m\u00e9todos case-emp\u00edricos e invocar met\u00e1foras conceptuais chaves para articular as observaci\u00f3ns nunha estrutura coherente e autoconsistente.\nRealismo cient\u00edfico e instrumentalismo.\nO realismo cient\u00edfico, ou empirismo inxenuo, \u00e9 a visi\u00f3n de que o universo se explica como realmente \u00e9 a trav\u00e9s das afirmaci\u00f3ns cient\u00edficas. Os realistas defenden que cousas tales como electr\u00f3ns e campos magn\u00e9ticos existen realmente. \u00c9 inxenuo no sentido de igualar os modelos cient\u00edficos coa verdade, a\u00ednda que \u00e9 a visi\u00f3n que acostuman adoptar a maior parte dos cient\u00edficos.\nEn contraste co realismo, o instrumentalismo defende que as nosas percepci\u00f3ns, ideas e teor\u00edas cient\u00edficas non reflicten necesariamente o mundo real con precisi\u00f3n, a\u00ednda que sexan uns instrumentos \u00fatiles para explicar, predicir e controlar as nosas experiencias. Para un instrumentalista, os electr\u00f3ns e os campos magn\u00e9ticos poden existir ou non de feito. Para os instrumentalistas, o m\u00e9todo emp\u00edrico \u00fasase para facer non m\u00e1is do que mostrar que teor\u00edas son consistentes coas observaci\u00f3ns. O instrumentalismo est\u00e1 maiormente baseado na filosof\u00eda de John Dewey e, dun modo m\u00e1is xeral, o pragmatismo, influenciado por fil\u00f3sofos como Willian James e Charles Sanders Peirce.\nConstrutivismo social.\nUnha \u00e1rea de interese entre historiadores, fil\u00f3sofos, e soci\u00f3logos da ciencia \u00e9 a extensi\u00f3n na cal as teor\u00edas cient\u00edficas se adaptan aos seus contextos pol\u00edticos e sociais. Ese concepto usualmente co\u00f1\u00e9cese como construtivismo social. O construtivismo social \u00e9 nun sentido unha extensi\u00f3n do instrumentalismo que incorpora os aspectos sociais da ciencia. Na s\u00faa forma m\u00e1is forte, ve a ciencia como un mero discurso entre cient\u00edficos, co feito obxectivo desempe\u00f1ando pouco papel, se desempe\u00f1ar alg\u00fan. Unha forma m\u00e1is fraca da posici\u00f3n construtivista pode defender que os factores sociais desempe\u00f1en un papel importante na aceptaci\u00f3n de novas teor\u00edas cient\u00edficas.\nDo lado m\u00e1is forte, a existencia do planeta Marte \u00e9 irrelevante, desde que todo o que realmente temos son observaci\u00f3ns, teor\u00edas e mitos, os cales son constru\u00eddos por si s\u00f3s a trav\u00e9s da interacci\u00f3n social. Deste lado, as afirmaci\u00f3ns cient\u00edficas son a respecto dunha sobre a outra, e o test emp\u00edrico \u00e9 non m\u00e1is que algo para ensaiar a consistencia entre diferentes conxuntos de teor\u00edas socioloxicamente constru\u00eddas. Ese lado rexeita o realismo. T\u00f3rnase dif\u00edcil, ent\u00f3n, explicar como a ciencia se difire de calquera outra disciplina; igualmente, con todo, t\u00f3rnase dif\u00edcil dar un parecer do extraordinario \u00e9xito da ciencia en producir tecnolox\u00eda aplic\u00e1bel.\nDo lado m\u00e1is fraco, p\u00f3dese dicir que o planeta Marte ten unha existencia real, separada e distinta das nosas observaci\u00f3ns, teor\u00edas e mitos relacionados. A\u00ednda que as teor\u00edas e observaci\u00f3ns son constru\u00eddas socialmente, parte do proceso de construci\u00f3n incl\u00fae o asegurar a correspondencia dalg\u00fan tipo con esa realidade. Deste xeito, as afirmaci\u00f3ns cient\u00edficas son \"sobre\" o mundo real. A cuesti\u00f3n crucial para ese lado \u00e9 explicar esa correspondencia. Cal \u00e9 a xustificaci\u00f3n da reivindicaci\u00f3n de que as fotos da \u00faltima leva son nalg\u00fan sentido m\u00e1is reais que o mito romano sobre Marte? \u00c9 importante, ent\u00f3n, para os Construtivistas Sociais considerar como se xustifican as afirmaci\u00f3ns cient\u00edficas.\nAn\u00e1lise e reducionismo.\nAn\u00e1lise \u00e9 a actividade de dividir unha observaci\u00f3n ou teor\u00eda en conceptos m\u00e1is simples a fin de comprendelos. A an\u00e1lise \u00e9 tan esencial para a ciencia canto para todos os emprendementos racionais. Ser\u00eda impos\u00edbel, por exemplo, describir matematicamente o movemento dun proxectil sen separar a forza da gravidade, o \u00e1ngulo de proxecci\u00f3n e a velocidade inicial. S\u00f3 \u00e9 pos\u00edbel despois desa an\u00e1lise formular unha teor\u00eda adecuada do movemento.\nO reducionismo en ciencia pode ter diferentes sentidos. Un tipo de reducionismo \u00e9 a crenza que todos os campos de estudo est\u00e1n en \u00faltima instancia suxeitos a explicaci\u00f3n cient\u00edfica. Talvez un suceso hist\u00f3rico poida explicarse en termos sociol\u00f3xicos e psicol\u00f3xicos, os cales tam\u00e9n poder\u00edan ser descritos en termos de psicolox\u00eda humana, e a cal \u00e1 s\u00faa vez poder\u00eda ser descrita en termos de qu\u00edmica e f\u00edsica. O suceso hist\u00f3rico foi reducido a un evento f\u00edsico. Iso poder\u00eda implicar que o suceso hist\u00f3rico non existe f\u00f3ra do suceso f\u00edsico, negando a existencia dun fen\u00f3meno emerxente.\nDaniel Dennett inventou o termo \"greedy reductionism\" (reducionismo ganancioso) para describir o presuposto de que tal reducionismo era pos\u00edbel. El afirma que \u00e9 apenas \"ciencia mala\", buscar atopar explicaci\u00f3ns que son apelativas ou elocuentes, m\u00e1is do que aquelas que est\u00e1n en uso en predicir un fen\u00f3meno natural.\nOs argumentos contra o \"reducionismo ganancioso\" soste\u00f1en que, en certos sistemas, hai m\u00e1is informaci\u00f3n da que se pode obter analizando s\u00f3 as s\u00faas partes individualmente; \u00e9 como se tiv\u00e9semos pezas dun puzzle que, cando est\u00e1n xuntas, mostran algo inesperado e complexo, como certos patr\u00f3ns repetitivos (fractais) ou comportamentos inusitados (atractores estra\u00f1os). Como exemplos incl\u00faense compo\u00f1entes que conte\u00f1en ligaz\u00f3ns estra\u00f1as, organizaci\u00f3n. A an\u00e1lise de tales sistemas necesariamente destr\u00fae informaci\u00f3n, xa que o observador ten de seleccionar unha mostra do sistema que poida ser na mellor das hip\u00f3teses parcialmente representativas. A teor\u00eda da informaci\u00f3n pode usarse para calcular a magnitude de informaci\u00f3n perdida e \u00e9 unha das t\u00e9cnicas aplicadas pola teor\u00eda do caos.\nA xustificaci\u00f3n de afirmaci\u00f3ns cient\u00edficas.\nAs m\u00e1is poderosas afirmaci\u00f3ns en ciencia son aquelas con m\u00e1is amplas aplicaci\u00f3ns, A terceira lei de Newton \u2014 \"para cada acci\u00f3n hai unha reacci\u00f3n igual e en sentido contrario\" \u2014 \u00e9 unha afirmaci\u00f3n poderosa porque se aplica a cada acci\u00f3n, en calquera lugar, e en calquera tempo.\nPor\u00e9n non \u00e9 pos\u00edbel para os cient\u00edficos testar cada incidencia dunha acci\u00f3n, e atopar unha reacci\u00f3n. Como, ent\u00f3n, poden eles afirmar que a Terceira Lei \u00e9 en todos os sentidos verdadeira? Eles levan, \u00e9 claro, testado moitas, moitas acci\u00f3ns, e en cada unha foron capaces de atopar a reacci\u00f3n correspondente. A\u00ednda as\u00ed non poderemos ter certeza que cando a testarmos a pr\u00f3xima vez se confirmar\u00e1 de novo.\nInduci\u00f3n.\nUnha soluci\u00f3n para ese problema est\u00e1 en confiar na noci\u00f3n de induci\u00f3n. O raciocinio indutivo mant\u00e9n que se unha situaci\u00f3n se sustenta en todos os casos \"observados\", ent\u00f3n a situaci\u00f3n se sustenta en \"todos\" os casos. Ent\u00f3n despois de completar unha serie de experimentos que soportan a Terceira Lei, est\u00e1 xustificado manter que a lei se sustente en todos os casos.\nExplicar o porqu\u00e9 da induci\u00f3n comunmente funciona ten sido un tanto problem\u00e1tico. Non se pode usar deduci\u00f3n, o proceso usual de se mover loxicamente da premisa \u00e1 conclusi\u00f3n, porque non hai un simple siloxismo que permite tal movemento. Non importa cantas veces os bi\u00f3logos do s\u00e9culo XVII observaron cisnes brancos, e en cantas diferentes localizaci\u00f3ns, non hai ningunha v\u00eda dedutiva que leve \u00e1 conclusi\u00f3n de que todos os cisnes son brancos. Isto \u00e9 as\u00ed tam\u00e9n, ou a conclusi\u00f3n ser\u00eda errada, como se tornou m\u00e1is tarde. Similarmente, \u00e9 ao menos pos\u00edbel que unha observaci\u00f3n feita ma\u00f1\u00e1 que mostre unha ocasi\u00f3n en que unha acci\u00f3n non se acompa\u00f1a por unha reacci\u00f3n; o mesmo \u00e9 verdade para calquera lei cient\u00edfica.\nUnha resposta foi a de concibir unha forma diferente de argumento racional, unha que non conf\u00ede en deduci\u00f3n. A deduci\u00f3n permite a algu\u00e9n formular unha verdade espec\u00edfica desde unha verdade xeral: todos os corvos son negros; isto \u00e9 un corvo; ent\u00f3n \u00e9 negro. A induci\u00f3n soamente permite algu\u00e9n a formular a probabilidade da verdade dunha serie de observaci\u00f3ns espec\u00edficas: isto \u00e9 un corvo e \u00e9 negro; isto \u00e9 un corvo e \u00e9 negro; ent\u00f3n a nosa mostra de corvos demostran que corvos son negros;\nO problema da induci\u00f3n \u00e9 un dos consider\u00e1beis debates e de importancia na filosof\u00eda da ciencia: a induci\u00f3n pode ser xustificada con certeza, e se for, como?\nFalseabilidade.\nOutra forma de usar a l\u00f3xica para xustificar afirmaci\u00f3ns cient\u00edficas, discutida formalmente por Karl Popper por primeira vez, \u00e9 a Falseabilidade. Ese principio afirma que, para ser \u00fatil (ou mesmo completamente cient\u00edfica), unha afirmaci\u00f3n cient\u00edfica (\"feito\", teor\u00eda, \"lei\", principio etc.) ten de ser falsific\u00e1bel, isto \u00e9, capaz de probarse como errada. Sen esa propiedade, ser\u00eda dif\u00edcil (se non impos\u00edbel) testar a afirmaci\u00f3n cient\u00edfica contra a evidencia. A meta da falsificaci\u00f3n \u00e9 reintroducir o raciocinio dedutivo dentro do debate. Non \u00e9 pos\u00edbel deducir unha afirmaci\u00f3n xeral dunha serie de afirmaci\u00f3ns espec\u00edficas, mais \u00e9 pos\u00edbel para unha afirmaci\u00f3n espec\u00edfica probar que unha afirmaci\u00f3n xeral \u00e9 falsa. Atopar un cisne negro pode ser suficiente para mostrar que a afirmaci\u00f3n xeral de que \"todos os cisnes son brancos\" \u00e9 falsa.\nA falseabilidade ordenadamente escapa do problema da induci\u00f3n, porque ela non fai uso do raciocinio indutivo. Con todo, introduce as s\u00faas propias dificultades. Cando unha aparente falsificaci\u00f3n ocorre, sempre \u00e9 pos\u00edbel inserir un engadido a unha teor\u00eda que a far\u00e1 desfalsificada. Ent\u00f3n, por exemplo, os ornit\u00f3logos poder\u00edan simplemente ter argumentado que o gran paxaro negro atopado na Australia non era un membro do x\u00e9nero \"Cygnus\", mais dalg\u00fan outro, ou talvez alg\u00fan novo.\nO problema co falsificacionismo \u00e9 que teor\u00edas cient\u00edficas son simplemente nunca falsificabeis. Isto \u00e9, sempre \u00e9 pos\u00edbel engadirlle hip\u00f3teses \"ad hoc\" a unha teor\u00eda para salvala da falsificaci\u00f3n. Fica ent\u00f3n inclu\u00eddo un xulgamento de valor no rexeitamento de calquera teor\u00eda.\nCoherentismo.\nAmbas induci\u00f3n e falsificaci\u00f3n tentan xustificar as afirmaci\u00f3ns cient\u00edficas por referencia a outras afirmaci\u00f3ns cient\u00edficas. Ambas tentan evitar o problema do criterio, no cal calquera xustificaci\u00f3n precisa ser \u00e1 s\u00faa vez xustificada, resultando nunha regresi\u00f3n infinita. O argumento da regresi\u00f3n ten sido usado para xustificar un modo de sa\u00edr da regresi\u00f3n infinita, o fundamentalismo. Este postula que hai algunhas afirmaci\u00f3ns b\u00e1sicas que non requiren xustificaci\u00f3n. Ambas induci\u00f3n e falsificaci\u00f3n son formas de fundamentalismo en tanto que conf\u00edan en afirmaci\u00f3ns b\u00e1sicas que derivan directamente de observaci\u00f3ns.\nO modo no que as afirmaci\u00f3ns b\u00e1sicas se derivan da observaci\u00f3n complica o problema. A observaci\u00f3n \u00e9 un acto cognitivo; isto \u00e9, est\u00e1 a cargo de nosa comprensi\u00f3n existente, noso conxunto de crenzas. Unha observaci\u00f3n dun tr\u00e1nsito de Venus require unha ampla extensi\u00f3n de crenzas auxiliares, como aquelas que describen a \u00f3ptica dos telescopios, a mec\u00e1nica da montaxe dos telescopios, e un entendemento de mec\u00e1nica celeste. Ao primeiro sinal, a observaci\u00f3n non parece ser \"b\u00e1sica\".\nO coherentismo ofrece unha alternativa ao afirmalas por seren partes dun sistema coherente. No caso da ciencia, o sistema usualmente t\u00f3mase como se fose o conxunto completo de crenzas dun individuo ou da comunidade de cient\u00edficos. W. V. Quine argumentou un concepto coherentista para ciencia. Unha observaci\u00f3n do tr\u00e1nsito de Venus xustif\u00edcase por ser coherente coas nosas crenzas sobre \u00f3ptica, montaxe de telescopios e mec\u00e1nica celeste. Onde esta observaci\u00f3n est\u00e1 nas probabilidades de que unha desas crenzas auxiliares ser\u00e1 requiridas para quitar a contradici\u00f3n.\nA navalla de Occam.\nA navalla de Occam, ou de Ockham, \u00e9 outra not\u00e1bel lapidadora na filosof\u00eda da ciencia. William de Ockham suxeriu que se debe optar pola explicaci\u00f3n m\u00e1is simple do fen\u00f3meno. Non suxire que sexa certa a m\u00e1is simple, sen\u00f3n que a \"m\u00e1is simple\" moitas veces t\u00f3rnase m\u00e1is prob\u00e1bel de ser certa (para entender a natureza do evento despois que aconteceu) en comparaci\u00f3n a outra explicaci\u00f3n \"m\u00e1is complexa\".\nA Navalla de Occam usouse normalmente como regra de eliminaci\u00f3n para escoller de entre hip\u00f3teses igualmente explicativas (isto \u00e9, teor\u00edas cient\u00edficas) sobre un ou m\u00e1is fen\u00f3menos observados.\nPois que xeralmente para cada teor\u00eda existen un infinito n\u00famero de variaci\u00f3ns que son igualmente v\u00e1lidas coa informaci\u00f3n actual, a\u00ednda que pred\u00edn diferentes desenvolvementos nalgunhas circunstancias, a Navalla de Occam est\u00e1 impl\u00edcita en cada instancia da investigaci\u00f3n cient\u00edfica. Como exemplo, considere a famosa teor\u00eda de Newton \"para toda a acci\u00f3n hai unha reacci\u00f3n igual e en sentido contrario\". Unha teor\u00eda alternativa poder\u00eda dicir que \"para toda a acci\u00f3n hai unha reacci\u00f3n igual e en sentido contrario, excepto en 12 de xaneiro de 2055 cando a reacci\u00f3n ter\u00e1 metade da intensidade\". Iso \u00e9 virtualmente unha adici\u00f3n absurda, viola a Navalla de Occam principalmente porque \u00e9 unha adici\u00f3n gratu\u00edta, xunto cunha infinidade doutras teor\u00edas alternativas. Con certeza sen unha regra como a Navalla de Occam xamais haber\u00eda algunha xustificaci\u00f3n filos\u00f3fica ou pr\u00e1ctica para os cient\u00edficos avanzaren calquera teor\u00eda al\u00e9n das s\u00faas infinitas competidoras, e a ciencia non ter\u00eda poder preditivo alg\u00fan.\nAl\u00e9n da Navalla de Occam ser largamente, e filosoficamente comprens\u00edbel, regra de selecci\u00f3n extra-evidencial usada, existen agora novos conceptos matem\u00e1ticos similares baseados na teor\u00eda da informaci\u00f3n que equilibran o poder explicativo coa simplicidade, tales como a inferencia da m\u00ednima extensi\u00f3n da mensaxe.\nFrecuentemente ab\u00fasase da Navalla de Occam e c\u00edtase onde \u00e9 inaplic\u00e1bel. Non di que a contabilizaci\u00f3n m\u00e1is simple te\u00f1a que ser preferida a pesar da s\u00faa incapacidade de explicar resultados an\u00f3malos, excepci\u00f3ns, ou outros fen\u00f3menos en cuesti\u00f3n. O principio da falsificabilidade require que algunha excepci\u00f3n que poida ser reproducida de forma confi\u00e1bel deber\u00eda invalidar a teor\u00eda m\u00e1is simple, e a pr\u00f3xima contabilizaci\u00f3n m\u00e1is simple que pode na verdade incorporar a excepci\u00f3n como parte da teor\u00eda deber\u00eda ent\u00f3n ser aceptada primeiro.\nContabilidade social.\nInfalibilidade cient\u00edfica.\nUnha cuesti\u00f3n cr\u00edtica en ciencia \u00e9, ata que grao o actual corpo do co\u00f1ecemento cient\u00edfico pode tomarse como indicador do que \u00e9 realmente \"verdade\" a respecto do mundo f\u00edsico en que vivimos. A aceptaci\u00f3n do co\u00f1ecemento como se fose absolutamente \"verdadeiro\" e incuestion\u00e1bel (no sentido da teolox\u00eda ou a ideolox\u00eda) ch\u00e1mase cientificismo.\nEntre tanto, \u00e9 com\u00fan para os membros do p\u00fablico xeral teren a visi\u00f3n oposta de ciencia \u2014 moitas persoas leigas consideran que os cient\u00edficos \"est\u00e1n\" facendo afirmaci\u00f3ns infal\u00edbeis. A ciencia serve no proceso de tomada de decisi\u00f3ns por consenso por persoas de diversos puntos de vistas \u00e9ticos e morais ve\u00f1en para concordaren. Nas sociedades seculares e tecnol\u00f3xicas, sen unha concepci\u00f3n m\u00e1is forte de realidade baseada noutros terreos relixiosos ou morais, a ciencia ver a servir como un \u00e1rbitro primario. Iso leva ao abuso do di\u00e1logo cient\u00edfico para fins pol\u00edticos ou comerciais.\nO interese sobre da gran disparidade entre como cient\u00edficos traballan, e de como os seus traballos se perciben, levou a campa\u00f1as p\u00fablicas a educaren as persoas leigas sobre escepticismo cient\u00edfico e o m\u00e9todo cient\u00edfico;\nCr\u00edticas da ciencia.\nPaul Feyerabend argumentou que ningunha descrici\u00f3n de m\u00e9todo cient\u00edfico pode ser abranxente dabondo para incorporar todos os conceptos e m\u00e9todos usados polos cient\u00edficos. Feyerabend obxectou ao m\u00e9todo cient\u00edfico prescritivo nos campos que tal m\u00e9todo poder\u00eda sufocar e barrar o progreso cient\u00edfico. Feyerabend afirmou: \"o \u00fanico principio que non inhibe o progreso \u00e9: \"todo vale\"\".\nRevisi\u00f3n hist\u00f3rica.\nOs precursores.\nPara Arist\u00f3teles (-384 --322) a ciencia era co\u00f1ecemento certo por medio de \"causas\". Esta definici\u00f3n (tendo en conta o amplo concepto de ciencia da antig\u00fcidade, diferente do m\u00e1is restritivo actual) tivo vixencia en Europa occidental durante s\u00e9culos, ata que foi rexeitada pola nova \"filosof\u00eda natural\" que nac\u00eda nos s\u00e9culos XVII e XVIII.\nA influencia sobre o cristianismo que exerceu a recuperaci\u00f3n de Arist\u00f3teles \u00e1 fin do medievo, fixo abrollar o escolasticismo, que lle deu ao mundo a regularidade e uniformidade que necesitaba a ciencia. De xeito que facilitou a ciencia moderna ao soster que o mundo pos\u00fae unha orde e \u00e9 racional, tendo sentido buscar as leis que o rexen.\nRen\u00e9 Descartes (1596 - 1650) pretend\u00eda un co\u00f1ecemento certo baseado na existencia indubid\u00e1bel dun suxeito pensante, e avanzar grazas a ideas claras e distintas. O papel da experiencia quedaba nun segundo plano. Non \u00e9 de estra\u00f1ar que, no eido da ciencia, os racionalistas destacasen en matem\u00e1ticas, como o mesmo Descartes ou como Leibniz, creador xunto con Newton do c\u00e1lculo infinitesimal.\nA corrente filos\u00f3fica iniciada por Francis Bacon (1561 - 1626) propu\u00f1a un co\u00f1ecemento da natureza empirista e inductista. Para elixir entre teor\u00edas rivais non hab\u00eda que recorrer \u00e1 argumentaci\u00f3n, sen\u00f3n realizar un experimento crucial (\"instantia crucis\") que permitise a selecci\u00f3n. David Hume (1711 - 1776), o principal fil\u00f3sofo empirista, subli\u00f1ou a importancia dos \"feitos\" fronte \u00e1s \"interpretaci\u00f3ns\".\nPero o racionalismo e o empirismo cl\u00e1sicos destacaban excesivamente un dos aspectos da ciencia (a racionalidade ou a experiencia) en detrimento do outro. O \"idealismo transcendental\" de Kant (1724 - 1804) tentou unha primeira s\u00edntese de ambos os sistemas na que o \"espazo e o tempo absolutos\" de Newton se converteron en condici\u00f3ns que imp\u00f3n a nosa mente para poder aprehender o mundo externo.\nDentro da tradici\u00f3n empirista Auguste Comte (1798 - 1857) propuxo unha filosof\u00eda, o \"positivismo\", na que a ciencia se reduc\u00eda a relacionar fen\u00f3menos observ\u00e1beis, renunciando ao co\u00f1ecemento de causas. Ernst Mach (1838 - 1916) exerceu, co seu empiriocriticismo, unha grande influencia que preparou o nacemento do C\u00edrculo de Viena. Mach desenvolveu unha filosof\u00eda de orientaci\u00f3n empirista centrada nos conceptos e m\u00e9todos da ciencia. Esta debe estudar s\u00f3 as aparencias (os \"fen\u00f3menos\"), de forma que intentar estudar algo que non se nos presenta directamente aos sentidos \u00e9 facer metaf\u00edsica. Coherente coas s\u00faas ideas filos\u00f3ficas, Mach op\u00faxose ata o final \u00e1 nova teor\u00eda at\u00f3mica, cuxo obxecto \u00e9 inalcanz\u00e1bel \u00e1 experiencia.\nPierre Duhem (1861 - 1916) afirmou que \"toda lei f\u00edsica \u00e9 unha lei aproximada; polo tanto, seguindo a l\u00f3xica estrita, non pode ser nin verdadeira nin falsa; calquera outra lei que represente as mesma experiencias coa mesma aproximaci\u00f3n pode pretender, con tanto dereito como a primeira, o t\u00edtulo de lei verdadeira, ou, para falar m\u00e1is exactamente, de lei acept\u00e1bel\". A\u00ednda as\u00ed, Duhem opinaba que a medida que a ciencia avanza, vaise achegando progresivamente a unha descrici\u00f3n m\u00e1is fiel da natureza.\nA ciencia como produto da l\u00f3xica e a raz\u00f3n.\nA filosof\u00eda anal\u00edtica.\nO positivismo do s\u00e9culo XIX evolucionou cara \u00e1 filosof\u00eda anal\u00edtica, un conxunto de correntes estreitamente emparentadas que foron diferenci\u00e1ndose progresivamente. A corrente dedicada ao estudo da ciencia tomou o nome de positivismo l\u00f3xico, empirismo l\u00f3xico ou, simplemente, neopositivismo. Unha segunda corrente dedicouse fundamentalmente ao estudo da l\u00f3xica e as linguaxes, a filosof\u00eda da linguaxe, onde destacaron Ludwig Wittgenstein (1889 - 1951), Bertrand Russell (1872 - 1970) e Alfred North Whitehead (1861 - 1947).\nAd\u00f3itase considerar que a filosof\u00eda da ciencia acada a s\u00faa idade adulta na d\u00e9cada dos vinte coa aparici\u00f3n do C\u00edrculo de Viena, no que se encadrou un nutrido grupo de fil\u00f3sofos como Rudolf Carnap (1891 - 1970), Otto Neurath (1881 - 1945), Hans Hahn (1879 - 1934), Kurt G\u00f6del (1906 - 1978) ou Willard V. Quine (1908 - 2000). Hans Reichenbach (1891 - 1953) fundou o Grupo ou C\u00edrculo de Berl\u00edn, a imitaci\u00f3n do de Viena.\nO C\u00edrculo de Viena propuxo un modelo de ciencia no que esta procede mediante xeneralizaci\u00f3ns (induci\u00f3n) a partir dos datos. A visi\u00f3n da ciencia do C\u00edrculo de Viena \u00e9 chamada tam\u00e9n Concepci\u00f3n herdada ou Concepci\u00f3n Herdada da Ciencia. A idea central do positivismo e do neopositivismo \u00e9 que a ciencia debe utilizar as teor\u00edas como instrumentos para predicir fen\u00f3menos observables e debe renunciar a buscar explicaci\u00f3ns. A busca de explicaci\u00f3ns \u00e1 funci\u00f3n da metaf\u00edsica, que non \u00e9 ciencia sen\u00f3n palabrer\u00eda carente de significado. As\u00ed, o neopositivismo presenta unha visi\u00f3n instrumentalista da ciencia. De acordo con estas ideas os integrantes do C\u00edrculo defenderon un \"criterio verificacionista de significado\" que agrupaba os enunciados en d\u00faas clases:\nCo progreso da ciencia esta comezou o estudo de campos que est\u00e1n m\u00e1is al\u00e1 da experiencia, como pode ser a f\u00edsica de altas enerx\u00edas ou a f\u00edsica at\u00f3mica. Nesta situaci\u00f3n o criterio empirista de verdade conduciu a moitos problemas, o que levou a diversas matizaci\u00f3ns do mesmo. O verificacionismo estrito acabou sendo abandonado e substitu\u00eddo pola contrastaci\u00f3n entre proposici\u00f3ns e observaci\u00f3ns, o que permite unha confirmaci\u00f3n gradualmente crecente das teor\u00edas.\nA afirmaci\u00f3n introducida polo empirismo de que hai \"datos puros\" (sen ning\u00fan tipo de interpretaci\u00f3n nin elaboraci\u00f3n) e a positivista de que a ciencia debe utilizar unha linguaxe observacional exento de teor\u00eda son especialmente criticadas polos principais fil\u00f3sofos da ciencia desde hai d\u00e9cadas e, na actualidade, o neopositivismo estrito xa non est\u00e1 considerado como viable. Con todo, no seu \u00e9pouca* exerceu un dominio absoluto na filosof\u00eda da ciencia. A s\u00faa influencia foi capital e \u00e9 detectable en moitos fil\u00f3sofos da actualidade.\nO falsacionismo.\nA\u00ednda que Karl Popper (1902 - 1994) tivo nos seus comezos moita relaci\u00f3n cos integrantes do C\u00edrculo de Viena, desde a s\u00faa primeira obra \"A l\u00f3xica da investigaci\u00f3n cient\u00edfica\" (1934) xa se mostrou moi cr\u00edtico con este. Con todo este traballo tivo moi pouca difusi\u00f3n durante anos, e non foi ata principios da d\u00e9cada dos sesenta cando Popper comezou a ser co\u00f1ecido e valorado.\nFronte ao neopositivismo, Popper cualificou a s\u00faa postura de racionalismo cr\u00edtico. A diferenza do C\u00edrculo de Viena, para Popper a ciencia \"non \u00e9 capaz de verificar\" se unha hip\u00f3tese \u00e9 certa, pero si pode demostrar se esta \u00e9 falsa. Por iso non serve a induci\u00f3n, porque por moito que se experimente nunca se poder\u00e1 examinar \"todos\" os casos posibles, e basta cun s\u00f3 contraexemplo para botar por terra unha teor\u00eda. As\u00ed pois, fronte \u00e1 postura verificacionista preponderante ata ese momento en filosof\u00eda da ciencia, Popper prop\u00f3n o falsacionismo. A\u00ednda que Popper era realista non aceptaba a certeza, \u00e9 dicir, nunca se pode saber cando o noso co\u00f1ecemento \u00e9 certo.\nPopper comezou \"describindo\" a ciencia, pero na s\u00faa evoluci\u00f3n filos\u00f3fica acabou sendo \"prescriptivo\" (a\u00ednda que sen chegar ao rigor normativo do C\u00edrculo), recomendando \u00e1 ciencia o m\u00e9todo hipot\u00e9tico dedutivo. \u00c9 dicir, a ciencia non elabora enunciados certos a partir de datos, sen\u00f3n que prop\u00f3n hip\u00f3teses (que a\u00ednda que se baseen na experiencia adoitan ir m\u00e1is al\u00f3 desta e predicir experiencias novas) que logo somete ao filtro experimental para detectar os erros.\nA reacci\u00f3n.\nAta a d\u00e9cada dos sesenta prevaleceran as explicaci\u00f3ns l\u00f3xicas da ciencia. A partir da obra de Thomas Kuhn (1922 - 1996) \"A estrutura das revoluci\u00f3ns cient\u00edficas\" houbo un cambio na perspectiva e empezouse a ter en conta os aspectos hist\u00f3ricos, sociol\u00f3xicos e culturais da ciencia.\nCiencia, historia e revoluci\u00f3n cient\u00edfica.\n\"As estrutura das revoluci\u00f3ns cient\u00edficas\" p\u00f3dese clasificar de \"descritiva\". Apenas dedica espazo a conceptos como verdade ou co\u00f1ecemento, e presenta a ciencia baixo un enfoque hist\u00f3rico e sociol\u00f3xico. As teor\u00edas dominantes baixo as que traballan os cient\u00edficos conforman o que Kuhn chama paradigma. A \"ciencia normal\" \u00e9 o estado habitual da ciencia no que o cient\u00edfico non busca a \"falsaci\u00f3n\" do paradigma, sen\u00f3n que d\u00e1 este por asumido e busca a \"ampliaci\u00f3n\" do mesmo. Se o n\u00famero ou a importancia de problemas non resoltos dentro dun paradigma \u00e9 moi grande, pode sobrevir unha crise e cuestionarse a validez do paradigma. Ent\u00f3n a ciencia pasa ao estado de \"ciencia extraordinaria\" ou \"ciencia revolucionariano que os cient\u00edficos ensaian teor\u00edas novas. Se se acepta un novo paradigma que substit\u00faa ao antigo produciuse unha \"revoluci\u00f3n cient\u00edfica\". As\u00ed \u00e9ntrase nun per\u00edodo novo de ciencia normal no que se intenta co\u00f1ecer todo o alcance do novo paradigma.\nO novo paradigma non se admite por argumentos l\u00f3xicos, polo menos non principalmente. Isto d\u00e9bese a que a visi\u00f3n da natureza que acompa\u00f1a o novo paradigma non pode compararse baixa ning\u00fan elemento com\u00fan \u00f3 do antigo; Kuhn cualifica de inconmensur\u00e1beis ambos paradigmas. O novo paradigma adm\u00edtese de forma xeneralizada cando os cient\u00edficos do antigo paradigma van sendo substitu\u00eddos.\nProgramas de investigaci\u00f3n cient\u00edfica.\nLakatos (1922 - 1974) intentou adaptar o sistema de Popper \u00e1 nova situaci\u00f3n creada por Kuhn. O seu intenci\u00f3n era realizar unha reconstruci\u00f3n racional da historia da ciencia, mostrando que esta progresaba de modo racional. A historia da ciencia mostra que esta non avanza s\u00f3 falseando teor\u00edas con feitos, hai que ter en conta a competencia entre teor\u00edas e a confirmaci\u00f3n de teor\u00edas. Por iso substit\u00fae o falsacionismo inxenuo de Popper por un falsacionismo sofisticado. Na realidade a ciencia non aval\u00eda unha teor\u00eda illada, sen\u00f3n un conxunto delas que conforman o que Lakatos chama programa de investigaci\u00f3n cient\u00edfica. Un programa de investigaci\u00f3n rex\u00e9itase ao completo cando se dispo\u00f1a dun substituto superior, que explique todo o que explicaba o anterior m\u00e1is outros feitos adicionais. Lakatos reco\u00f1ece que a dificultade deste esquema radica en que, na pr\u00e1ctica, pode custar levalos a cabo, ou ata ser inaplicable en programas de investigaci\u00f3n moi complexos.\nPluralismo metodol\u00f3xico.\nPaul K. Feyerabend (1924 - 1994) afirmou que unha metodolox\u00eda cient\u00edfica universalmente v\u00e1lida \u00e9 un contrasentido, que non poden ditarse normas \u00e1 ciencia para o seu desenvolvemento. Criticou acedamente o cientifismo por ser \"castelos no aire\" e como alternativa propuxo un anarquismo epistemol\u00f3xico. Posto que non hai co\u00f1ecementos certos e non se sabe que paradigmas dominar\u00e1n a ciencia do futuro, descartalos agora sup\u00f3n pechar portas ao ma\u00f1\u00e1.\nCorrentes actuais.\n\u00c9 extremadamente complexo (e, posiblemente, a\u00ednda falta algo mais de perspectiva temporal) presentar un panorama completo da filosof\u00eda da ciencia dos \u00faltimos trinta ou trinta e cinco anos. As\u00ed como todos os autores anteriores xa morreron, a maior\u00eda dos que ve\u00f1en a continuaci\u00f3n non. Aqu\u00ed intentarase presentar un bosquexo da gran variedade de enfoques actuais mais tendo en mente que, dentro de poucos anos, algunhas das correntes mencionadas poden pasar ao esquecemento, e que salienten outros pensadores que hoxe en d\u00eda te\u00f1en unha repercusi\u00f3n menor.\nAs\u00ed como anteriormente se pod\u00eda falar do \"m\u00e9todo\" da ciencia, o gran desenvolvemento de moitas disciplinas cient\u00edficas fixo que os fil\u00f3sofos da ciencia comecen a falar de \"os m\u00e9todos\", xa que non \u00e9 posible identificar un m\u00e9todo \u00fanico e universalmente v\u00e1lido. A idea herdada da f\u00edsica cl\u00e1sica de que todo \u00e9 reducible a expresi\u00f3ns matem\u00e1ticas cedeu terreo ante situaci\u00f3ns novas como a Teor\u00eda do caos ou os avances da biolox\u00eda. Doutra banda desapareceron cuesti\u00f3ns que chegaron a cubrir centos de p\u00e1xinas e xeraron grandes controversias. Talvez o caso m\u00e1is flagrante sexa o do problema da demarcaci\u00f3n, centrado na distinci\u00f3n (\"demarcaci\u00f3n\") entre ciencia e outros co\u00f1ecementos non cient\u00edficos. Practicamente o tema desaparece despois de Popper.\nEstruturalistas.\nA parte da coincidencia de nome, o programa estruturalista de reconstruci\u00f3n das teor\u00edas non ten nada que ver co estruturalismo iniciado pola an\u00e1lise ling\u00fc\u00edstica proposta por Saussure. En filosof\u00eda da ciencia o estruturalismo naceu a partir da publicaci\u00f3n en 1971 do libro \"A estrutura l\u00f3xica da f\u00edsica matem\u00e1tica\" (Joseph D. Sneed, 1938) como unha s\u00edntese do aparello formal do racionalismo cr\u00edtico e do empirismo l\u00f3xico coa corrente historicista da ciencia. O estruturalismo foi reelaborado e divulgado por Wolfgang Stegm\u00fcller (1923 - 1991) e C. Ulises Moulines (1946).\nA caracter\u00edstica m\u00e1is destacada destas reconstruci\u00f3ns \u00e9 o seu concepto de teor\u00eda cient\u00edfica como unha estrutura, de a\u00ed o nome desta proposta metodol\u00f3xica. Xunto coas restrici\u00f3ns emp\u00edricas, unha teor\u00eda consta dunha estrutura conceptual e dun \u00e1mbito de aplicaci\u00f3n. Posto que as teor\u00edas non se presentan illadas sen\u00f3n interrelacionadas tam\u00e9n \u00e9 necesario estudar as relaci\u00f3ns entre teor\u00edas, as redes che\u00f3ricas*. Entre estas relaci\u00f3ns atopamos a de reduci\u00f3n, talvez a m\u00e1is destacada polo seu papel na unidade da ciencia. Malia as m\u00faltiples teor\u00edas que poidan coexistir para explicar os mesmos feitos, a unidade ontol\u00f3xica da ciencia pode salvarse se todas elas son redutibles a unha soa teor\u00eda (ou a unhas poucas non inconmensurables entre si). Esta relaci\u00f3n interteor\u00e9tica desempe\u00f1a un papel fundamental, por exemplo, no traballo dos f\u00edsicos na s\u00faa busca Teor\u00eda do todo.\nMoulines prop\u00f3n unha definici\u00f3n recursiva da filosof\u00eda da ciencia como teorizaci\u00f3n sobre teorizaci\u00f3ns, cuxa epistemolox\u00eda non \u00e9 descritiva nin prescritiva, sen\u00f3n interpretativa. As teor\u00edas da ciencia son construci\u00f3ns culturais, mais iso non implica que a filosof\u00eda da ciencia sexa substitu\u00edda por unha sociolox\u00eda da ciencia.\nFilosof\u00eda da ciencia naturalizada.\nPara Ronald N. Giere (1938) o propio estudo da ciencia debe ser tam\u00e9n unha ciencia: \"A \u00fanica filosof\u00eda da ciencia viable \u00e9 un filosof\u00eda da ciencia naturalizada\". Isto \u00e9 as\u00ed porque a filosof\u00eda non disp\u00f3n de ferramentas apropiadas para o estudo da ciencia en profundidade. Giere suxire, pois, un reducionismo no sentido de que para el a \u00fanica racionalidade lex\u00edtima \u00e9 a da ciencia. Prop\u00f3n o seu punto de vista como o inicio dunha disciplina nova, unha epistemolox\u00eda naturalista e evolucionista, que substituir\u00e1 \u00e1 filosof\u00eda da ciencia actual.\nLarry Laudan (1941) prop\u00f3n substitu\u00edr o que el denomina modelo xer\u00e1rquico de toma de decisi\u00f3ns polo modelo reticulado de xustificaci\u00f3n. No modelo xer\u00e1rquico os obxectivos da ciencia determinan os m\u00e9todos que se utilizar\u00e1n, e estes determinan os resultados e teor\u00edas. No modelo reticulado tense en conta que cada elemento infl\u00fae sobre os outros dous, a xustificaci\u00f3n fl\u00fae en todos os sentidos. Neste modelo o progreso da ciencia est\u00e1 sempre relacionado co cambio de obxectivos, a ciencia carece de obxectivos estables.\nRealismo fronte a empirismo.\nO debate sobre o realismo da ciencia non \u00f3 novo, pero na actualidade inda est\u00e1 aberto. Bas C. Van Fraasen (1941), empirista e un dos principais opo\u00f1entes do realismo, opina que todo o que se require para a aceptaci\u00f3n das teor\u00edas \u00e1 a s\u00faa adecuaci\u00f3n emp\u00edrica. A ciencia debe explicar o observado deduc\u00edndoo de postulados que non necesitan ser verdadeiros m\u00e1is que naqueles puntos que son empiricamente comprobables. Chega a dicir que \"non hai raz\u00f3n para afirmar sequera que existe unha cousa tal como o mundo real\". \u00c9 o empirismo construtivo, para o que o decisivo non \u00e9 o real, sen\u00f3n o observable.\nLaudan e Giere presentan unha postura intermedia entre o realismo e o subxectivismo estritos. Laudan opina que \u00e9 falso que s\u00f3 o realismo explique o \u00e9xito da ciencia. Giere prop\u00f3n que hai ciencias que presentan un alto grao de abstracci\u00f3n, como a mec\u00e1nica cu\u00e1ntica, e utilizan modelos matem\u00e1ticos moi abstractos. Estas teor\u00edas son pouco realistas. As ciencias que estudan fen\u00f3menos naturais moi organizados como a biolox\u00eda molecular utilizan teor\u00edas moi realistas. Por iso non se pode utilizar un criterio uniforme de verdade cient\u00edfica.\nRom Harr\u00e9 (1927) e o seu disc\u00edpulo Roy Bhaskar (1944) desenvolveron o realismo cr\u00edtico, un corpo de pensamento que quere ser o herdeiro da Ilustraci\u00f3n na s\u00faa loita contra os irracionalismos e o racionalismo reducionista. Destacan que o empirismo e o realismo conducen a dous tipos diferentes de investigaci\u00f3n cient\u00edfica. A li\u00f1a empirista busca novas concordancias coa teor\u00eda, mentres que a li\u00f1a realista intenta co\u00f1ecer mellor as causas e os efectos. Isto implica que o realismo \u00e9 m\u00e1is coherente cos co\u00f1ecementos cient\u00edficos actuais.\nDentro da corrente racionalista de oposici\u00f3n ao neopositivismo atopamos a Mario Bunge (1919). Analiza os problemas de diversas epistemolox\u00edas, desde o racionalismo cr\u00edtico popperiano ata o empirismo, o subxectivismo ou o relativismo. Bunge \u00e9 realista cr\u00edtico. Para el a ciencia \u00e9 falibilista (o co\u00f1ecemento do mundo \u00e9 provisional e incerto), pero a realidade existe e \u00e9 obxectiva. Ademais pres\u00e9ntase como materialista , pero para eludir os problemas desta doutrina apostila que se trata dun materialismo emerxentista.\nSociolox\u00eda da ciencia.\nRobert K. Merton (1910 - 2003) consid\u00e9rase o fundador da sociolox\u00eda da ciencia nos anos corenta, logo moi influ\u00eddo polos traballos de Kuhn, 'A estrutura das revoluci\u00f3ns cient\u00edficas', 1962 e 1969. A achega b\u00e1sica para a filosof\u00eda da ciencia foi introducir o termo paradigma como supostos te\u00f3ricos xerais: leis m\u00e1is t\u00e9cnicas nunha comunidade cient\u00edfica determinada, onde un antigo paradigma \u00e9 total ou en parte substitu\u00eddo, denomin\u00e1ndose revoluci\u00f3n cient\u00edfica este proceso e o cambio non \u00e9 de forma acumulativa, sen\u00f3n paradigm\u00e1tico. O cap\u00edtulo IX desenvolve os conceptos. A primeira edici\u00f3n foi ampliada en 1969.\nA primeira sociolox\u00eda distingu\u00eda uns factores internos da propia ciencia (metodolox\u00eda, obxectivos...) que eran independentes doutros factores externos (sociol\u00f3xicos, pol\u00edticos...) non pertencentes \u00e1 ciencia. Pero a sociolox\u00eda da ciencia actual prescinde desta distinci\u00f3n. David Bloor (1913) e Barry Barnes son os principais expo\u00f1entes. Afirman que os cient\u00edficos son persoas que se poden ver tan afectadas polos factores sociol\u00f3xicos que debemos pensar que todas as crenzas son igualmente problem\u00e1ticas.\nBruno Latour (1947) e Steve Woolgar propo\u00f1en un concepto antropol\u00f3xico da ciencia e, xa que logo, o seu estudo por esta disciplina. Consideran que o compo\u00f1ente social do co\u00f1ecemento cient\u00edfico \u00e9 a \u00fanica parte da ciencia suficientemente relevante para a estudar."}
{"id": "11311", "revid": "98629", "url": "https://gl.wikipedia.org/wiki?curid=11311", "title": "M\u00e9todo cient\u00edfico", "text": "O m\u00e9todo cient\u00edfico constit\u00fae o estudo sistem\u00e1tico, controlado, emp\u00edrico e cr\u00edtico de proposici\u00f3ns hipot\u00e9ticas sobre presuntas relaci\u00f3ns entre varios fen\u00f3menos naturais e \u00e9 o mecanismo utilizado nas ciencias experimentais para validar ou invalidar unha teor\u00eda, por medio da experimentaci\u00f3n ou da observaci\u00f3n.\nO m\u00e9todo cient\u00edfico (do grego: -\"\u03bc\u03b5\u03c4\u03ac\" = cara a, \u00f3 longo de- -\"\u03bf\u03b4\u03cc\u03c2\" = cami\u00f1o-; e do lat\u00edn \"scientia\" = \"co\u00f1ecemento\"; cami\u00f1o \u00f3 co\u00f1ecemento) \u00e9 un m\u00e9todo de investigaci\u00f3n usado de xeito principal na produci\u00f3n de co\u00f1ecemento nas ciencias. Para chamarse cient\u00edfico, un m\u00e9todo de investigaci\u00f3n debe basearse no empirismo e na medici\u00f3n, suxeito \u00f3s principios espec\u00edficos das probas de razoamento. O Oxford English Dictionary, di que o m\u00e9todo cient\u00edfico \u00e9: \"un m\u00e9todo ou procedemento que ten caracterizado \u00e1 ciencia natural dende o s\u00e9culo XVII, que consiste na observaci\u00f3n sistem\u00e1tica, medici\u00f3n e experimentaci\u00f3n, e a formulaci\u00f3n, an\u00e1lise e modificaci\u00f3n das hip\u00f3teses.\"\nSegundo James B. Conant, non existe un m\u00e9todo cient\u00edfico. O cient\u00edfico usa m\u00e9todos de definici\u00f3n, m\u00e9todos de clasificaci\u00f3n, m\u00e9todos estad\u00edsticos, m\u00e9todos hipot\u00e9tico-dedutivos, procedementos de medici\u00f3n, ... polo que referirse a un \"\u00fanico\" m\u00e9todo cient\u00edfico \u00e9 referirse \u00f3 conxunto de t\u00e1cticas empregadas para constitu\u00edr o co\u00f1ecemento, suxeitas \u00e1 contorna hist\u00f3rica, e que de xeito eventual poder\u00edan ser outras no futuro. Iso l\u00e9vanos a tentar sistematizar as distintas p\u00f3las no interior do m\u00e9todo cient\u00edfico.\nCaracter\u00edsticas.\nSon dous os piares b\u00e1sicos do m\u00e9todo cient\u00edfico. O primeiro deles \u00e9 a reproducibilidade, \u00e9 dicir, a capacidade de repetir un determinado experimento en calquera lugar e por calquera persoa. Este piar emprega para a s\u00faa pr\u00e1ctica, esencialmente, a comunicaci\u00f3n e a publicidade dos resultados obtidos (por ex. en xeito de artigo cient\u00edfico).\nO segundo piar \u00e9 a falsabilidade. \u00c9 dicir, que toda proposici\u00f3n cient\u00edfica ten que ter a posibilidade de ser falsada. Isto implica que se poidan dese\u00f1ar experimentos que no caso de dar resultados distintos \u00f3s preditos negar\u00edan a hip\u00f3tese posta a proba. A falsabilidade non \u00e9 m\u00e1is que o \"modus tollendo tollens\" do m\u00e9todo hipot\u00e9tico dedutivo experimental.\nNa actualidade os resultados da investigaci\u00f3n cient\u00edfica son publicados en revistas cient\u00edficas especializadas tras cr\u00edticas ou comentarios doutros expertos, correcci\u00f3ns por parte dos autores e a\u00ednda verificaci\u00f3n dos experimentos por outros equipos de investigaci\u00f3n. Asemade, est\u00e1 comezando a ser usual que se publiquen na rede (internet) \u00f3 tempo que nas revistas cient\u00edficas ou exclusivamente.\nHistoria.\nFronte \u00f3s l\u00edmites do azar ou \u00e1 casualidade que en poucas ocasi\u00f3ns prov\u00e9n co\u00f1ecemento ou sabedor\u00eda, -ben co\u00f1ecemento cient\u00edfico, do ben ou, como indica Arist\u00f3teles na s\u00faa \"\u00c9tica a Nic\u00f3maco\", do ben m\u00e1ximo que \u00e9 a felicidade-, Plat\u00f3n e mesmo Arist\u00f3teles advert\u00edan da necesidade de seguir un m\u00e9todo cun conxunto de regras ou axiomas que deb\u00edan levar \u00f3 fin proposto. S\u00f3crates, Plat\u00f3n e Arist\u00f3teles, entre outros grandes fil\u00f3sofos gregos, propuxeron os primeiros m\u00e9todos de razoamento filos\u00f3fico, matem\u00e1tico, l\u00f3xico e t\u00e9cnico.\nMentres durou a \u00e9poca medieval, foron os fil\u00f3sofos, f\u00edsicos, matem\u00e1ticos, astr\u00f3nomos e m\u00e9dicos do mundo isl\u00e1mico os que fixeron s\u00faa, desenvolveron e difundiron a herdanza da filosof\u00eda grega -entre outros Alhazen, Al-Biruni e Avicena-. Tam\u00e9n debe reco\u00f1ecerse \u00f3s que contribu\u00edron \u00e1 difusi\u00f3n de ditos co\u00f1ecementos por Europa; figuras como Roberto Grosseteste e Roger Bacon, coa imprescindible labor da Escola de Tradutores de Toledo.\nPero non foi ata a idade moderna cando se consolidou unha nova Filosof\u00eda Natural. Descartes (1596-1650) no seu Discurso do m\u00e9todo define por primeira vez unhas regras do m\u00e9todo \"para dirixir ben a raz\u00f3n e procurar a verdade nas ciencias\". A\u00ednda con diferenzas notables, foron moitos os que defenderon a necesidade dun m\u00e9todo que permitira a investigaci\u00f3n da verdade.\nDun punto de vista emp\u00edrico ou cient\u00edfico, como agora o entendemos, d\u00e9bese nomear a precursores do m\u00e9todo cient\u00edfico como Leonardo da Vinci (1452-1519), Cop\u00e9rnico (1473-1543), Johannes Kepler (1571-1630) e Galileo (1564-1642), os que aplicaban regras met\u00f3dicas e sistem\u00e1ticas para acadar a verdade. Galileo Galilei contribu\u00edu a reforzar a idea de separar o co\u00f1ecemento cient\u00edfico da autoridade, a tradici\u00f3n e a fe.\nDende a filosof\u00eda e a ciencia -daquela o co\u00f1ecemento a\u00ednda era unitario e non estaba dividido- debemos nomear, ademais de a Ren\u00e9 Descartes, a Francis Bacon (1561-1626) o que consolidou o m\u00e9todo indutivo dando paso \u00f3 empirismo, a Pascal (1623-1662), Spinoza (1632-1677), Locke (1632-1704), Malebranche (1638-1715), Newton (1643-1727), Leibniz (1646-1716), David Hume (1711-1776), Kant (1724-1804) e Hegel (1770-1831).\nA filosof\u00eda reco\u00f1ece moitos m\u00e9todos, entre eles, o m\u00e9todo por definici\u00f3n, demostraci\u00f3n, dial\u00e9ctico, transcendental, intuitivo, fenomenol\u00f3xico, semi\u00f3tico, axiom\u00e1tico, ou o indutivo. A filosof\u00eda da ciencia \u00e9 a que, en conxunto, mellor establece os supostos ontol\u00f3xicos e metodol\u00f3xicos das ciencias, sinalando a s\u00faa evoluci\u00f3n na historia da ciencia e os distintos paradigmas que desenvolve.\nTipolox\u00edas.\nA sistematizaci\u00f3n dos m\u00e9todos cient\u00edficos \u00e9 complexa. Non existe unha \u00fanica clasificaci\u00f3n, nin a\u00ednda que s\u00f3 sexa \u00e1 hora de considerar cantos m\u00e9todos distintos existen. Ademais \u00e9 importante saber que ning\u00fan m\u00e9todo \u00e9 un cami\u00f1o infalible para o co\u00f1ecemento, todos constit\u00faen unha proposta racional para chegar a el.\nDescrici\u00f3ns do m\u00e9todo cient\u00edfico.\nPor proceso ou \"m\u00e9todo cient\u00edfico\" ent\u00e9ndense as pr\u00e1cticas usadas e ratificadas pola comunidade cient\u00edfica como v\u00e1lidas \u00e1 hora de proceder co fin de expo\u00f1er e confirmar as s\u00faas teor\u00edas. As teor\u00edas cient\u00edficas, destinadas a explicar dalg\u00fan xeito os fen\u00f3menos que observamos, poden basearse ou non en experimentos que certifiquen a s\u00faa validez. Mais hai clarexar que s\u00f3 uso de m\u00e9todos experimentais non pode considerarse sin\u00f3nimo do uso do m\u00e9todo cient\u00edfico. Por iso, Francis Bacon puntualizou os pasos do m\u00e9todo cient\u00edfico en xeito:\nAs\u00ed queda definido o m\u00e9todo cient\u00edfico tal e como \u00e9 entendido en xeral, \u00e9 dicir, a representaci\u00f3n social dominante do mesmo. Esta definici\u00f3n corresp\u00f3ndese non obstante s\u00f3 \u00e1 visi\u00f3n da ciencia denominada positivismo na s\u00faa versi\u00f3n m\u00e1is primitiva. Non obstante, \u00e9 evidente que a esixencia da experimentaci\u00f3n \u00e9 imposible de aplicar a \u00e1reas de co\u00f1ecemento como a vulcanolox\u00eda, a astronom\u00eda, a f\u00edsica te\u00f3rica etc\u00e9tera. Neses casos, \u00e9 abondo a observaci\u00f3n dos fen\u00f3menos producidos na natureza, nos que o m\u00e9todo cient\u00edfico \u00fasase no estudo (directo ou indirecto) a partir de modelos m\u00e1is pequenos, ou a partes diste.\nAdemais, existen ciencias non inclu\u00eddas nas ciencias naturais, en particular no caso das ciencias humanas e sociais, nas que os fen\u00f3menos non s\u00f3 non se poden repetir de xeito controlado e artificial (que \u00e9 no que consiste un experimento), sen\u00f3n que son, pola s\u00faa esencia, irrepetibles, por exemplo a historia. De xeito que o concepto de m\u00e9todo cient\u00edfico ten que ser repensado, acheg\u00e1ndose m\u00e1is a unha definici\u00f3n como: \"proceso de co\u00f1ecemento caracterizado polo uso constante e irrestrito da capacidade cr\u00edtica da raz\u00f3n, que procura establecer a explicaci\u00f3n dun fen\u00f3meno co co\u00f1ecido con antelaci\u00f3n, resultando unha explicaci\u00f3n completamente congruente cos datos da observaci\u00f3n\".\nAs\u00ed, por m\u00e9todo ou proceso cient\u00edfico ent\u00e9ndense as pr\u00e1cticas usadas e ratificadas pola comunidade cient\u00edfica como v\u00e1lidas \u00e1 hora de proceder co fin de expo\u00f1er e confirmar as s\u00faas teor\u00edas, como por exemplo os Postulados de Koch para a microbiolox\u00eda. As teor\u00edas cient\u00edficas, destinadas a explicar dalg\u00fan xeito os fen\u00f3menos que observamos, poden fundamentarse ou non en experimentos que certifiquen a s\u00faa validez."}
{"id": "11312", "revid": "101", "url": "https://gl.wikipedia.org/wiki?curid=11312", "title": "OF", "text": ""}
{"id": "11322", "revid": "1505", "url": "https://gl.wikipedia.org/wiki?curid=11322", "title": "C\u00f3digo m\u00e1quina", "text": "C\u00f3digo m\u00e1quina \u00e9 a semi-traduci\u00f3n de \"machine code\" (=c\u00f3digo da m\u00e1quina): unha restra de c\u00f3digos (palabras) que est\u00e1 escrita na linguaxe de m\u00e1quinas e polo tanto que pode ser comprendida directamente pola CPU dunha computadora.\nFormalmente, p\u00f3dese definir o C\u00f3digo m\u00e1quina como o sistema de c\u00f3digos directamente interpretable por un circu\u00edto microprogramable, como a CPU dun ordenador ou o microcontrolador dun aut\u00f3mata (un PLC) . Este c\u00f3digo consta dun conxunto de instruci\u00f3ns que determinan as acci\u00f3ns a ser tomadas pola m\u00e1quina. Un programa de computador consiste nunha cadea destas instruci\u00f3ns de linguaxe de m\u00e1quina (m\u00e1is os datos). Estas instruci\u00f3ns son normalmente executadas en secuencia, con eventuais cambios de fluxo causados polo propio programa ou eventos externos. O c\u00f3digo m\u00e1quina \u00e9 espec\u00edfico de cada m\u00e1quina ou arquitectura da m\u00e1quina, a\u00ednda que o conxunto de instruci\u00f3ns dispo\u00f1ibles poida ser similar entre elas.\nCada palabra ou c\u00f3digo corresp\u00f3ndese cunha instruci\u00f3n que a CPU efect\u00faa fisicamente e ten asignado un n\u00famero. Se a lonxitude destes n\u00fameros nun c\u00f3digo m\u00e1quina dado, no sistema de numeraci\u00f3n binario, \u00e9 de 1 byte, dise que este c\u00f3digo m\u00e1quina \u00e9 un bytecode.\nExemplo.\nNesta captura do DOS co debug aberto p\u00f3dese ver o programa \"v.exe\". \u00c1 esquerda pres\u00e9ntanse os enderezos de memoria (segmento:offset), ao centro o c\u00f3digo en hexadecimal e \u00e1 dereita como ser\u00eda o texto en ASCII (present\u00e1ndose cun \".\" aqueles valores que non corresponden a letras, n\u00fameros ou signos de puntuaci\u00f3n):\n C:\\Utility&gt;debug v.exe\n -d 0 100\n 0E3D:0000 CD 20 FF 9F 00 9A F0 FE-1D F0 4F 03 F0 07 8A 03 . ...O...\n 0E3D:0010 F0 07 17 03 F0 07 DF 07-01 01 01 00 02 FF FF FF ...\n 0E3D:0020 FF FF FF FF FF FF FF FF-FF FF FF FF BD 0D 4C 01 ...L.\n 0E3D:0030 D0 0C 14 00 18 00 3D 0E-FF FF FF FF 00 00 00 00 ...=...\n 0E3D:0040 05 00 00 00 00 00 00 00-00 00 00 00 00 00 00 00 ...\n 0E3D:0050 CD 21 CB 00 00 00 00 00-00 00 00 00 00 20 20 20 .!...\n 0E3D:0060 20 20 20 20 20 20 20 20-00 00 00 00 00 20 20 20 ...\n 0E3D:0070 20 20 20 20 20 20 20 20-00 00 00 00 00 00 00 00 ...\n 0E3D:0080 00 0D 76 2E 65 78 65 0D-44 4F 57 53 5C 73 79 73 ..v.exe.DOWS\\sys\n 0E3D:0090 74 65 6D 33 32 5C 64 6F-73 78 0D 0D 64 61 20 72 tem32\\dosx..da r\n 0E3D:00A0 65 64 65 20 28 63 61 72-72 65 67 61 72 20 61 6E ede (carregar an\n 0E3D:00B0 74 65 73 20 64 6F 20 64-6F 73 78 2E 65 78 65 29 tes do dosx.exe)"}
{"id": "11323", "revid": "98629", "url": "https://gl.wikipedia.org/wiki?curid=11323", "title": "Unidade central de procesamento", "text": "Unha unidade central de procesamento (UCP) ou CPU () \u00e9 un circu\u00edto electr\u00f3nico dunha computadora que leva a cabo as instruci\u00f3ns dun programa inform\u00e1tico realizando as tarefas b\u00e1sicas aritm\u00e9ticas, l\u00f3xicas, de control e de entrada/sa\u00edda especificadas polas instruci\u00f3ns.\nO termo \"CPU\" comezouse a empregar na industria inform\u00e1tica a comezos da d\u00e9cada dos 60, e adoita empregarse tradicionalmente para referirse ao propio procesador e \u00e1 unidade de control, facendo distinci\u00f3n entre estes elementos e outros coma a memoria ou os compo\u00f1entes de entrada/sa\u00edda.\nO formato, dese\u00f1o e posta en funcionamento das CPU foron evolucionando \u00f3 longo da s\u00faa historia, pero o seu funcionamento fundamental segue sendo o mesmo que nos seus comezos. Os dous compo\u00f1entes principais dunha CPU son a unidade aritm\u00e9tico-l\u00f3xica (ALU), que realiza operaci\u00f3ns aritm\u00e9ticas e l\u00f3xicas, e a unidade de control (CU), que extrae, descodifica e executa as instruci\u00f3ns dende a memoria, empregando a ALU cando \u00e9 necesario.\nHistoria.\nAs primeiras CPU foron dese\u00f1adas a medida como parte dun computador m\u00e1is grande, no entanto, este custoso m\u00e9todo de dese\u00f1ar as CPU a medida, por unha aplicaci\u00f3n particular, desapareceu e foi substitu\u00eddo polo desenvolvemento de clases de CPU baratas e estandarizadas adaptadas para diferentes prop\u00f3sitos. Esta estandarizaci\u00f3n empezou na era dos transistores discretos, computadoras centrais, e microcomputadores, e acelerouse rapidamente coa popularizaci\u00f3n do circu\u00edto integrado, este permitiu que sexan dese\u00f1ados e fabricados procesadores m\u00e1is complexos en espazos pequenos. Tanto a miniaturizaci\u00f3n como a estandarizaci\u00f3n das CPU aumentaron a presenza destes dispositivos dixitais na vida moderna moito m\u00e1is al\u00e1 das aplicaci\u00f3ns limitadas de m\u00e1quinas de computaci\u00f3n dedicadas. Os microprocesadores modernos est\u00e1n presentes por todas partes.\nAntes da chegada das m\u00e1quinas parecidas \u00e1s unidades centrais de proceso de hoxe en d\u00eda, os computadores como o ENIAC ti\u00f1an que ser recableados fisicamente antes de executar cada tarefa, por iso foron denominados 'computadores de programa fixo' (\"fixed-program computers\"), dado que ti\u00f1an que ser reconfigurados para poder executar un novo programa. Dado que o termo 'unidade central de proceso' def\u00ednese habitualmente como un dispositivo para a execuci\u00f3n de software (Programa inform\u00e1tico), os primeiros programas que pod\u00edan recibir esta denominaci\u00f3n chegaron cos computadores con programas gravados.\nA idea de almacenar os programas inform\u00e1ticos xa estaba presente nos dese\u00f1os de J. Presper Eckert e John William Mauchly no ENIAC, pero fora descartada para poder finalizar a m\u00e1quina m\u00e1is rapidamente. O 30 de xu\u00f1o de 1945, antes de remtar o ENIAC, o matem\u00e1tico John von Neumann difundiu o documento titulado \"First Draft of a Report on the EDVAC\" (Primeiro borrador dun informe sobre o EDVAC). Neste documento describiu o dese\u00f1o dun computador con programa almacenado que foi completado en agosto de 1949. O EDVAC foi dese\u00f1ado para executar un certo n\u00famero de instruci\u00f3ns de diferentes tipos. Estas instruci\u00f3ns pod\u00edan ser combinados para crear programas \u00fatiles para o funcionamento do EDVAC. De maneira significativa, os programas escritos polo EDVAC foron almacenados na memoria de alta velocidade do ordenador no canto de ser definidos por medio do cableado f\u00edsico no computador. Con isto superouse unha das limitaci\u00f3ns importantes do ENIAC que necesitaba unha gran cantidade de tempo e esforzo para reconfigurar o ordenador para poder executar unha nova tarefa. Co dese\u00f1o de von Neumann o programa, ou software, que executaba o EDVAC pod\u00eda ser cambiado de maneira sinxela cambiando o contido da memoria do computador.\nA pesar de que habitualmente se atrib\u00fae o dese\u00f1o dos programas almacenados no computador a von Neumann debido ao seu dese\u00f1o do EDVAC, antes outros investigadores como Konrad Zuse xa suxeriran e implementaran ideas parecidas. Ademais a denominada arquitectura Harvard do Harvard Mark E, que foi finalizado antes do EDVAC, tam\u00e9n utilizara un dese\u00f1o de programa almacenado utilizando cinta perforada no canto de memoria electr\u00f3nica. A diferenza fundamental entre as arquitecturas de von Neumann e Harvard \u00e9 que a \u00faltima separa o almacenamento e o tratamento das instruci\u00f3ns e os datos, mentres que a primeira utiliza o mesmo espazo de memoria para ambas. A maior\u00eda das unidades centrais de proceso de hoxe en d\u00eda seguen o dese\u00f1o de von Neumann pero tam\u00e9n \u00e9 habitual atopar elementos da arquitectura Harvard.\nComo todos os dispositivos dixitais, as unidades centrais de proceso s\u00f3 poden tratar un n\u00famero limitado de estados e, xa que logo, requiren alg\u00fans elementos de conmutaci\u00f3n para poder diferenciar e cambiar estes estados. Antes do desenvolvemento comercial do transistor os elementos de conmutaci\u00f3n que se utilizaban habitualmente eran os rel\u00e9s e as v\u00e1lvulas de baleiro ou termoi\u00f3nicas. A pesar de que estes dispositivos presentaban vantaxes de velocidade sobre os precedentes, puramente mec\u00e1nicos, eran poucos fiables por diferentes raz\u00f3ns, por exemplo, para realizar un circu\u00edto de l\u00f3xica secuencial en corrente continua con rel\u00e9s era necesario corrixir o problema do cimbreo do contacto. A pesar de que as v\u00e1lvulas termoi\u00f3nicas non sufr\u00edan o problema do cimbreo do contacto, ti\u00f1an que ser quentadas antes de poder chegar a ser totalmente operativas e eventualmente deixaban de funcionar debido \u00e1 pequena contaminaci\u00f3n dos seus c\u00e1todos que se produc\u00eda co funcionamento normal. Cando fallaba a estanqueidade aceler\u00e1base a contaminaci\u00f3n do c\u00e1todo. Cando unha v\u00e1lvula fallaba hab\u00eda que proceder a un diagn\u00f3stico da CPU para localizar o compo\u00f1ente afectado para proceder \u00e1 s\u00faa substituci\u00f3n. En consecuencia, os primeiros computadores electr\u00f3nicos baseados en v\u00e1lvulas termoi\u00f3nicas eran m\u00e1is r\u00e1pidos pero menos fiables que os computadores electromec\u00e1nicos baseados en rel\u00e9s.\nOs computadores constru\u00eddos base\u00e1ndose nas v\u00e1lvulas termoi\u00f3nicas, como o EDVAC, funcionaban unha media de oito horas seguidas sen avar\u00edas, mentres que os computadores baseados en rel\u00e9s, m\u00e1is lentos pero m\u00e1is antigos, como o Harvard Mark I raramente fallaban. Finalmente as CPU baseadas en v\u00e1lvulas de baleiro acabaron para substitu\u00edr as de rel\u00e9s, a pesar dos problemas de fiabilidade, debido \u00e1 diferenza substancial da velocidade de proceso que ofrec\u00edan. A maior\u00eda das primeiras CPU eran s\u00edncronas e traballaban en baixas frecuencias de reloxo en comparaci\u00f3n cos dese\u00f1os da microelectr\u00f3nica actual. As frecuencias do sinal de reloxo de entre 100 quilohertz (kHz) e 4 megahercios (MHz) eran com\u00fans na \u00e9poca e estaban limitadas en gran parte pola velocidade de conmutaci\u00f3n dos dispositivos que utilizaban.\nA expresi\u00f3n \"unidade central de proceso\" \u00e9, en termos xerais, unha descrici\u00f3n dunha certa clase de m\u00e1quinas de l\u00f3xica que poden executar complexos programas de computador. Esta ampla definici\u00f3n pode facilmente ser aplicada a moitos dos primeiros computadores que existiron moito antes que o termo \"CPU\" estivese en amplo uso. Con todo, o termo en si mesmo e o seu acr\u00f3nimo estiveron en uso na industria da inform\u00e1tica como m\u00ednimo desde principios dos anos 1960.\nCPU a base de transistores e circu\u00edtos integrados.\nA complexidade dos dese\u00f1os das CPU foise incrementando a medida que a tecnolox\u00eda permit\u00eda a construci\u00f3n de dispositivos electr\u00f3nicos cada vez m\u00e1is pequenos e fiables. A primeira destas melloras tecnol\u00f3xicas chegou coa aparici\u00f3n do transistor. As CPU transistorizadas das d\u00e9cadas de 1950 e 1960 xa non necesitaban os dispositivos de conmutaci\u00f3n fr\u00e1xiles e pouco fiables como as v\u00e1lvulas de baleiro ou os rel\u00e9s electromec\u00e1nicos. Cos transistores constru\u00edronse CPU sobre un ou varios circu\u00edtos impresos que conti\u00f1an compo\u00f1entes discretos.\nDurante este per\u00edodo apareceu un novo m\u00e9todo de fabricaci\u00f3n de transistores que permit\u00eda crear grupos de transistores sobre material semicondutor ocupando moi pouco espazo, era o nacemento dos circu\u00edtos integrados. Estes dispositivos permit\u00edan a creaci\u00f3n dun gran n\u00famero de transistores nun \u00fanico bloque de material semicondutor (\"die\") ou chip. Ao principio s\u00f3 se fixeron integraci\u00f3ns miniaturizadas de circu\u00edtos moi b\u00e1sicos como as portas l\u00f3xicas de tipos NOR. As CPU baseadas nestes bloques son co\u00f1ecidas habitualmente como dispositivos de \"baixa integraci\u00f3n\" (SSI, nas siglas inglesas de \"small-scale integration\"). Este tipo de circu\u00edtos de 'baixa integraci\u00f3n', como os que foron utilizados nos computadores das naves do programa Apollo, normalmente incorporaban unha decena de transistores en cada bloque. Polo tanto, a construci\u00f3n dunha CPU requir\u00eda a utilizaci\u00f3n de miles de chips, pero a\u00ednda as\u00ed o espazo e a enerx\u00eda requiridos eran moi inferiores que no caso das baseadas en transistores discretos. A medida que avanzaba a tecnolox\u00eda da microelectr\u00f3nica e se incrementaba o n\u00famero de transistores que se pod\u00edan integrar nos circu\u00edtos, foi diminu\u00edndo o n\u00famero de circu\u00edtos integrados necesarios para constru\u00edr unha CPU completa. Os circu\u00edtos de mediana integraci\u00f3n (MSI de \"Medium-scale integration\") tra\u00edan un centenar de transistores mentres que os de grande integraci\u00f3n (LSI de \"Large-scale integration\") xa pod\u00edan chegar aos 10.000.\nEn 1964 IBM presentou a arquitectura System/360 que foi utilizada nunha serie de computadores que pod\u00edan executar os mesmos programas a diferentes velocidades e rendemento. Este feito foi unha novidade significativa dado que ent\u00f3n a maior\u00eda dos computadores, inclu\u00eddos os dun mesmo fabricante, eran incompatibles entre eles. Para facer posible esta mellora IBM utilizou o concepto de microc\u00f3digo que a\u00ednda \u00e9 habitual nas CPU modernas. A arquitectura System/360 chegou a ser tan popular que dominou o mercado dos computadores centrais durante d\u00e9cadas e deixou un legado que contin\u00faa sendo utilizado en computadores modernos como a serie System z (2000) de IBM. O mesmo ano 1964, Digital Equipment Corporation (DEC) presentou outro computador que tivo unha grande influencia, o PDP-8, destinado ao mercado dos computadores cient\u00edficos e de investigaci\u00f3n. M\u00e1is tarde DEC presentar\u00eda a li\u00f1a PDP-11, que chegou a ser moi popular, e que orixinalmente se baseaba en circu\u00edtos de baixa integraci\u00f3n pero que pasou a utilizar compo\u00f1entes de grande integraci\u00f3n cando estiveron ao alcance. En contraste cos seus predecesores baseados en circu\u00edtos de baixa e mediana integraci\u00f3n, o primeiro desenvolvemento do PDP-11 que utilizaba compo\u00f1entes de grande integraci\u00f3n tra\u00eda unha CPU s\u00f3 baseada en catro circu\u00edtos integrados.\nOs computadores baseados en transistores presentaban moitas vantaxes respecto dos seus predecesores, ademais da mellor fiabilidade e o menor consumo de enerx\u00eda, os transistores permitiron que as CPU puidesen funcionar a velocidades moito m\u00e1is elevadas grazas ao feito que o tempo de conmutaci\u00f3n dun transistor \u00e9 a\u00ednda m\u00e1is pequeno que o das v\u00e1lvulas de baleiro ou os rel\u00e9s. Grazas a estes dous elementos, o incremento da fiabilidade e o enorme incremento da velocidade de conmutaci\u00f3n, a frecuencia de reloxo das CPU incrementouse ata chegar a lograr decenas de megahertzs. Mentres a utilizaci\u00f3n dos transistores e os circu\u00edtos integrados fac\u00edase habitual, empezouse a experimentar en novos dese\u00f1os de alto rendemento como o SIMD (\"Single Instruction Multiple Data\") utilizado nos procesadores vectoriais. Estes modelos experimentais levar\u00edan ao desenvolvemento dos Supercomputadorasupercomputadores como os fabricados pola empresa Cray Inc.\nMicroprocesadores.\nA aparici\u00f3n dos microprocesadores na d\u00e9cada de 1970 afectou de maneira significativa aos dese\u00f1os e a introduci\u00f3n das CPU. Desde a introduci\u00f3n en 1970 do primeiro microprocesador, o Intel 4004, e o primeiro que se utilizou de maneira habitual nas CPU, o Intel 8080 no 1974, a introduci\u00f3n de CPU base\u00e1ndose en microprocesadores substitu\u00edu case de maneira completa todos os outros m\u00e9todos alternativos. Os fabricantes de miniordenadores e computadores centrais daquela \u00e9poca adoptaron os seus propios programas de desenvolvemento dos seus propios circu\u00edtos integrados para actualizar as s\u00faas antigas arquitecturas e produciron microprocesadores cun xogo de instruci\u00f3ns que aseguraban a compatibilidade co software dos seus modelos antigos.\nAs anteriores xeraci\u00f3ns de CPU foran desenvolvidas como un conxunto de compo\u00f1entes discretos e numerosos circu\u00edtos integrados sobre un ou m\u00e1is circu\u00edtos impresos. Pola s\u00faa banda, os microprocesadores son constru\u00eddos cun pequeno n\u00famero de circu\u00edtos integrados, habitualmente un s\u00f3, cun nivel moi alto de integraci\u00f3n (VLSI de \"Very Large Scale Integration\"). O tama\u00f1o reducido das CPU \u00e9 o resultado de seren desenvolvidas sobre un \u00fanico bloque de material semicondutor (\"die\"), de forma que o factor de forma comporta un tempo de conmutaci\u00f3n m\u00e1is pequeno ao mesmo tempo que dimin\u00fae a capacidade parasita das portas.\nIsto permitiu aos microprocesadores s\u00edncronos ter frecuencias de reloxo desde varias decenas de megahertzs ata varios xigahertzs. De maneira adicional, a medida que a evoluci\u00f3n da tecnolox\u00eda permitiu a construci\u00f3n de transistores de tama\u00f1o extremadamente pequeno sobre un circu\u00edto integrado, a complexidade e o n\u00famero de transistores que cont\u00e9n unha CPU incrementouse exponencialmente. Esta tendencia \u00e9 descrita pola lei de Moore, que demostrou ser bastante certeira nas s\u00faas predici\u00f3ns sobre o crecemento da complexidade das CPU e outros tipos de circu\u00edtos integrados.\nMentres que a complexidade, o tama\u00f1o, a construci\u00f3n e a forma xeral das CPU cambiou drasticamente durante o \u00faltimos sesenta anos, hai que remarcar que o dese\u00f1o de base e a funci\u00f3n non cambiaron demasiado. Case todas as CPU actuais poden ser descritas de maneira coidadosa como m\u00e1quinas con programa almacenado de von Neumann. Mentres que a lei de Moore, citada m\u00e1is arriba, contin\u00faa sendo v\u00e1lida empezaron a xurdir cuesti\u00f3ns ao redor dos l\u00edmites dos circu\u00edtos integrados de transistores. A extrema miniaturizaci\u00f3n das portas electr\u00f3nicas fixo que alg\u00fans efectos antes desprezables, se volvan cada vez m\u00e1is importantes, son exemplos a electromigraci\u00f3n (a degradaci\u00f3n progresiva das interconexi\u00f3ns met\u00e1licas que comporta unha perda da fiabilidade dos circu\u00edtos integrados) e as correntes de escape (que son os responsables dun sobreconsumo de enerx\u00eda el\u00e9ctrica). Estes novos problemas son, entre moitos outros, alg\u00fans dos factores que trouxeron aos investigadores en busca de novas tecnolox\u00edas como a computaci\u00f3n cu\u00e1ntica ao mesmo tempo que se avanza na utilizaci\u00f3n da computaci\u00f3n paralela e outros m\u00e9todos que expanden a utilizaci\u00f3n do modelo cl\u00e1sico de von Neumann.\nOs recentes procesadores multi n\u00facleo comportan a presenza de varios n\u00facleos dentro dun s\u00f3 circu\u00edto integrado, a s\u00faa eficacia depende moito da topolox\u00eda da interconexi\u00f3n entre os n\u00facleos. Algunhas novas aproximaci\u00f3ns como a superposici\u00f3n da memoria (\"memory stacking\") est\u00e1n en estudo e ter\u00edan que conducir a unha mellora do rendemento. As previsi\u00f3ns baseadas na tendencia dos \u00faltimos 10 anos indicar\u00edan que os procesadores ter\u00edan que lograr o petaflop ao redor do ano 2010 nos servidores e cara ao 2012 nos computadores persoais. O supercomputador militar IBM Roadrunner foi o primeiro en pasar esta barreira en xu\u00f1o de 2008 e pouco m\u00e1is tarde, en novembro do mesmo ano, o supercomputador Jaguar de Cray Inc. tam\u00e9n o fixo.\nElementos.\nOs microprocesadores modernos est\u00e1n integrados por mill\u00f3ns de transistores e outros compo\u00f1entes empaquetados nunha c\u00e1psula de tama\u00f1o variable segundo as necesidades da aplicaci\u00f3n da CPU e que van actualmente desde o tama\u00f1o dunha lentella ata o de case unha galleta. \nAs partes l\u00f3xicas que compo\u00f1en un microprocesador son, entre outras:\nUnidade aritm\u00e9tico-l\u00f3xica.\na UAL ou ALU, \"A\"rithmetic \"L\"ogical \"U\"nit, en ingl\u00e9s, realiza unha operaci\u00f3n segundo o opcode (\"operation code\") indicado pola Unidade de Control. Esta operaci\u00f3n pode ser aritm\u00e9tica (suma, resta, divisi\u00f3n, multiplicaci\u00f3n), l\u00f3xica (AND, OR, XOR...), ou un desprazamento dos bits da variable (\"shift\").\nUnidade de control.\nUnidade inclu\u00edda na CPU encargada de ler as instruci\u00f3ns m\u00e1quina gardadas na memoria principal e de xerar os sinais de control necesarios para controlar e coordinar o resto das unidades funcionais dun computador co prop\u00f3sito de executar as instruci\u00f3ns lidas.\nRexistros.\nSon pequenas unidades que almacenan datos do procesador, a capacidade dos rexistros ser\u00e1 depende da arquitectura. Por exemplo en arquitecturas de 64 bits, os rexistros son de 64 bits, en procesadores Pentium, son de 32 bits, e en microcontroladores, adoitan ser de 8 bits. P\u00f3dense desenvolver con flip-flops ou, actualmente, con ficheiros de rexistros (\"Static RAM\").\nMemoria cach\u00e9.\nComo o acceso a memoria principal \u00e9 moi lento en comparaci\u00f3n coas velocidades do procesador, en procesadores con maiores prestaci\u00f3ns ad\u00f3itase a usar unha memoria a medio cami\u00f1o que mant\u00e9n unha copia dos datos de memoria principal, chamada memoria cach\u00e9, para suavizar esta diferenza de velocidades.\nCaracter\u00edsticas.\nA UCP dota ao computador da s\u00faa capacidade m\u00e1is fundamental, a capacidade de programalo, e \u00e9 un dos compo\u00f1entes absolutamente necesarios para montar calquera computador xunto cos \"portos\" de entrada e sa\u00edda. Unha UCP pode estar integrada nun sistema como foi o caso dos primeiros computadores ou nun s\u00f3 chip, e se \u00e9 as\u00ed denom\u00ednase microprocesador. A primeiros dos anos 70 os microprocesadores cada vez foron m\u00e1is complexos e aos poucos substitu\u00edron o resto de dese\u00f1os que usaban varios chips facendo que hoxe en d\u00eda o termo procesador ou UCP \u00fasense habitualmente para referirnos a calquera microprocesador.\nA forma e de dese\u00f1o das UCP variaron drasticamente ao longo dos anos pero as caracter\u00edsticas b\u00e1sicas do funcionamento non o fixeron tanto.\nAs antigas UCP eran montadas en computadores dun s\u00f3 prop\u00f3sito (por exemplo unha m\u00e1quina expendedora de bebidas) isto fac\u00eda que hab\u00eda que dese\u00f1ar unha UCP espec\u00edfica para cada tipo de tarefa encarecendo moito o custo, m\u00e1is adiante conseguir\u00edase fabricar UCPs preparadas para executar m\u00e1is dun programa sendo o primeiro paso para chegar ao que hoxe co\u00f1ecemos como ordenador persoal (PC). Coa expansi\u00f3n dos transistores CMOS e o uso dos circu\u00edtos integrados chegou a estandarizaci\u00f3n na fabricaci\u00f3n das UCP. As\u00ed, o circu\u00edto integrado permitiu ir aumentando a complexidade dos microprocesadores continuamente (seguindo a lei de Moore) ata conseguir dese\u00f1alos en pequenos espazos de s\u00f3 uns mil\u00edmetros. A miniaturizaci\u00f3n e estandarizaci\u00f3n das UCPs incrementou a presenza de dispositivos dixitais na vida moderna lonxe das limitadas aplicaci\u00f3ns das primeiras UCP. Os microprocesadores modernos aparecen en case calquera dispositivo, desde autom\u00f3biles a computadores pasando por tel\u00e9fonos m\u00f3biles, reprodutores de m\u00fasica port\u00e1tiles ou xoguetes para os nenos por exemplo.\nOs investigadores est\u00e1n a estudar novos m\u00e9todos de computaci\u00f3n como a computaci\u00f3n cu\u00e1ntica, a ampliaci\u00f3n do paralelismo, e outros m\u00e1is.\nRendemento.\nO rendemento ou velocidade dunha CPU depende entre outros factores da frecuencia do reloxo e das instruci\u00f3ns por reloxo (IPC), que no seu conxunto determinan as instruci\u00f3ns por segundo (IPS) que pode executar a CPU. Debido a diversos factores que poden alterar a frecuencia de execuci\u00f3n de instruci\u00f3ns, existen varias probas estandarizadas, chamadas \"benchmarks\", que usan aplicaci\u00f3ns de ampla difusi\u00f3n para medir e comparar o rendemento efectivo das CPU.\nA mellora no rendemento dos procesadores ac\u00e1dase habitualmente empregando procesadores multin\u00facleo, que esencialmente xuntan dous ou m\u00e1is procesadores individuais (n\u00facleos) nun s\u00f3 circu\u00edto integrado. Idealmente, un procesador de dobre n\u00facleo deber\u00eda ser o dobre de r\u00e1pido que un dun s\u00f3 n\u00facleo, pero na pr\u00e1ctica a mellora no rendemento \u00e9 menor, do rango do 50%, debido a algoritmos imperfectos e limitaci\u00f3ns na posta en funcionamento.\nPor mor de diversas capacidades espec\u00edficas das CPU modernas, como o hyper-threading e o uncore, que axudan no repartimento de recursos e mellora de utilizaci\u00f3n das CPU, a monitorizaci\u00f3n do rendemento faise cada vez m\u00e1is complicada. Como resposta a este problema, algunhas CPU introducen l\u00f3xica de hardware adicional que monitoriza o uso real de varias das s\u00faas partes e prov\u00e9 de contadores accesibles para o software, como por exemplo a tecnolox\u00eda \"Performance Counter Monitor\" de Intel."}
{"id": "11324", "revid": "89787", "url": "https://gl.wikipedia.org/wiki?curid=11324", "title": "Alfonso \u00c1lvarez C\u00e1ccamo", "text": "Alfonso \u00c1lvarez C\u00e1ccamo, nado en Vigo o 23 de outubro de 1952, \u00e9 un escritor e profesor galego.\nTraxectoria.\nFillo de Xos\u00e9 Mar\u00eda \u00c1lvarez Bl\u00e1zquez (de quen traduciu d\u00faas obras ao galego) e irm\u00e1n de Berta, Xose Mar\u00eda e Celso \u00c1lvarez C\u00e1ccamo, fixo estudos de Filosof\u00eda e Maxisterio. Exerceu de profesor en Panx\u00f3n (Nigr\u00e1n) ata a s\u00faa xubilaci\u00f3n en 2011. \u00c9 membro da Fundaci\u00f3n \u00c1lvaro Cunqueiro, da Fundaci\u00f3n In\u00e9s Ollero e do Instituto de Estudos Mi\u00f1oranos. Ten escrito preto de 200 artigos na prensa galega, fundamentalmente no \"Faro de Vigo\" e \"A Nosa Terra\". Participou en diversas exposici\u00f3ns colectivas de pintura. \u00c9 membro do Consello de Redacci\u00f3n da revista humor\u00edstica \"Xo!\" e da revista \"Gallaecia Norte-Sur\".\nIniciou a s\u00faa obra literaria con textos destinados ao p\u00fablico infantil. A s\u00faa obra narrativa ten recibido m\u00faltiples premios como o Premio de Novela \"Caf\u00e9 de Catro a Catro\" (1988), Xerais de novela (1990), \"Galaico-Leon\u00e9s de Relatos\" (1990), \"\u00c1lvaro Cunqueiro de Narrativa\" (1993), Manuel Garc\u00eda Barros de novela (1996), Modesto R. Figueiredo (1997) e Manuel Murgu\u00eda de narraci\u00f3ns breves (1998)."}
{"id": "11325", "revid": "22570", "url": "https://gl.wikipedia.org/wiki?curid=11325", "title": "Clase sw", "text": "A expresi\u00f3n clase software apl\u00edcase en orientaci\u00f3n a obxectos a unha entidade, definida por unha serie de atributos e m\u00e9todos, que agrupa a todos os obxectos que comparten tal estrutura de atributos e m\u00e9todos."}
{"id": "11326", "revid": "132", "url": "https://gl.wikipedia.org/wiki?curid=11326", "title": "C\u00f3digo de M\u00e1quina", "text": ""}
{"id": "11327", "revid": "89787", "url": "https://gl.wikipedia.org/wiki?curid=11327", "title": "Xos\u00e9 Mar\u00eda \u00c1lvarez C\u00e1ccamo", "text": "Xos\u00e9 Mar\u00eda \u00c1lvarez C\u00e1ccamo, tam\u00e9n co\u00f1ecido como Pepe C\u00e1ccamo, nado en Vigo o 6 de xullo de 1950, \u00e9 un escritor galego, cr\u00edtico literario e profesor de lingua e literatura.\nTraxectoria.\nEstudou Filolox\u00eda Rom\u00e1nica na Universidade de Santiago de Compostela. Desde 1973 foi profesor de ensino secundario. Reside en Santa Cristina de Cobres, Vilaboa.\nAdemais de poes\u00eda, ten publicados relatos breves, teatro e literatura infantil. A s\u00faa obra traduciuse ao catal\u00e1n, castel\u00e1n, \u00e9uscaro e italiano. Obtivo os premios Esqu\u00edo, Gonz\u00e1lez Garc\u00e9s e Arume e os Premios da Cr\u00edtica de Galiza e de Espa\u00f1a.\nFixo parte do consello editorial das colecci\u00f3ns de Poes\u00eda \"Mogor\" (1976-1980) e \"Pero Meogo\" (1980) e dos consellos de redacci\u00f3n dos suplementos \"Galicia Literaria\" de \"Diario 16 de Galicia\" (1990-1992) e \"Faro das Letras\" de \"Faro de Vigo\" (1993-1996). Entre 1984 e 2002 formou parte do equipo directivo da Asociaci\u00f3n de Escritores en Lingua Galega, da que foi presidente interino tras a dimisi\u00f3n de Carlos Mella (2001) e a elecci\u00f3n de Bernardino Gra\u00f1a (2002), e foi coordenador das s\u00faas revistas \"N\u00f3\" e \"Contempor\u00e1nea\". Foi membro fundador do \"Foro da Cultura\" e de \"Esculca Observatorio para a defensa dos direitos e as liberdades\". Formou parte entre 2003 e 2010 do consello de redacci\u00f3n da revista \"Grial\". Formou parte do colectivo Burla Negra.\nVida persoal.\n\u00c9 fillo de Xos\u00e9 Mar\u00eda \u00c1lvarez Bl\u00e1zquez e mais de Mar\u00eda Luisa C\u00e1ccamo Frieben, e irm\u00e1n de Alfonso, Celso e Berta \u00c1lvarez C\u00e1ccamo."}
{"id": "11328", "revid": "5863", "url": "https://gl.wikipedia.org/wiki?curid=11328", "title": "Francisco \u00c1lvarez de N\u00f3voa", "text": "Francisco \u00c1lvarez de N\u00f3voa y Ferrer, nado en Granada o 11 de xu\u00f1o de 1873 e finado en Ourense o 13 de xu\u00f1o de 1936, foi un xornalista e escritor galego.\nTraxectoria.\nProcedente dunha familia de ascendencia galega, chegou a Ourense en 1892, onde comezou unha intensa actividade nos medios xornal\u00edsticos colaborando en \"La Defensa de Galicia\" e \"El Noticiero\".\nEn 1909 marchou a Lisboa onde abriu un estudio de fotograf\u00eda que trasladou, en 1910, a R\u00edo de Xaneiro, onde participou na vida social e na actividade xornal\u00edstica da comunidade galega. En Buenos Aires fundou con Fortunato Cruces \"La Voz de Galicia\" (1913) e en 1915 volveu a Ourense e iniciou a s\u00faa segunda etapa xornal\u00edstica dirixindo \"El Mi\u00f1o\", \"La Voz P\u00fablica\" e \"El Diario de Orense\".\nA partir de 1925 abandonou a actividade relacionada coa literatura e co xornalismo debido ao veto que lle impuxo a Ditadura de Primo de Rivera ao facerlle escoller entre o seu posto de funcionario da Deputaci\u00f3n e a pr\u00e1ctica xornal\u00edstica.\nEn 1906 foi elixido membro correspondente da Real Academia Galega."}
{"id": "11329", "revid": "1131", "url": "https://gl.wikipedia.org/wiki?curid=11329", "title": "Sabela \u00c1lvarez N\u00fa\u00f1ez", "text": "Sabela \u00c1lvarez N\u00fa\u00f1ez, nada en Lugo en 1954, \u00e9 unha escritora galega e tradutora do castel\u00e1n ao galego de literatura infantil.\nTraxectoria.\n\u00c9 licenciada en Filolox\u00eda Galego-Portuguesa pola Universidade de Santiago de Compostela."}
{"id": "11330", "revid": "56817", "url": "https://gl.wikipedia.org/wiki?curid=11330", "title": "Taumatawhakatangihangakoauauotamateaturipukakapikimaungahoronukupokaiwhenuakitanatahu", "text": "Taumatawhakatangihangakoauauotamateaturipukakapikimaungahoronukupokaiwhenuakitanatahu ou Taumatawhakatangihangakoauauotamateapokaiwhenuakitanatahu (abreviado coloquialmente en Taumata) \u00e9 un outeiro de Nova Zelandia de 305 metros, situado preto da aldea de Porangahau, ao sur da Ba\u00eda de Hawke.\nA traduci\u00f3n do top\u00f3nimo maor\u00ed, un dos m\u00e1is longos do mundo, \u00e9: \"O cumio do outeiro, onde Tamatea, o home cos xeonllos grandes, co\u00f1ecido como o comedor de terra, baixou, subiu e enguliu as monta\u00f1as, mentres tocaba a frauta para a s\u00faa amada\".\nTen o r\u00e9cord Guinness como o top\u00f3nimo en uso m\u00e1is longo do mundo, con 85 letras."}
{"id": "11331", "revid": "56817", "url": "https://gl.wikipedia.org/wiki?curid=11331", "title": "Microprocesador", "text": "Un microprocesador \u00e9 unha \"Unidade Central de Procesamento\" (CPU), composta de transistores miniaturizados e outros elementos circuitais, todo inclu\u00eddo nun \u00fanico circu\u00edto integrado, tam\u00e9n chamado microchip ou chip.\nAta que os microprocesadores chegaron, as CPUs estaban constitu\u00eddas por v\u00e1lvulas de baleiro, que primeiro se substitu\u00edron por transistores individuais e logo por varios circu\u00edtos integrados separados.\nHistoria.\nEntre 1968 e 1970 foi dese\u00f1ado o Central Air Data Computer, un sistema integrado de control de voo. Este sistema empregaba un chipset denominado MP944, que se converteu no primeiro microprocesador da historia.\nEn 1971, tres enxe\u00f1eiros da empresa Intel Corporation crearon o Intel 4004, dese\u00f1ado para a fabricaci\u00f3n de calculadoras de pequenas dimensi\u00f3ns. O primeiro microprocesador en sa\u00edr ao mercado foi o Intel 8008 en 1972, que foi o que comezou unha familia de microprocesadores, entre as que est\u00e1 o Intel 8088, o microprocesador empregado nos IBM PC.\nO Intel 8086 foi un dos primeiros de 16 bits e o primeiro axeitado para a multitarefa dos contornas gr\u00e1ficas de Windows e IBM OS/2.\nFabricantes.\nNa actualidade os procesadores m\u00e1is frecuentes nos ordenadores dom\u00e9sticos son das compa\u00f1\u00edas Intel (Pentium, Celeron, Itanium, Xeon); AMD (Opteron, Athlon, Turion); Via (VIA C7, VIA Eden-N, VIA Eden ESP, VIA C3-N, VIA C3) e IBM nos Macs actuais (Power PC G4 e G5). Outras compa\u00f1\u00edas son Transmeta, Zilog e Motorola..."}
{"id": "11332", "revid": "289", "url": "https://gl.wikipedia.org/wiki?curid=11332", "title": "C\u00f3digo M\u00e1quina", "text": ""}
{"id": "11333", "revid": "26501", "url": "https://gl.wikipedia.org/wiki?curid=11333", "title": "Programa inform\u00e1tico", "text": "Un programa inform\u00e1tico ou aplicaci\u00f3n \u00e9 un conxunto de instruci\u00f3ns que se lle dan a un sistema inform\u00e1tico para realizar un conxunto de tarefas determinado.\nUn programa de ordenador \u00e9 unha lista de instruci\u00f3ns escritas nunha linguaxe de programaci\u00f3n. Todas as linguaxes de programaci\u00f3n consisten en palabras reservadas (parecidas a substantivos e verbos) en ingl\u00e9s, un conxunto de operadores (equivalentes a operadores matem\u00e1ticos como \u201cm\u00e1is\u201d, \u201cmenos\u201d etc.) e un conxunto de funci\u00f3ns e procedementos que realizan tarefas espec\u00edficas tales como imprimir, ler un ficheiro, calcular a ra\u00edz cadrada dun n\u00famero etc.\nEstes elementos comb\u00ednanse en instruci\u00f3ns de acordo coas regras desa linguaxe. Os programas escritos nalgunhas linguaxes de programaci\u00f3n son doadas de ler, xa que as instruci\u00f3ns par\u00e9cense ao ingl\u00e9s, mentres que outras usan moitos s\u00edmbolos, o que dificulta a lectura. Por esta raz\u00f3n, un programa de ordenador ch\u00e1mase c\u00f3digo fonte ou simplemente c\u00f3digo, no que cada instruci\u00f3n m\u00e1ndalle realizar unha tarefa determinada ao computador .\nPara que un computador responda a esas instruci\u00f3ns, hai que transformar o c\u00f3digo fonte en c\u00f3digo lex\u00edbel por m\u00e1quina mediante un compilador, que \u00e9 tam\u00e9n espec\u00edfico desa linguaxe. O compilador converte o ficheiro co c\u00f3digo fonte no que se chama un ficheiro binario (un ficheiro que non cont\u00e9n texto). O ficheiro binario ch\u00e1mase \u00e1s veces un execut\u00e1bel. Outras denominaci\u00f3ns son programa e aplicaci\u00f3n. Cada vez que se lle manda ao ordenador que siga as instruci\u00f3ns que se lle mandan no programa dicimos que o executamos ou que est\u00e1 a correr.\nUn sistema operativo \u00e9 un programa que est\u00e1 a correr continuamente e que xestiona todas as demais aplicaci\u00f3ns que se executan no computador."}
{"id": "11337", "revid": "27155", "url": "https://gl.wikipedia.org/wiki?curid=11337", "title": "Xenoma", "text": "Na moderna biolox\u00eda molecular e na xen\u00e9tica, d\u00e1se o nome de xenoma (pronunciado / \u0283en\u00f3ma /, do grego \u03b3\u03ad\u03bd\u03bf\u03c2, \"genos\", 'raza', 'que xera'), ou ADN nuclear (ADNn), ao conxunto completo de toda a informaci\u00f3n hereditaria dun organismo ou especie con todos os seus xenes e outros elementos non codificantes.\nNormalmente est\u00e1 codificado no ADN, pero en certos tipos de virus no ARN.\nConceptos b\u00e1sicos.\nA introduci\u00f3n do termo \"xenoma\" f\u00edxoa en 1920 Hans Winkler, profesor de bot\u00e1nica da Universidade de Hamburgo, Alema\u00f1a, tomando a ra\u00edz da palabra xene e a terminaci\u00f3n \"-oma\" que aparece noutras palabras como cromosoma ou bioma.\nO estudo das propiedades globais dos xenomas de organismos relacionados denom\u00ednase xen\u00f3mica, que se distingue da xen\u00e9tica, que xeralmente estuda as propiedades dun determinado xene ou grupo de xenes.\nO termo \"xenoma\" pode aplicarse especificamente co significado de xenes e elementos xen\u00e9ticos que se encontran nos cromosomas nucleares (no caso dos eucariotas) polo que equivale a \"xenoma nuclear\" (de a\u00ed o sin\u00f3nimo moitas veces empreagado de \"ADN nuclear\"). Pero pode aplicarse tam\u00e9n ao xenoma contido dentro de org\u00e1nulos con ADN propio como as mitocondrias e cloroplastos, o que ser\u00eda o \"xenoma mitocondrial\" ou \"xenoma do cloroplasto\".\nNos procariotas, como as bacterias, ademais do xenoma contido no seu cromosoma \u00fanico adoitan ter outros ADNs extracromos\u00f3micos adicionais, como poden ser, por exemplo, pl\u00e1smidos e virus integrados, que moitas veces se secuencian tam\u00e9n e estes datos incl\u00faense nos dos seus xenomas.\nCando se secuencia o xenoma dos organismos eucariotas diploides (ou tam\u00e9n poliploides) con reproduci\u00f3n sexual, o que se determina \u00e9 a secuencia dun conxunto completo haploide de cromosomas de modo que incl\u00faa todos os autosomas e os dous cromosomas sexuais. Para facer a secuenciaci\u00f3n do xenoma xeralmente t\u00f3manse e anal\u00edzanse mostras de varios individuos.\nO xenoma humano consta de 3 200 mill\u00f3ns de pares de bases e de 20 000 a 25 000 xenes e miles doutros elementos xen\u00e9ticos como pseudoxenes, transpos\u00f3ns, HERVs, ADN sat\u00e9lite etc.\nSecuenciaci\u00f3n e mapado.\nEn 1976, Walter Fiers na Universidade de Gante (B\u00e9lxica) foi o primeiro que estableceu a secuencia nucleot\u00eddica completa dun xenoma, que era o pequeno xenoma de ARN do virus bacteri\u00f3fago MS2. O seguinte ano, Fred Sanger completou o do fago \u03a6X174, de s\u00f3 5386 pares de bases, que foi o primeiro xenoma de ADN secuenciado. As primeiras secuencias xen\u00f3micas completas con representantes dos 3 dominios da vida foron realizadas a mediados da d\u00e9cada de 1990. O primeiro xenoma bacteriano secuenciado foi o de \"Haemophilus influenzae\", en 1995 polo \"Institute for Genomic Research\". Poucos meses despois, un equipo con direcci\u00f3n europea, que levaba traballando desde mediados da d\u00e9cada de 1980, completou o primeiro xenoma eucari\u00f3tico, de 16 cromosomas do l\u00e9vedo \"Saccharomyces cerevisiae\". Pouco despois, en 1996, rematouse a primeira secuencia xen\u00f3mica dunha arquea, \"Methanococcus jannaschii\", outrra vez polo \"Institute for Genomic Research\".\nO desenvolvemento de novas tecnolox\u00edas fixo moit\u00edsimo m\u00e1is f\u00e1cil, r\u00e1pido e barato a secuenciaci\u00f3n de xenomas, e o n\u00famero de secuencias xen\u00f3micas completas est\u00e1 a crecer rapidamente. Os Institutos Nacionais da Sa\u00fade dos Estados Unidos mante\u00f1en unha das varias bases de datos que hai con informaci\u00f3n xen\u00f3mica. Entre os miles de proxectos de secuenciaci\u00f3n de xenomas completados est\u00e1n o do xenoma do rato, arroz, a planta \"Arabidopsis thaliana\", o peixe globo, e a bacteria \"Esherichia coli\".\nAs novas tecnolox\u00edas de secuenciaci\u00f3n, como a secuenciaci\u00f3n paralela masiva abren a posibilidade non xa de secuenciar os xenomas de especies sen\u00f3n de secuenciar os xenomas persoais de individuos como ferramenta de diagn\u00f3stico, como prop\u00f3n Manteia Predictive Medicine. Un paso importante cara a ese obxectivo foi completar en 2007 o xenoma completo do cient\u00edfico James D. Watson, un dos codescubridores da estrutura do ADN.\nA secuenciaci\u00f3n dun xenoma determina a orde en que est\u00e1n situadas as bases do ADN no xenoma, pero despois hai que facr o mapado, que identifica a situaci\u00f3n dos puntos de referencia principais do xenoma. Un mapa xen\u00f3mico \u00e9 menos detallado que a secuencia xen\u00f3mica pero axuda \u00e1 navegaci\u00f3n polo xenoma. O Proxecto Xenoma Humano tivo cmo obxectivo mapar e secuenciar o xenoma humano. Un paso fundamental neste proxecto foi a publicaci\u00f3n primeiro dun mapa xen\u00f3mico detallado por Jean Weissenbach e o seu equipo de Genoscope de Par\u00eds.\nComposici\u00f3n do xenoma.\nA composici\u00f3n do xenoma describe a composici\u00f3n dos contidos do xenoma haploide, o que incl\u00fae o tama\u00f1o do xenoma, e as proporci\u00f3ns de ADN non repetitivo e repetitivo que presenta en detalle. Comparando as composici\u00f3ns de distintos xenomas, os cient\u00edficos poden comprender mellor a historia evolutiva dun xenoma dado.\nCando se fala sobre a composici\u00f3n dun xenoma, debe distinguirse entre procariotas e eucariotas pola gran diferenza de contido e estrutura que te\u00f1en. Nos procariotas, a maior parte do xenoma (85-90%) \u00e9 ADN non repetitivo, o cal quere dicir que est\u00e1 formado principalmente por ADN codificante, mentres que as rexi\u00f3ns non codificantes ocupan s\u00f3 unha pequena parte. Polo contrario, os eucariotas presentan unha organizaci\u00f2n xen\u00f3mica con intr\u00f3ns e ex\u00f3ns nos xenes que codifican prote\u00ednas; a variaci\u00f3n do contido en ADN repetitivo en eucariotas \u00e9 ademais extremadamente alta. De feito, nos mam\u00edferos e plantas a maior parte do xenoma est\u00e1 composto por ADN repetitivo.\nA maior\u00eda das entidades biol\u00f3xicas que son m\u00e1is complexas que os virus levan material xen\u00e9tico adicional ademais do que forma os seus cromosomas (pl\u00e1smidos, ADN mitocondrial). Nalg\u00fans contextos como a secuenciaci\u00f3n de xenomas de microbios pat\u00f3xenos, ent\u00e9ndese que o \"xenoma\" incl\u00fae tam\u00e9n ese material xen\u00e9tico adicional, como o dos pl\u00e1smidos.\nNos eucariotas \"xenoma\" xeralmente se refire \u00e1 informaci\u00f3n contida nos cromosomas do n\u00facleo celular, sen inclu\u00edr o ADN de mitocondrias e cloroplastos. O ADN mitocondrial forma o \"xenoma mitocondrial\", e o ADN cloropl\u00e1stico denom\u00ednase \"plastoma\".\nTama\u00f1o do xenoma.\nO tama\u00f1o xen\u00f3mico \u00e9 o n\u00famero total de pares de bases de ADN nunha copia dun xenoma haploide. O tama\u00f1o do xenoma est\u00e1 correlacionado positivamente coa complexidade morfol\u00f3xica que presentan os procariotas e os eucariotas inferiores; por\u00e9n, na maior\u00eda dos eucariotas superiores esta correlaci\u00f3n xa non existe. Este fen\u00f3meno indica a enorme influencia que ten o ADN repetitivo nos xenomas dos eucariotas superiores.\nEstanse a facer traballos experimentais sobre xenomas m\u00ednimos, \u00e9 dicir, co n\u00famero m\u00ednimo de xenes con que un organismo pode sobrevivir, en organismos unicelulares e en xenomas animais. O traballo pode facerse \"in vivo\" e \"in silico\" (informaticamente). En \"Mycoplasma genitalium\", unha bacteria cun xenoma m\u00ednimo, atopouse que dos seus 482 xenes codificantes de prote\u00ednas, polo menos 382 eran esenciais para a supervivencia.\nProporci\u00f3n de ADN non repetitivo.\nA proporci\u00f3n de ADN non repetitivo calc\u00falase dividindo a lonxitude do ADN non repetitivo polo tama\u00f1o do xenoma. Os xenes que codifican prote\u00ednas e os que codifican ARNs xeralmente son ADN non repetitivo. Que un xenoma sexa m\u00e1is grande non quere dicir que te\u00f1a m\u00e1is xenes; de feito, a proporci\u00f3n de ADN non repetitivo decrece conforme aumenta o tama\u00f1o do xenoma en eucariotas superiores.\nA proporci\u00f3n de ADN non repetitivo pode variar moito entre especies. Algunhas cepas de \"E. coli\" e outros procariotas s\u00f3 te\u00f1en ADN non repetitivo, e eucariotas como o verme \"C. elegans\" e a mosca \"Drosophila melanogaster\", pos\u00faen m\u00e1is ADN non repetitivo que repetitivo, pero os eucariotas superiores como os vertebrados te\u00f1en m\u00e1is ADN repetitivo que non repetitivo. Nalgunhas plantas e anfibios, a proporci\u00f3n de ADN non repetitivo non \u00e9 maior do 20%, polo que \u00e9 un compo\u00f1ente minoritario.\nProporci\u00f3n de ADN repetitivo.\nHai d\u00faas categor\u00edas de ADN repetitivo no xenoma: as repetici\u00f3ns en t\u00e1ndem e as repetici\u00f3ns intercaladas (ou dispersas).\nRepetici\u00f3ns en t\u00e1ndem.\nAs repetici\u00f3ns en t\u00e1ndem orix\u00ednanse xeralmente por \"escorregamento\" durante a replicaci\u00f3n do ADN, sobrecruzamento desigual e conversi\u00f3n x\u00e9nica. O ADN sat\u00e9lite e os microsat\u00e9lites son formas de repetici\u00f3ns en t\u00e1ndem presentes no xenoma. A\u00ednda que as repetici\u00f3ns en t\u00e1ndem supo\u00f1en unha porci\u00f3n significativa do xenoma, as repetici\u00f3ns m\u00e1is abondosas nos mam\u00edferos son do tipo das repetici\u00f3ns intercaladas.\nRepetici\u00f3ns dispersas.\nAs repetici\u00f3ns dispersas ou intercaladas proceden principalmente de elementos transpo\u00f1ibles (como os transpos\u00f3ns), pero poden inclu\u00edr tam\u00e9n algunhas familias de xenes que codifican prote\u00ednas e pseudoxenes. Estes elementos poden copiarse e integrarse no xenoma noutro lugar distinto do que proceden. Crese que os transpos\u00f3ns son unha forza importante que impulsa a evoluci\u00f3n dos xenomas nos eucariotas superiores. Os elementos transpo\u00f1ibles poden clasificarse en d\u00faas categor\u00edas: os de clase 1 (retrotranspos\u00f3ns) e os de clase 2 (transpos\u00f3ns de ADN).\nRetrotranspos\u00f3ns.\nOs retrotranspos\u00f3n poden ser transcritos a ARN, os cales son despois duplicados en ADN e inseridos noutro sitio do xenoma. Os retrotranspos\u00f3ns poden ser divididos en repetici\u00f3ns terminais longas (LTRs) e repetici\u00f3ns terminais non longas (Non-LTR).\nTranspos\u00f3ns de ADN.\nOs transpos\u00f3ns de ADN m\u00f3vense no xenoma xeralmente polo sistema de \"cortar e pegar\", pero tam\u00e9n se observou a duplicaci\u00f3n. Os elementos transpo\u00f1ibles de clase 2 non utilizan ARN como intermediario e son com\u00fans en bacterias, e tam\u00e9n se atoparon en metazoos.\nEvoluci\u00f3n do xenoma.\nOs xenomas son m\u00e1is que a suma dos xenes dun organismo e te\u00f1en caracter\u00edsticas que poden ser medidas e estudadas sen facer referencia aos detalles de xenes determinados ou dos seus produtos. P\u00f3dense comparar caracter\u00edsticas como n\u00famero de cromosomas (cariotipo), tama\u00f1o do xenoma, orde dos xenes, nesgo no uso dos cod\u00f3ns, e contido GC para determinar cales puideron ser os mecanismos que orixinaron a gran variedade de xenomas que existe hoxe (ver na bibliograf\u00eda adicional Brown 2002; Saccone e Pesole 2003; Benfey e Protopapas 2004; Gibson e Muse 2004; Reese 2004; Gregory 2005).\nA duplicaci\u00f3n de xenes xoga un papel primordial en darlle forma ao xenoma. A duplicaci\u00f3n pode ser desde unha ampliaci\u00f3n de repetici\u00f3ns curtas en t\u00e1ndem, ata a duplicaci\u00f3n dun \"cluster\" de xenes, ou a duplicaci\u00f3n de cromosomas enteiros ou de xenomas enteiros (poliploid\u00eda). Tales duplicaci\u00f3ns son probablemente fundamentais para a creaci\u00f3n de novidades xen\u00e9ticas.\nA transferencia horizontal de xenes pode explicar por que hai tanta semellanza entre pequenas porci\u00f3ns do xenoma de dous organismos que est\u00e1n moi afastados na \u00e1rbore evolutiva. A transferencia horizontal de xenes parece ser moi com\u00fan entre os microbios, pero tam\u00e9n os eucariotas experimentaron este tipo de transferencias desde outros organismos ou desde os xenomas dos seus cloroplastos e mitocondrias aos seus cromosomas nucleares."}
{"id": "11338", "revid": "15490", "url": "https://gl.wikipedia.org/wiki?curid=11338", "title": "Manuel \u00c1lvarez Torneiro", "text": "Manuel \u00c1lvarez Torneiro, nado na Coru\u00f1a o 7 de xullo de 1932 e finado na mesma cidade o 8 de outubro de 2019, foi un xornalista e poeta galego.\nTraxectoria.\nCursou estudos na Escola Superior de Altos Estudos Mercant\u00eds da Coru\u00f1a. Despois de desempe\u00f1ar varios traballos entrou a traballar en \"La Voz de Galicia\". no que botou vinte e cinco anos e, entre outras funci\u00f3ns, levou a cabo un imporante labor como cr\u00edtico literario. Foi un dos fundadores do grupo po\u00e9tico Amanecer nos anos 1950 na Coru\u00f1a e colaborou en diversos libros colectivos e revistas (\"Dorna\", \"Clave Ori\u00f3n\", \"A xanela\", ...). Os ant\u00f3logos sit\u00faano na Xeraci\u00f3n das Festas Minervais, na primeira promoci\u00f3n da poes\u00eda de posguerra: os nados entre 1928 e 1942.\nFoi nomeado membro de honra da Asociaci\u00f3n de Escritores en Lingua Galega en 2011. En 2013 recibiu o Premio Nacional de Poes\u00eda, o primeiro poeta en recibir este premio cun libro en lingua galega."}
{"id": "11339", "revid": "89787", "url": "https://gl.wikipedia.org/wiki?curid=11339", "title": "Xos\u00e9 Alvilares", "text": "Xos\u00e9 Alvilares Moure, nado en Axulfe (Chantada) o 26 de setembro de 1928 e finado en Taboada o 28 de novembro de 2015, foi un sacerdote e escritor galego.\nTraxectoria.\nNaceu na parroquia de San Pedro de Viana, despois de ser consagrado sacerdote foi p\u00e1rroco no Cebreiro (1952-1956), Cartelos (1956-1964) e Amandi (1964-1978) e doutorouse en Teolox\u00eda en Roma. Foi profesor de bacharelato en Lugo. A s\u00faa visi\u00f3n teol\u00f3xica concorda coas teses de renovaci\u00f3n da Igrexa cat\u00f3lica que se defenderon no Concilio Vaticano Segundo."}
{"id": "11341", "revid": "1987", "url": "https://gl.wikipedia.org/wiki?curid=11341", "title": "-240", "text": ""}
{"id": "11342", "revid": "56817", "url": "https://gl.wikipedia.org/wiki?curid=11342", "title": "-250", "text": ""}
{"id": "11345", "revid": "5863", "url": "https://gl.wikipedia.org/wiki?curid=11345", "title": "Vicente Araguas", "text": "Vicente Araguas \u00c1lvarez, nado en Xuvia (Neda) o 24 de setembro de 1950, \u00e9 un m\u00fasico e escritor galego, un dos fundadores en 1968 do grupo Voces Ceibes.\nTraxectoria.\nLicenciouse en Filolox\u00eda Inglesa na facultade de Filosof\u00eda e Letras de Santiago de Compostela, doutor\u00e1ndose o 27 de novembro de 2014 na Universidade da Coru\u00f1a. En 1968 deu os seus primeiros recitais como cantautor, ao tempo que participou nas manifestaci\u00f3ns universitarias que se realizaron nese ano en Santiago de Compostela. No seu primeiro disco (1968) gravou as canci\u00f3ns \"Agora\", \"Poema triste\", \"A cea\" e \"Os corpos\" (texto de Alfredo Conde). No segundo disco (1970) gravou \"O camale\u00f3n\" e \"A L\u00e9o Ferr\u00e9, compa\u00f1eiro\" e participou no disco colectivo \"Cerca de ma\u00f1ana\" (1972). \nParticipou no hist\u00f3rico recital do 26 de abril de 1968 na Facultade de Medicina de Santiago de Compostela, 2000 persoas, con Xavier del Valle, Xerardo Moscoso, Benedicto e Guillermo Rojo. Vicente Araguas interpretou \"Comuni\u00f3n,\" \"A cea\" e \"Eles non sab\u00edan cantar\". Participou na reuni\u00f3n do Hotel Compostela de Santiago na que xorde Voces Ceibes. Tam\u00e9n participou no recital do 1 de decembro de 1968 no cine Capitol de Santiago.\nNo curso 1972-1973 deu clases de lingua castel\u00e1 en Glasgow, e foi al\u00ed onde comezou a escribir os seus primeiros poemas que formar\u00e1n \"Paisaxe de Glasgow\". Desde setembro de 1974 reside en Madrid en Majadahonda.\n\u00c9 profesor em\u00e9rito no centro educativo Logos (en Las Rozas de Madrid). Comparte este labor co de cr\u00edtico literario en \"Leer\" e \"Revista de Libros\" e columnista en \"Diario de Ferrol\", \"La Regi\u00f3n\" e \"El Correo Gallego\". Por esta \u00faltima actividade acadou o Premio Reim\u00f3ndez Portela de Xornalismo. Os seus poemas est\u00e1n en diferentes escolmas de poes\u00eda galega, a \u00faltima, \"Poet\u00edzate\", tendo sido traducido ao italiano por Emilio Coco e Sabrina Lembo, ao catal\u00e1n por Manuel Costa-Pau e ao ingl\u00e9s por Mike Warren-Piper. Acadou igualmente o Premio Patrimonio Musical de Galicia. Dirixe a revista OLGA, de Poes\u00eda Galega en Madrid, fundada por Sabino Torres e comandada por Rafa Y\u00e1\u00f1ez e Manuel Pereira Valc\u00e1rcel. No curso 2017-2018 imparteu un ciclo monogr\u00e1fico na Universidad Complutense sobre \"El adulterio femenino en la novela del XIX\". Ditando no curso 2018-2019, tam\u00e9n na UCM, outro acerca de \"Mayo del 68: la m\u00fasica y la letra\"."}
{"id": "11346", "revid": "1131", "url": "https://gl.wikipedia.org/wiki?curid=11346", "title": "Lobishome", "text": "Un lobishome, tam\u00e9n co\u00f1ecido como lic\u00e1ntropo (do grego: \"\u03bb\u03cd\u03ba\u03bf\u03c2\", \u00ablobo\u00bb, e \"\u03ac\u03bd\u03b8\u03c1\u03c9\u03c0\u03bf\u03c2\", \u00abhumano\u00bb), \u00e9, nas mitolox\u00edas, lendas e folclores, principalmente da civilizaci\u00f3n europea, un humano que pos\u00fae a capacidade de transformarse, parcial ou totalmente, nun lobo ou nunha criatura antropomorfa pr\u00f3xima a este.\nEsta transformaci\u00f3n pode deberse a varias causas, coma unha imprecaci\u00f3n ou ritual voluntario, ou, m\u00e1is recentemente, pola mordedela ou rabu\u00f1ada dun lobo ou lic\u00e1ntropo. Adoita activarse durante as noites de l\u00faa chea, condenando ao lobishome a vagar coma un lobo ata a ma\u00f1\u00e1. As historias de lic\u00e1ntropos menci\u00f3nanse por primeira vez na mitolox\u00eda grega, e, logo de chegar a moitos pa\u00edses europeos, estend\u00e9ronse por todo o mundo. Estas criaturas descr\u00edbense principalmente como seres malignos que pos\u00faen habilidades tanto de lobo como de humano, unha forza colosal e unha gran ferocidade, xa que son capaces de matar a un gran n\u00famero de persoas nunha soa noite. Rara vez lembran as s\u00faas andadas nocturnas despois de tornar \u00e1 forma humana.\nExceptuando o emprego de cirurx\u00eda e a utilizaci\u00f3n de traxes ou disfraces, a transformaci\u00f3n f\u00edsica dos homes en lobos \u00e9 impos\u00edbel. Con todo, moitas persoas, inclu\u00eddos eruditos, creron nela durante s\u00e9culos e, \u00e1s veces, esta crenza a\u00ednda persiste. Na actualidade, a licantrop\u00eda reco\u00f1\u00e9cese cientificamente coma un s\u00edntoma de enfermidade mental na que a persoa cre que se transformou en lobo. A este trastorno d\u00e9uselle o nome de licantrop\u00eda cl\u00ednica.\nCaracter\u00edsticas.\nA palabra v\u00e9n do lat\u00edn \"hominem lupum\" 'home lobo'. Esta figura m\u00edtica poder\u00eda estar relacionada coa enfermidade mental chamada \"kynanthropos\" ou \"lykanthropos nosos\", estudada xa polo m\u00e9dico do tempo de Hadriano, Marcelo de Side.\nNa crenza popular as metamorfoses obedecen a diferentes motivos: \u00e1 maldici\u00f3n do pai, a ter nado o 24 de Nadal, noite do nacemento de Cristo ou a ser o s\u00e9timo fillo home (noutras versi\u00f3ns, o noveno). Tam\u00e9n existe a tradici\u00f3n que sinala que un matrimonio que te\u00f1a sete fillas, e ning\u00fan home, ten a obriga de entregar a s\u00faa filla, que se converter\u00e1 en peeira dos lobos; tam\u00e9n pode caer a fada por envexa, bruxer\u00eda ou meigallo que lle fagan a un, ou por unha soberbia que botase el mesmo.\nO lobishome de noite c\u00e1mbiase en lobo de distintos xeitos. Os primeiros s\u00edntomas da doenza pres\u00e9ntanse en forma de fonda tristura. A seguir, nun d\u00eda determinado, xeralmente un venres \u00e1s doce da noite, foxe da casa e prod\u00facese a transformaci\u00f3n. Fai ent\u00f3n toda clase de ruindades e crimes, especialmente con seres humanos. Namentres anda de lobo, non hai pau, nin pedra, nin arma branca, nin bala que o poida ferir. \nP\u00f3dese crebar a mala fada de varios xeitos: fac\u00e9ndolle sangue; quit\u00e1ndolle a pel de lobo que leva e, principalmente, queim\u00e1ndolla; sorprend\u00e9ndoo e descubr\u00edndoo cando se envorca na poeira.\nO m\u00e1is corrente \u00e9 que o lobishome soamente ande convertido en lobo por tempadas, ou polas noites, ou durante certos d\u00edas, e a fada p\u00f3delle durar m\u00e1is ou menos anos.\nDo lobishome correron por Europa centos de historias e casos que deron lugar a causas por bruxer\u00eda e a escritos de moitas sortes. Na literatura cl\u00e1sica aparece, coma m\u00e1is citado, o caso do rei Lica\u00f3n de Arcadia, convertido en lobo por Zeus, por lle dedicar sacrificios humanos, ou por Hera, en vinganza dos amores de Zeus con Calisto, filla daquel rei. O caso de R\u00f3mulo e Remo asem\u00e9llase ao dos \"peeiros dos lobos\".\nOnde foi m\u00e1is corrente a crenza \u00e9 nos pobos xerm\u00e1nicos. Unha historia t\u00edpica \u00e9 a do cabaleiro que vai de caza, persegue a unha loba e chega a lle cortar unha das patas de diante; de volta ao seu castelo, atopa a s\u00faa muller cun brazo cortado e botando sangue.\nGalicia.\nEn Galicia a tradici\u00f3n sinala que se un matrimonio ten sete ou nove fillos homes sen que nacese femia ningunha polo medio, o \u00faltimo queda marcado polo estigma da fada, convert\u00e9ndose en lobishome, foxe para o bosque por un per\u00edodo de sete anos (a\u00ednda que segundo as zonas pode variar entre seis e nove anos), e nese tempo non pode ser ferido nin capturado. Con todo, na tradici\u00f3n galega tam\u00e9n existe o neno que nace xa cos s\u00edntomas do lobishome e que padece ciclicamente os s\u00edntomas.\nUn dos casos m\u00e1is co\u00f1ecidos de lobishome foi Manuel Blanco Romasanta, o lobishome de Allariz.\nV\u00e9xase tam\u00e9n.\nBibliograf\u00eda.\n\"O lobo da xente\", Novela de Vicente Risco."}
{"id": "11347", "revid": "98629", "url": "https://gl.wikipedia.org/wiki?curid=11347", "title": "Zeus", "text": "Na mitolox\u00eda grega Zeus (en lingua grega \u0396\u03b5\u03cd\u03c2), Ze\u00fas Kroni\u014dn (\u00abdescendente de Crono\u00bb) ou Dias (\u0394\u03af\u03b1\u03c2, \u00abrei divino\u00bb) foi o soberano dos deuses e o deus do ceo e mais do trono. Na mitolox\u00eda romana corresp\u00f3ndese con X\u00fapiter, protector da cidade de Roma desde o seu templo no Capitolio.\nZeus deu orixe a boa parte dos deuses ol\u00edmpicos e tam\u00e9n \u00e1 maior\u00eda dos heroes gregos, froito das relaci\u00f3ns sexuais que tivo con diferentes mulleres mortais. Como deus supremo e garante do equilibrio universal, administraba xustiza entre deuses e homes.\nMitolox\u00eda.\nDeus supremo da relixi\u00f3n grega, Zeus era fillo de Cronos e de Rea, pai e soberano dos deuses e dos homes. Mant\u00e9n a orde e a xustiza no mundo, vixiando o mantemento dos xuramentos. Af\u00edrmase que dispensaba bens e males entre deuses e homes, e Homero di que na porta do seu palacio hab\u00eda d\u00faas xarras contendo os bens, unha, e os males, a outra, e vai sac\u00e1ndoos alternativamente. Crese tam\u00e9n que provocaba a chuvia, o raio e o l\u00f3strego.\nCronos, que tem\u00eda o cumprimento dunha profec\u00eda que anunciaba que ser\u00eda derrocado por un dos seus fillos (como fixera el co seu pai Urano), devoraba a t\u00f3dolos fillos que lle daba a s\u00faa muller. Esta, \u00f3 quedar embarazada de Zeus, fuxiu, para salvalo, \u00e1 illa de Creta, onde tivo o seu fillo en segredo e retornou ao Olimpo, simulando al\u00ed que estaba de parto. A Cronos entregoulle unha pedra envolta en teas, simulando ser un meni\u00f1o, e aquel tragouno sen decatarse do engano . As diferentes tradici\u00f3ns dan distintos lugares de nacemento: a m\u00e1is estendida sit\u00faao no monte Exeo, no monte Ida ou no monte Dicte, os tres en Creta; pero Cal\u00edmaco faino na Arcadia (no Peloponeso).\nRea deixou \u00f3 seu coidado \u00f3s Curetes (nove divindades fillos de Apolo e Danais) e \u00e1s ninfas Melisa (que o alimentaba con mel) e Amaltea (representada como a cabra que daba o leite necesario para criar a Zeus meni\u00f1o ). Para protexer a Zeus e que os esp\u00edas de Cronos (os corvos) non o descubrisen, o berce do meni\u00f1o estaba colgado do teito, de forma que non formaba parte do ceo nin da terra, e os Curetes cantaban e bailaban golpeando os seus escudos e armas para disimular os prantos de Zeus.\nUnha vez adulto, e axudado por Metis, a Prudencia, filla de Oc\u00e9ano, entrou no Olimpo durante un dos banquetes dos Tit\u00e1ns e deulle a beber a Cronos unha droga que o obrigou a vomitar a t\u00f3dolos irm\u00e1ns (que seguiran medrando no ventre de Cronos). Deu comezo ent\u00f3n a Titanomaquia, longa guerra na que durante dez anos se enfrontaron Zeus e os seus irm\u00e1ns contra os Tit\u00e1ns. \nAconsellado por Xea, nai de Cronos, Zeus matou a Campe, gardi\u00e1n do T\u00e1rtaro, e permitiu que os Ciclopes e os Hecatonquiros sa\u00edran del. \u00d3 ser liberados, os Ciclopes forxaron o raio, que regalaron a Zeus xunto o l\u00f3strego e o trono; o casco da invisibilidade, que regalaron a Hades; e o tridente, que regalaron a Poseid\u00f3n, armas que resultaron fundamentais para a vitoria de Zeus e os seus.\nUnha vez rematada a guerra coa vitoria dos deuses ol\u00edmpicos, Zeus e os seus irm\u00e1ns repart\u00edronse o mundo de xeito que Zeus quedou como soberano do ceo, Poseid\u00f3n do mar e Hades co mundo subterr\u00e1neo. Esta repartici\u00f3n ben puido facerse por sorteo, segundo Pseudo-Apolodoro, ben por decisi\u00f3n de Zeus como rei superior, segundo Hes\u00edodo.\nA\u00ednda tivo Zeus que afrontar d\u00faas guerras m\u00e1is, contra os Xigantes (Xigantomaquia) e contra Tif\u00f3n, en ambos casos promovidas por Xea, furiosa \u00f3 ver encerrados no T\u00e1rtaro \u00f3s seus fillos, os Tit\u00e1ns. Zeus resultou vitorioso nas d\u00faas contendas.\nIconograf\u00eda.\nZeus repres\u00e9ntase na Grecia antiga como un home adulto, barbado e de longa cabeleira, co torso nu. Na Grecia cl\u00e1sica (a partir do VII a.C.) adoita aparecer cos seus atributos m\u00e1is caracter\u00edsticos, armado dun raio e acompa\u00f1ado dunha aguia. Adoita levar na man esquerda unha lanza ou cetro (por veces coroado por unha aguia), como s\u00edmbolo de poder, e a Nik\u00e9, deusa da forza, a velocidade e a vitoria, na dereita.\nO momento do seu matrimonio sagrado con Hera recolleuse en frescos romanos en N\u00e1poles e relevos do templo de Hera en Selinunte (\u00f3 oeste de Sicilia). Zeus repres\u00e9ntase sentado no seu trono, recibindo a Hera que chega cuberta co seu veo nupcial.\nO seu animal representativo \u00e9 a aguia, na que pod\u00eda transformarse e viaxar desapercibido. Ben sexa por medio da propia aguia, ben sexa transformado el en aguia (explicaci\u00f3n m\u00e1is com\u00fan), Zeus raptou a Gan\u00edmedes, fillo dun rei troiano, que ti\u00f1a sona de ser o mozo \"m\u00e1is fermoso dos mortais\", para convertelo no seu copeiro no seu palacio no Olimpo.\nQuizais a imaxe sonada sexa o Zeus criselefantino esculpido por Fidias para o templo do deus en Olimpia, unha das sete marabillas do mundo antigo.\nNas idades Moderna e Contempor\u00e1nea, Zeus foi reproducido numerosas veces en pintura e escultura, grazas -en boa parte- \u00f3 \u00e9xito que tiveron as edici\u00f3ns das \"Metamorfosis\" de Ovidio.\nMatrimonios, relaci\u00f3ns e descendencia.\nZeus tivo numerosas relaci\u00f3ns e numerosos fillos, tanto con deusas como con mulleres mortais. Non faltaron tampouco relaci\u00f3ns homosexuais, como a que mantivo con Gan\u00edmedes.\nAdemais das relaci\u00f3ns e descendencia que tivo coas deusas, Zeus mantivo constantes relaci\u00f3ns amorosas con mulleres mortais ou outras mulleres non divinas, que lle deron numerosos fillos. Consegu\u00eda os seus favores metamorfose\u00e1ndose en diferentes animais ou outras entidades (touro, cisne, persoas, s\u00e1tiro, chuvia de ouro etc.).\nGrimal recolle dos antigos mit\u00f3grafos a posibilidade de que tantas relaci\u00f3ns e tantos fillos non se deban simplemente a un apetito sexual descontrolado, sen\u00f3n a raz\u00f3ns m\u00e1is profundas, como unha acci\u00f3n providencial. As\u00ed, o nacemento de Heracles deber\u00edase \u00e1 necesidade de contar co heroe imprescindible para a guerra dos deuses ol\u00edmpicos contra os Xigantes; e o nacemento de Helena, causa directa da Guerra de Troia, foi necesario para diminu\u00edr a superpoboaci\u00f3n de Grecia.\nGaler\u00eda de arte.\nSon innumerables as obras creadas baixo a inspiraci\u00f3n de Zeus, as s\u00faas amantes e os seus feitos.\nOutras acci\u00f3ns.\nZeus vai participar en numerosas ocasi\u00f3ns para resolver conflitos entre outros deuses. Por exemplo, interv\u00e9n na loita entre Apolo e Heracles cando este pretende roubar o tr\u00edpode de Delfos; ou entre Palas, filla de Trit\u00f3n, e Atenea; ou na disputa entre Atenea e Poseid\u00f3n polo patrocinio da \u00c1tica. En diversas ocasi\u00f3ns axuda a Heracles na consecuci\u00f3n dos seus \"Doce Traballos\", e recorre con frecuencia a Hermes para distintas encargas, como o seu heraldo.\nComo deus xusticeiro, castiga \u00f3s sacr\u00edlegos, como Prometeo (que roubara o lume dos deuses para darllo \u00f3s homes), S\u00edsifo (que delatara \u00f3 propio Zeus ante o deus r\u00edo Asopo), Ixi\u00f3n (que enganou e matou o seu sogro, e despois intentou seducir a Hera), Ticio (que intentara violar a Leto) ou T\u00e1ntalo (que pecara de soberbia, o que os gregos chamaban Hybris).\nNa \"Il\u00edada\" c\u00f3ntase que Hera adormece a Zeus, permitindo as\u00ed a reacci\u00f3n grega, pero cando este acorda, impide que Poseid\u00f3n contin\u00fae interferindo a favor dos gregos. \u00d3 final, Poseid\u00f3n, axudado por Hera e Atenea, intenta encadear e derrocar a Zeus, pero Briareo (tam\u00e9n chamado Exe\u00f3n, un dos Hecatonquiros, evitou a conxura. Como consecuencia, Zeus castigou a Poseid\u00f3n a servir a Laomedonte, rei de Troia, para quen tivo que constru\u00edr as murallas da cidade.\nNun momento determinado e ante a impiedade dos homes, Zeus decide exterminalos mediante un diluvio. A humanidade consegue restablecerse grazas a Pirra e Deucali\u00f3n (fillos de Epimeteo e Prometeo, respectivamente), os dous \u00fanicos inocentes, que, botando pedras tras de si, crearon novos homes e mulleres."}
{"id": "11352", "revid": "23204", "url": "https://gl.wikipedia.org/wiki?curid=11352", "title": "R\u00f3mulo e Remo", "text": " \nSegundo a tradici\u00f3n romana, R\u00f3mulo foi, xunto con seu irm\u00e1n Remo o fundador de Roma. A lenda di que eran fillos de Marte e de Rea Silvia. Numitor, o pai de Rea Silvia, era o rei de Alba Longa. Foi destronado polo seu irm\u00e1n Amulio, quen o expulsou da cidade, matou os seus fillos homes e obrigou a Rea Silvia a dedicarse ao culto de Vesta. Cando naceron os xemelgos foron abandonados pero unha loba atopounos e coidou deles ata que o pastor F\u00e1ustulo os recolleu. Os xemelgos quer\u00edan fundar unha cidade e R\u00f3mulo trazou unha li\u00f1a no chan para sinalar o recinto, no Palatino.\nNo ano 753 a.C., ambos comezaron a constru\u00edr a cidade xunto ao monte Palatino cando, segundo a lenda, R\u00f3mulo matou a Remo por atravesar sacrilegamente o \"pomoerium\". Tras a fundaci\u00f3n da urbe, R\u00f3mulo invitou a criminais, escravos fuxidos e exiliados para lles dar asilo na nova cidade, chegando as\u00ed a poboar cinco dos sete outeiros de Roma. Para conseguir esposas aos seus cidad\u00e1ns, R\u00f3mulo convidou aos sabinos a un festival, onde raptou as mulleres sabinas e levounas a Roma. Logo da conseguinte guerra cos sabinos, R\u00f3mulo uniu os sabinos e os romanos baixo o goberno dunha \"diarqu\u00eda\" xunto co l\u00edder sabino Tito Tacio.\nR\u00f3mulo dividiu a poboaci\u00f3n de Roma entre homes fortes e aqueles non aptos para combater. Os combatentes constitu\u00edron as primeiras lexi\u00f3ns romanas, mentres que o resto se converteron nos plebeos de Roma, e de todos eles, R\u00f3mulo seleccionou a 100 dos homes de m\u00e1is alta li\u00f1axe como senadores. Estes homes foron chamados patricios, e os seus descendentes ser\u00edan considerados como a casta nobiliaria romana. Tras a uni\u00f3n entre romanos e sabinos, R\u00f3mulo agregou outros 100 homes ao Senado.\nTam\u00e9n baixo o reinado de R\u00f3mulo se estableceu a instituci\u00f3n dos augures como parte da relixi\u00f3n romana, as\u00ed como os \"Comitia Curiata\". R\u00f3mulo dividiu \u00e1 xente de Roma en tres tribos:\nCada tribo elix\u00eda a dez \"coviriae\" (curias, comunidade de homes), achegando ademais 100 cabaleiros e 10 centurias de infantes cada unha, conformando as\u00ed a primeira lexi\u00f3n de 300 xinetes e 3.000 infantes. Ocasionalmente pod\u00eda convocarse unha segunda lexi\u00f3n en caso de urxencia.\nLogo de 38 anos de reinado, R\u00f3mulo librara numerosas guerras, estendendo a influencia de Roma por todo o Lacio e outras \u00e1reas circundantes. Pronto ser\u00eda recordado como o primeiro gran conquistador, as\u00ed como un dos homes m\u00e1is devotos da historia de Roma. Tras a s\u00faa morte aos 54 anos de idade, foi divinizado como o deus da guerra Quirino, honrado non s\u00f3 como un dos tres deuses principais de Roma, sen\u00f3n tam\u00e9n como a propia cidade de Roma divinizada."}
{"id": "11353", "revid": "1576", "url": "https://gl.wikipedia.org/wiki?curid=11353", "title": "Cristo", "text": "Cristo (Do lat\u00edn \"Christus\", e este do grego \"Christ\u00f3s\", \u03a7\u03c1\u03b9\u03c3\u03c4o\u03c2, \u00e1 s\u00faa vez unha traduci\u00f3n do hebreo \"meshiah\" -en galego \"mes\u00edas\"-, que significa \"unxido\") era un t\u00edtulo cualificativo que os xudeus aplicaban aos seus sacerdotes, reis e profetas, xa que estes deb\u00edan ser unxidos no nome de Deus para consagrarse ao seu labor.\nOs seguidores de Xes\u00fas de Nazaret tam\u00e9n lle aplicaron este t\u00edtulo ao seu l\u00edder, cham\u00e1ndolle \"Cristo Xes\u00fas\" ou Xesucristo. Co tempo, Cristo converteuse noutro dos nomes de Xes\u00fas de Nazaret."}
{"id": "11354", "revid": "98629", "url": "https://gl.wikipedia.org/wiki?curid=11354", "title": "R\u00edo Sor", "text": "O r\u00edo Sor \u00e9 un curso fluvial galego da vertente cant\u00e1brica, cuxo percorrido \u00e9 fronteira natural das provincias de Lugo e A Coru\u00f1a ata que desemboca na R\u00eda do Barqueiro.\nF\u00f3rmano dous pequenos r\u00edos, o Tras da Serra que nace na Veiga da Nata, no concello das Pontes de Garc\u00eda Rodr\u00edguez, e o Santar, que nace en terras de Muras. Os dous x\u00fantanse na Ribeira da Se\u00f1ora en Ambosores, parroquia \u00e1 que dan o nome.\nA partir da s\u00faa formaci\u00f3n, o r\u00edo Sor ba\u00f1a terras do concello coru\u00f1\u00e9s de Ma\u00f1\u00f3n pola s\u00faa esquerda, e dos concellos lugueses de Ourol e O Vicedo pola s\u00faa dereita.\nEtimolox\u00eda.\nA ra\u00edz \"sar-\" \u201cflu\u00edr, discorrer\u201d d\u00e1 nomes en diferentes linguas indoeuropeas, coma no s\u00e1nscrito \"sar\u00e1-\" \u201cl\u00edquido, flu\u00eddo\u201d, \"sar\u00edt-\" 'regato', grego \"oros\" e lat\u00edn \"serum\" \u201cl\u00edquido leitoso\u201d. Hidr\u00f3nimos derivados desa ra\u00edz, encontr\u00e1molos na fonte Sar (Santa Mar\u00eda del Campo, Burgos); o regato Sarri\u00f3n (Coa\u00f1a, Asturias) Sariego (Sariego, Asturias); regato da Sara (Rodeiro, Pontevedra), Sarria (Lugo); a fonte de Sora (Lang\u00e1s, Zaragoza); e coa alteraci\u00f3n /S/ inicial do \u00e1rabe temos por exemplo o r\u00edo Jarama. Tam\u00e9n existe o r\u00edo Sarno no golfo de N\u00e1poles e m\u00e1is o c\u00e9lebre afluente do Rin, Sarre no franc\u00e9s e Saar no alem\u00e1n.\u201d"}
{"id": "11355", "revid": "85894", "url": "https://gl.wikipedia.org/wiki?curid=11355", "title": "Crecide, San Miguel de Negradas, O Vicedo", "text": "Crecide \u00e9 un lugar da parroquia de San Miguel de Negradas, do concello do Vicedo. No ano 2009 ti\u00f1a 14 habitantes, 6 homes e 9 mulleres.\nEtimolox\u00eda.\nO nome probablemente proceda do xenitivo \"Creciti\" (posesivo de Crecitus)."}
{"id": "11358", "revid": "1131", "url": "https://gl.wikipedia.org/wiki?curid=11358", "title": "San Miguel de Negradas, O Vicedo", "text": "San Miguel de Negradas \u00e9 unha parroquia do concello do Vicedo, na comarca da Mari\u00f1a Occidental, na provincia de Lugo. No ano 2007 ti\u00f1a 230 habitantes.\nEst\u00e1 situada no extremo noroeste da provincia de Lugo, lindando coa r\u00eda do Barqueiro e co concello de Ma\u00f1\u00f3n. Rex\u00edstranse poboamentos xa desde a \u00e9poca prerromana, inclu\u00eddo un castro na illa de San Marti\u00f1o. Foi concello independente ata mediados do s\u00e9culo XIX.\nPatrimonio.\nTivo tres conventos, un feminino en San Paio (na zona monta\u00f1osa da parroquia), outra no Mosteiro (de onde v\u00e9n o nome que ten) e o terceiro na illa de San Marti\u00f1o. En San Roque (antigamente chamado Santa Mari\u00f1a), hai unha capela dedicada a ese santo."}
{"id": "11360", "revid": "1131", "url": "https://gl.wikipedia.org/wiki?curid=11360", "title": "Manuel Jos\u00e9 Arce y Valladares", "text": "Manuel Jos\u00e9 Arce y Valladares, nado en Guatemala o 21 de febreiro de 1907 e finado en 1970, foi un xornalista, diplom\u00e1tico e escritor guatemalteco. Debido \u00e1 influencia de Antonio Rey Soto e Ant\u00f3n Avil\u00e9s de Taramancos escribiu en galego o poemario \"Desdo fondo canta o r\u00edo\" en 1966 (Colecci\u00f3n Saln\u00e9s, Editorial Galaxia)."}
{"id": "11363", "revid": "89787", "url": "https://gl.wikipedia.org/wiki?curid=11363", "title": "Xela Arias", "text": "Xela Arias Casta\u00f1o, nada en Lugo o 4 de marzo de 1962 e finada en Vigo o 2 de novembro de 2003, foi unha poeta, tradutora en varias linguas, editora, e profesora galega, ligada a Edici\u00f3ns Xerais de Galicia, co\u00f1ecida polas s\u00faas obras \"Tigres coma cabalos\" e \"Dar\u00edo a diario\". Como tradutora traballou con textos de, entre outros, Carlos Oroza, Camilo Castelo Branco, Gianni Rodari, Jorge Amado, Wenceslao Fern\u00e1ndez Fl\u00f3rez, Roald Dahl, Juan Farias, James Joyce, Cervantes, James Fenimore Cooper, Vicen\u00e7 Beltran, Jan Terlouw, Bram Stoker, Angela Carter, Charles Baudelaire e Jean Rhys. A s\u00faa \"Poes\u00eda reunida\" publicouse en novembro do ano 2018, con edici\u00f3n, introduci\u00f3n e notas de Chus Nogueira. En 2019 a plataforma de cr\u00edtica literaria A Sega dedicoulle o D\u00eda das Galegas nas Letras.\nTras ser proposta en varias ocasi\u00f3ns anteriores, en 2020 a Real Academia Galega acordou dedicarlle o D\u00eda das Letras Galegas de 2021. Ser\u00eda a quinta muller homenaxeada en 58 anos: a primeira foi Rosal\u00eda de Castro no 1963, a segunda Francisca Herrera Garrido no 1987, a terceira Mar\u00eda Mari\u00f1o Carou no 2007, a cuarta Mar\u00eda Vitoria Moreno o foi no ano 2018.\nTraxectoria.\nOs seus pais foron Valent\u00edn Arias L\u00f3pez e Amparo Casta\u00f1o L\u00f3pez. As terras das familias paterna e materna estaban nas parroquias de Maside, Orto\u00e1 e Meixente (lugares da Vilerma, Barreiros e Mouz\u00f3s). Naceu en Lugo, no sanatorio Alonso-Pimentel, inda que inscribiron o nacemento en Sarria, co nome de Mar\u00eda de los \u00c1ngeles, que mudou en 1984 polo de Mar\u00eda dos Anxos, se ben foi chamada Xela desde os seis anos. Finalmente, en 1995 o xu\u00edz Alejandro Roa Nonide autorizou o cambio de nome polo de Xela.\nCriada en galego, estudou na Granxa de Barreiros, no Colexio Fingoi de Lugo, entre os catro e os sete anos. En 1969 a familia mudouse a Vigo, por ser destinado o pai como mestre \u00e1 escola de Moledo, en S\u00e1rdoma (hoxe CEIP S\u00e1rdoma-Moledo). En 1976 ingresou no Instituto Castelao do barrio do Calvario. Facendo o COU abandonou os estudos, e comezou a traballar en Edici\u00f3ns Xerais de Galicia, desde o seu nacemento en 1979, canda Xuli\u00e1n Maure Rivas e Roberto P\u00e9rez Pardo, primeiro como oficinista, despois en creaci\u00f3n e investigaci\u00f3n e de 1990 a 1996 como correctora de estilo e editora.\nDende 1980 publicou en xornais e revistas coma \"A Nosa Terra\", \"Diario 16 de Galicia\", \"Faro de Vigo\", \"Jornal de Not\u00edcias\" do Porto, \"Dorna\", \"Tintim\u00e1n\", \"Carel\" ou \"Katarsis\", colaborou en publicaci\u00f3ns coma \"Festa da Palabra Silenciada\", \"Luzes de Galiza\" ou \"Bolet\u00edn Galego de Literatura\" e formou parte do consello de redacci\u00f3n de \"Viceversa, revista galega de traduci\u00f3n\".\nParticipou nun recital po\u00e9tico nun acto contra a entrada de Espa\u00f1a na OTAN en 1982; en 1988 inscribiuse en Greenpeace; en 2002 participou nun recital en solidariedade cos afectados polo desastre do \"Prestige\" no MARCO; noutro Contra a Burla Negra, organizado por Pepe \u00c1lvarez C\u00e1ccamo e m\u00e1is ela en febreiro de 2003; ese mesmo mes e ao seguinte, leu declaraci\u00f3ns en senllas manifestaci\u00f3ns contra a Guerra de Iraq.\nEn 1986 ingresou na Asociaci\u00f3n de Escritores en Lingua Galega. En 1991 rexistrou as letras para o grupo musical Desertores e retomou os estudos, iniciando Filolox\u00eda Hisp\u00e1nica na Universidade de Vigo, licenci\u00e1ndose en 1996 pola Universidade de Santiago de Compostela, e iniciando a especialidade en galego-portugu\u00e9s.\nNo ver\u00e1n de 1992 casou co fot\u00f3grafo e matem\u00e1tico ourens\u00e1n, residente en Vigo, Xulio Gil (1954), con quen en 1994 tivo o seu \u00fanico fillo, Dar\u00edo; separ\u00e1ronse no ano 2002.\nNo curso 1999-2000 comezou a exercer como profesora substituta de ensino secundario, de lingua e literatura castel\u00e1, nos institutos Terra de Xallas (Santa Comba), Paralaia (Moa\u00f1a), Valle-Incl\u00e1n (Pontevedra), Xelmirez II (Santiago de Compostela) e Valadares II (Vigo). En anos seguintes foi docente en Chapela (Redondela), A Sangri\u00f1a (A Guarda) e \u00c1lvaro Cunqueiro (Vigo).\nTraduciu a Camilo Castelo Branco, Gianni Rodari, Jorge Amado, Wenceslao Fern\u00e1ndez Fl\u00f3rez, Roald Dahl, Juan Farias, James Joyce, Cervantes, James Fenimore Cooper, Jan Terlouw, Bram Stoker e Charles Baudelaire, entre outros.\nEn novembro do ano 2003 Arias finou dun ataque ao coraz\u00f3n nun hospital de Vigo, con corenta e un anos de idade. Foi soterrada no cemiterio vigu\u00e9s de Pereir\u00f3.\nReco\u00f1ecementos.\nNo ano 1986 foi finalista en dous certames, o \"Premio Ant\u00f3n Losada Di\u00e9guez\" coa s\u00faa primeira obra \"Denuncia do equilibrio\", e o \"Premio Esqu\u00edo de poes\u00eda\" con \"Lili sen pistolas\", obra in\u00e9dita.\nRecibiu varios premios de traduci\u00f3n: o da Sociedade da L\u00edngua Portuguesa por \"Amor de perdici\u00f3n\" de Camilo Castelo Branco (1986, Xerais); o Ram\u00f3n Cabanillas pol'\"O derradeiro dos mohicanos\" de James Fenimore Cooper (1993, Xerais), e, postumamente, o Pl\u00e1cido Castro 2004 pol\"'O Spleen de Par\u00eds\" de Baudelaire.\nO 29 de maio de 2004, f\u00edxoselle unha homenaxe en Vigo, organizada pola Asociaci\u00f3n Galega de Editores, a Asociaci\u00f3n de Tradutores Galegos e a Asociaci\u00f3n de Escritores en Lingua Galega. Ese mesmo ano, Xerais e a AELG, publicaron o libro \"Xela Arias, quedas en n\u00f3s\", coordinado polo pai da poeta, no que colaboraron, entre outros: Marilar Aleixandre, Fran Alonso, Alfonso \u00c1lvarez C\u00e1ccamo, Xos\u00e9 Mar\u00eda \u00c1lvarez C\u00e1ccamo, Vicente Araguas, Teresa Barro, Carmen Blanco, Manuel Bragado, Manuel Caama\u00f1o Su\u00e1rez, Marica Campo, Fina Casalderrey, Yolanda Casta\u00f1o, Marta Dacosta, Miguel Anxo Fern\u00e1n-Vello, Xo\u00e1n Xos\u00e9 Fern\u00e1ndez Abella, V\u00edctor Freixanes, Silvia Gaspar, Avelino Gonz\u00e1lez, Bernardino Gra\u00f1a, Modesto Hermida, Mar\u00eda do Carme Kruckenberg, Aurora L\u00f3pez, Manuel Mar\u00eda, Paco Mart\u00edn, Xuli\u00e1n Maure, M\u00e9ndez Ferr\u00edn, Gonzalo Navaza, Carlos Negro, Ram\u00f3n Nicol\u00e1s, Ant\u00eda Otero, Andr\u00e9s Poci\u00f1a, Avelino Pousa Antelo, Mar\u00eda Xos\u00e9 Queiz\u00e1n, Xes\u00fas R\u00e1bade, Rom\u00e1n Ra\u00f1a, Claudio Rodr\u00edguez Fer, Ana Roman\u00ed, Marga do Val, Xos\u00e9 V\u00e1zquez Pintor, Manuel Vidal Villaverde, Helena Villar Janeiro, Pepe Carreiro, Xulio Gil e Siro.\nEn febreiro de 2018 o Concello de Culleredo decidiu dedicarlle o nome dunha r\u00faa no lugar de Fonteculler, parroquia de Rutis. Ese mesmo ano a Asociaci\u00f3n Galega de Profesionais da Traduci\u00f3n e da Interpretaci\u00f3n creou o Premio Xela Arias que reco\u00f1ece o seu labor como tradutora. A finais de decembro do mesmo ano, o pleno do Concello de Redondela acordou denominar a biblioteca municipal de Chapela como \"Xela Arias\".\nEn 2021 os concellos de Sarria e Carballo aprobaron dedicarlle unha r\u00faa e unha praza respectivamente. No d\u00eda do seu aniversario o vigu\u00e9s Ateneo Atl\u00e1ntico presentou un v\u00eddeo homenaxe coa participaci\u00f3n de Antonio G. Teijeiro, Fran Alonso, Iolanda Z\u00fa\u00f1iga, Lara do Ar, Ledicia Costas, Marcos de la Fuente, Marta Dacosta, Oriana M\u00e9ndez, Rom\u00e1n Ra\u00f1a, Silvia Penas, Xina Vega, Mar\u00eda Xos\u00e9 Queiz\u00e1n e as fotograf\u00edas de Xulio Gil.. O 14 de maio descubriuse unha placa conmemorativa na vivenda da r\u00faa Zamora de Vigo onde viviu a familia de Xela, ao acto asistiron o alcalde Abel Caballero, a presidenta da deputaci\u00f3n Carmela Silva e o presidente da RAG V\u00edctor Freixanes.\nNo ano 2020 comezou a rodaxe de \"Xela Arias. Poeta nas marxes\", un documental dirixido por Beatriz Pereira (estreado en maio de 2021) e cuxa produci\u00f3n e guionizaci\u00f3n recaeu nela mesma e en Daniel Chapela. As voces participantes foron as de Marga do Val, Susana Trigo, Mar\u00eda Xes\u00fas Nogueira, Humberto Heredia, Manuel Bragado e Xos\u00e9 Mar\u00eda \u00c1lvarez C\u00e1ccamo. Ademais, Chapela coordinou unha publicaci\u00f3n hom\u00f3nima, que recolleu os testemu\u00f1os de Mar\u00eda Xes\u00fas Nogueira, Ana Roman\u00ed, Susana Trigo, Manuel Bragado e del mesmo, as\u00ed como unha escolma po\u00e9tica da autora.\nD\u00eda das Letras Galegas.\nNo ano 2014 foi proposta por Ram\u00f3n Lorenzo, Ant\u00f3n Santamarina e Xos\u00e9 Fern\u00e1ndez Ferreiro como autora a homenaxear no D\u00eda das Letras Galegas do ano 2015. Os outros candidatos foron Ricardo Carballo Calero, Celestino Fern\u00e1ndez de la Vega, Manuel Mar\u00eda e Filgueira Valverde, resultando finalmente elixido este \u00faltimo. O 6 de setembro dese mesmo ano, nun acto na Vilerma, inaugurouse unha placa co texto \"Nesta casa viviron a poeta Xela Arias (1962-2003) e o escritor Valent\u00edn Arias (1934-2011) que en cada un dos seus actos afirmaron o seu amor \u00e1 nosa lingua\"\nAo ano seguinte, 2015, volveu ser proposta para lle dedicar o D\u00eda das Letras 2016, canda Carballo Calero e o que ser\u00eda elixido: Manuel Mar\u00eda.\nO anuncio de que o D\u00eda das Letras Galegas 2021 se dedicaba a Xela Arias f\u00edxose en decembro de 2020, o feito de que se fixese m\u00e1is tarde do habitual, debido ao impacto da pandemia de covid-19, foi valorado por alg\u00fans como unha pexa para a preparaci\u00f3n da celebraci\u00f3n.\nO grupo musical A banda da Loba homenaxeouna co EP \"Hasme o\u00edr\", no que puxeron m\u00fasica a varios dos seus poemas.\nEn consonancia coa homenaxe do D\u00eda das Letras Galegas o Colectivo Egeria organizou en Lugo a exposici\u00f3n \"Aquela nena de Sarria\" e a Xunta de Galicia a exposici\u00f3n itinerante \"Asinamos ser libres\".\nD\u00eda das Galegas nas Letras.\nEn 2019 a plataforma A Sega dedicoulle o D\u00eda das Galegas nas Letras con diversos actos no monte do Castro de Vigo, entre eles un percorrido imaxinario pola s\u00faa vida a cargo de Susana Ar\u00edns."}
{"id": "11364", "revid": "65337", "url": "https://gl.wikipedia.org/wiki?curid=11364", "title": "Dialectos XML", "text": "Entre outras linguaxes XML at\u00f3panse:"}
{"id": "11365", "revid": "109216", "url": "https://gl.wikipedia.org/wiki?curid=11365", "title": "XHTML", "text": "XHTML, acr\u00f3nimo ingl\u00e9s de \"eXtensible Hyper Text Markup Language\" (linguaxe extensible de marcado de hipertexto), \u00e9 un dialecto XML pensado para substitu\u00edr o HTML como est\u00e1ndar para as p\u00e1xinas web. Ten, basicamente, as mesmas funcionalidades da HTML."}
{"id": "11366", "revid": "89787", "url": "https://gl.wikipedia.org/wiki?curid=11366", "title": "Ram\u00f3n Armada Teixeiro", "text": "Ram\u00f3n Armada Teixeiro, nado en Santa Marta de Ortigueira o 14 de setembro de 1858 e finado na Habana o 1 de xullo de 1920, foi un escritor galego.\nTraxectoria.\nInfancia.\nArmada Teixeiro naceu de Juan Armada Iglesias, licenciado en medicina e amante da literatura, e Bibiana Teijeiro Soto. Irm\u00e1n seu foi o tam\u00e9n m\u00e9dico Manuel Armada Teijeiro, e primos carnais foron os D\u00edaz Bali\u00f1o. A infancia desenvolveuse na s\u00faa vila natal, concretamente na casa n\u00ba 4 da \u201ccalle Ancha o calle Real\u201d. O feito de ter nacido nunha familia acomodada, permitiulle marchar \u00e1 cidade de Lugo a seguir os seus estudos de Peritaxe Mercantil, t\u00edtulo que acadou finalmente na Illa de Cuba (1895). Nesa cidade, por medio de oposici\u00f3n p\u00fablica, acadou o Premio ordinario correspondente \u00e1 materia de Aritm\u00e9tica e \u00c1lxebra (diploma expedido polo Instituto de Lugo en 1877).\nEmigraci\u00f3n cara a Am\u00e9rica.\nCando Armada contaba con 16 anos de idade decidiu embarcar cara Am\u00e9rica, concretamente a Buenos Aires, onde pasar\u00e1 unha curta estad\u00eda, pois como din os seus bi\u00f3grafos andou \u201ccoa nostalxia ao ombreiro, xa que a vocaci\u00f3n de comercial non lle atra\u00eda\u201d. Un boleto de loter\u00eda premiado permitiulle volver \u00e1 casa aproximadamente tres anos despois da s\u00faa ida. Mais como era habitual na Galiza do momento, debido \u00e1 crise agraria e \u00e1 marxinaci\u00f3n sofrida, Armada Teixeiro decidiu emigrar para un dos focos culturais do momento, A Habana, en 1878. Desembarcou, como moitos galegos do momento coa esperanza dun futuro mellor, mais a diferenza doutros moitos compatriotas, cuns estudos e unha posici\u00f3n que non o levar\u00e1n a traballar en condici\u00f3ns deplor\u00e1beis.\nDesde a s\u00faa chegada \u00e1 Habana, Armada Teixeiro non descansou na s\u00faa loita por defender os intereses dos galegos de f\u00f3ra e dentro de Cuba, a trav\u00e9s da s\u00faa participaci\u00f3n como Secretario do Centro Galego (1886\u20131893), Vocal da Secci\u00f3n Instrutiva da Entidade Galega (1893\u20131899), Vocal da Xunta de primeiro ensino da cidade da Habana, Inspector de ensinanza do 6\u00ba distrito e presidente dos tribunais de exames Regulamentarios.\nAdemais destes cargos p\u00fablicos, fundou en 1885 xunto con Lugr\u00eds Freire a primeira publicaci\u00f3n da emigraci\u00f3n monoling\u00fce en galego: \u201cA Gaita Gallega\u201d da que tam\u00e9n ser\u00e1 director. O feito de estar escrita integramente en galego non representa unicamente unha opci\u00f3n ling\u00fc\u00edstica, sen\u00f3n que implica unha reivindicaci\u00f3n da cultura galega por parte dos seus creadores e dos persoeiros que participaron nela. A trav\u00e9s das p\u00e1xinas desta publicaci\u00f3n manif\u00e9stase unha constante preocupaci\u00f3n pola defensa da lingua como elemento de identidade, o que di moito de Armada Teixeiro e do seu pensamento. \"A Gaita Gallega\" publicouse at\u00e9 1889, anos durante os cales proporcionou numerosos textos baixo os pseud\u00f3nimos de Chum\u00edn de C\u00e9ltegos e Amador Mar\u00e1n. Durante a s\u00faa estad\u00eda na capital cubana, participou tam\u00e9n noutros xornais: \"La Tierra Gallega\" (1894\u20131896), \"El Eco de Galicia\", \"Eco de Galicia\", \"Pro-Galicia\", \"Follas Novas\" etc.\nCanto \u00e1 s\u00faa faceta literaria, durante esta primeira etapa na Habana publicou en 1885 a peza teatral \"Non mais emigraci\u00f3n\" cunha dedicatoria a Fidel Villasuso Espi\u00f1eira. Ao ano seguinte apareceu a segunda edici\u00f3n e estr\u00e9ase no Teatro Tac\u00f3n o 10 de abril, contando coa m\u00fasica do galego Felisindo Rego. A obra pon de manifesto un dos problemas do momento, a emigraci\u00f3n, que ser\u00e1 o tema principal da obra de Armada Teixeiro, enmascarado a trav\u00e9s da historia de amor de Xan e Marica e das falcatruadas de Farruco, o cal ofrece unha visi\u00f3n que moitas veces foi rebatida pola cr\u00edtica. Non amosa a obra as s\u00faas experiencias persoais, xa que estas en Cuba non foron negativas, pola contra el foi un triunfador, mais vive de cerca de experiencia doutros galegos afincados na Illa. Destaca esta obra por ser a primeira zarzuela en galego e a primeira obra en galego representada f\u00f3ra de Galiza.\nDez anos m\u00e1is tarde publicou a s\u00faa primeira obra po\u00e9tica, \"Caldo de Grelos\", prologada polo pedagogo Vicente Fraiz And\u00f3n, e que recolle textos aparecidos con anterioridade en xornais. Como di o seu grande amigo Curros Enr\u00edquez \u201c\"resaltan entre as condiciones art\u00edsticas de Armada as s\u00faas condici\u00f3ns de poeta descritivo\"\u201d, pois neste poemario dedica varios textos a falar das d\u00faas patrias das que se sente membro: Cuba e Galicia.\nEn 1897 publicou \"Aturuxos\", libro de poes\u00eda prologado por Curros Enr\u00edquez, e que constit\u00fae o \u00fanico texto en prosa que nos deixou o celanov\u00e9s, xunto cunha carta. Neste libro Armada segue a facer unha evocaci\u00f3n \u00e1 terra e a denunciar o caciquismo e as miserias dos nosos labregos. Tam\u00e9n nesta etapa formou parte da \u201cCova C\u00e9ltiga\u201d cubana, reflexo da que exist\u00eda na Coru\u00f1a.\nVolta a Galicia.\nDespois deste intenso labor na Habana en todos os niveis, Armada Teixeiro volveu a Ortigueira no 1899, despois da perda de Espa\u00f1a da Illa de Cuba (1898). Durante a s\u00faa estad\u00eda na s\u00faa vila natal seguiu a desempe\u00f1ar cargos oficiais, paralelamente conxugados coa s\u00faa escrita e o seu pensamento galeguista. Continuou en Ortigueira o labor xornal\u00edstico, que comezara na Habana, coa fundaci\u00f3n do peri\u00f3dico \"El Eco de Ortigueira\", e como correspondente galego do habaneiro \"Diario de la Marina\", onde publicou unha serie de cr\u00f3nicas do pa\u00eds galego.\nEn novembro de 1902 foi nomeado Secretario do concello de Ortigueira, e nestes anos tam\u00e9n prestou servizo \u00e1 Xunta Local de Primeiro Ensino, en calidade de Vogal delegado de Pais de Familia. Cando Armada Teixeiro dimitiu deste cargo, a Xunta Local de Primeiro Ensino, a proposta do seu presidente o alcalde Manuel Sandomingo, acordou por unanimidade:\n...\"conste en acta o sentimento da Xunta pola renuncia que do cargo de secretario deste concello e como tal desta entidade, formulou o Sr. Ram\u00f3n Armada Teijeiro, persoa cult\u00edsima e honrada que con tanto acerto soubo secundar o interese que pola mellora e progreso da educaci\u00f3n popular, demostrando a s\u00faa superioridade\". (Libro de Actas de las Sesiones celebradas por la Junta Local de 1\u00ba Ense\u00f1anza de Ortigueira)\nNo ano 1904 Armada Teixeiro presentou aos Xogos Florais de Viveiro o ensaio: \u201c\"Misi\u00f3n del Municipio y su importancia como \u00f3rgano social para la propaganda de la ense\u00f1anza primaria en sus aspectos intelectual, art\u00edstico y f\u00edsico\"\u201d, que resultou ga\u00f1ador. O texto mostra os problemas que observa canto \u00e1 educaci\u00f3n, e foi lido en Ortigueira en agosto de 1904 por mor das conferencias que nesa vila se celebran, e \u00e1s que Armada acode como Vogal Delegado dos Pais de Familia.\nSobre o mesmo tema versa o texto \u201c\"Labor moralizadora de las sociedades gallegas en Am\u00e9rica que sostienen planteles de ense\u00f1anza. Su importancia educativa y patri\u00f3tica\"\u201d, que enviou \u00e1s Festas Pedag\u00f3xicas que se celebraron en Santiago de Compostela en 1906, \u00e1s que fora convidado, mais sen poder asistir por formar parte da comisi\u00f3n de festas de Santa Marta de Ortigueira. Con este ensaio recibiu o primeiro premio, e como di o pedagogo Vicente Pe\u00f1a Saavedra \u201c\"representa na orde de divulgaci\u00f3n educativa a peza sobranceira da s\u00faa produci\u00f3n\"\u201d.\nEn 1909 participou no Certame Hist\u00f3rico celebrado en Santiago de Compostela coa s\u00faa obra \"Labor moralizadora de las sociedades gallegas en Cuba\".\nNo plano literario c\u00f3mpre destacar a s\u00faa colaboraci\u00f3n como membro da Asociaci\u00f3n Iniciadora y Protectora de la Academia Gallega que naceu na Habana da man de Curros Enr\u00edquez e Fontenla Leal. Ao pouco tempo fundouse na Coru\u00f1a, en setembro de 1905, a Real Academia Galega, aparecendo Armada como n\u00famero 2 dos primeiros 40 integrantes.\nRegreso a Cuba.\nDebido ao caciquismo que el tanto denuncia a trav\u00e9s dos seus escritos foi destitu\u00eddo do cargo municipal que ocupaba, o 19 de marzo de 1909 volveu a Cuba, onde permaneceu at\u00e9 a s\u00faa morte en 1920.\nNa illa ocupou o posto de secretario do \u201cCasino Espa\u00f1ol\u201d e o de Secretario da Conferencia de colonias e casinos espa\u00f1ois de Cuba. O 21 de novembro do ano da s\u00faa chegada \u00e1 Habana, a Xunta Xeral da \u201cSociedade de Instruci\u00f3n de Santo Adri\u00e1n\u201d nomeouno Socio de M\u00e9rito en reco\u00f1ecemento do apoio que lle vai prestando a esta entidade a trav\u00e9s da prensa, medio que lle serve a Armada para dar a co\u00f1ecer ao mundo o seu ideal.\nEn 1912 no n\u00famero 2 da Revista \"Pro-Galicia\" fixo unha s\u00edntese da encomenda das Sociedades Galegas de Instruci\u00f3n fronte ao caciquismo:\n\"Pero en Galicia non hai s\u00f3 caciques, hai \u201ccipas\u201d, isto \u00e9, caciques de caciques, e o seu poder \u00e9 tan considerable que se nas colonias galegas de Am\u00e9rica e nesas sociedades de Instruci\u00f3n non impera a concordia estruturando lazos de afecto, xuntando vontades e establecendo conxunci\u00f3ns de resistencia\"\u2026 (Pro-Galicia).\nAo igual que durante a s\u00faa estancia en Galiza, seguiu a colaborar no \"Diario de la Marina\", labor que durar\u00e1 at\u00e9 a s\u00faa morte. Nos \u00faltimos anos da s\u00faa vida, concretamente en 1912, Armada Teixeiro publicou un mon\u00f3logo: \"Mexamorno en Viveiro\", onde ao igual que fixera antes con \"Non mais emigraci\u00f3n\", volve a mostrar o seu rexeitamento cara a emigraci\u00f3n e a necesidade de retornar a Galiza.\nA s\u00faa \u00faltima obra, \"A Terri\u00f1a,\" data de 1918 e constit\u00fae unha recompilaci\u00f3n das tres obras anteriores de poes\u00eda coa \u00fanica diferenza de ter cambiado polo \"A-la-las\" o t\u00edtulo de \"Aturuxos\" que aparec\u00eda na primeira edici\u00f3n.\nDous anos despois, en xullo de 1920, Ram\u00f3n Armada Teixeiro faleceu na Habana, onde permanece o seu corpo, baixo un mon\u00f3lito funerario situado ao car\u00f3n do pante\u00f3n que pertence \u00e1 Sociedade de Naturais de Ortigueira. Segundo di Xos\u00e9 Neira Vilas, \u201c\"o peque\u00f1o monumento ten na cima unha lira e non unha cruz, e debaixo, nos frontis, aparecen os t\u00edtulos dalg\u00fans libros da s\u00faa autor\u00eda. Unha novedosa bibliograf\u00eda na pedra, como algu\u00e9n a denominou\"\u201d.\n\u201c\"Armada era o verbo ardido, entusiasta, elocuente que decote manti\u00f1a nas almas as inmorrentes arelas patri\u00f3ticas\"\u201d, segundo as palabras que un grande amigo seu lle brindou.\nVida persoal.\nFoi pai de Rafael e Ram\u00f3n Armada Sagrera, \u00e1mbolos dous escritores."}
{"id": "11368", "revid": "85894", "url": "https://gl.wikipedia.org/wiki?curid=11368", "title": "Berna", "text": "A cidade de Berna (en alem\u00e1n e oficialmente: Bern) \u00e9 o \"Bundesstadt\" (cidade federal, \"de facto\" capital) de Su\u00edza. Con 142.479 habitantes (390.000 na s\u00faa aglomeraci\u00f3n e 660.000 na s\u00faa \u00e1rea metropolitana) \u00e9 a quinta cidade m\u00e1is poboada da Confederaci\u00f3n (despois de Z\u00faric, Xenebra, Basilea e Lausana).\nO idioma oficial da cidade \u00e9 o alem\u00e1n, e o dialecto local alem\u00e1n \u00e9 o alem\u00e1n bern\u00e9s, falado pola maior\u00eda dos habitantes. Debido \u00e1 presenza dunha gran parte da administraci\u00f3n federal, varias embaixadas e un bo n\u00famero de inmigrantes, os outros idiomas nacionais e moitos outros poden ser escoitados con facilidade polas r\u00faas.\nAdemais Berna tam\u00e9n \u00e9 a capital do cant\u00f3n de Berna, o segundo m\u00e1is poboado dos cant\u00f3ns de Su\u00edza. C\u00f3mpre destacar como curiosidade que o f\u00edsico de orixe alem\u00e1 Albert Einstein elaborou a s\u00faa teor\u00eda da relatividade mentres traballaba nunha oficina de patentes da cidade.\nXeograf\u00eda.\nBerna at\u00f3pase na meseta su\u00edza no cant\u00f3n de Berna, un pouco ao oeste do centro de Su\u00edza e 20\u00a0km ao norte dos Alpes Berneses. A paisaxe ao redor da cidade formouse polos glaciares de finais da Glaciaci\u00f3n. As d\u00faas monta\u00f1as m\u00e1is pr\u00f3ximas a Berna son o Gurten cunha altura de 858 metros e a Bantiger cunha altura de 947 metros. O sitio do antigo observatorio de Berna \u00e9 o punto de orixe do sistema de coordenadas Su\u00edzo. A cidade, at\u00e9 1834, estaba limitada ao seu centro hist\u00f3rico, pechado entre un meandro do Aar. Coa apertura dos muros e a construci\u00f3n de pontes para atravesar o r\u00edo, a cidade expandiuse en todas direcci\u00f3ns.\nA cidade limita ao norte coas comunas de Frauenkappelen, Wohlen bei Bern, Kirchlindach, Bremgarten bei Bern, Zollikofen e Ittigen, ao leste con Ostermundigen e Muri bei Bern, ao sur con K\u00f6niz e Neuenegg, e ao oeste con M\u00fchleberg.\nHistoria.\nSegundo a lenda, o duque Bertoldo V de Z\u00e4hringen, fundador da cidade, deulle o nome de Berna tras vencer un oso (\"B\u00e4r\" en alem\u00e1n). \u00c9 preciso destacar que na zona houbo osos durante s\u00e9culos, que de feito a\u00ednda hoxe se poden ver mais de xeito testemu\u00f1al na fosa dos osos (B\u00e4rengraben) cerca do Nydeggbr\u00fccke (\"Ponte de Nidegg\").\nO territorio da comuna, situado na beira da baixa meseta su\u00edza, onde o Aar describe varios meandros, atop\u00e1base xa dende a \u00e9poca prehist\u00f3rica sobre o eixo de comunicaci\u00f3n norte-sur, que dende Alsacia cara aos pasos alpinos polo Xura e o Oberland. Mais a transversal este-oeste, moito m\u00e1is importante, \u00eda polo p\u00e9 do Xura e os lagos, ao norte do pa\u00eds, deixando de lado a rexi\u00f3n bernesa.\nNa \u00e9poca galo-romana, a cidade tampouco se atopaba na v\u00eda que un\u00eda o L\u00e9man a Vindonissa, v\u00eda Aveticum e Petinesca, mais si sobre o cami\u00f1o, bastante frecuentado, que segu\u00eda o Aar cara o Oberland.\nIdade Media.\nAs m\u00e1is antigas fontes que evocan a fundaci\u00f3n da cidade en 1191 son a \"Cr\u00f3nica de Berno\" (primeira metade do s\u00e9culo XIV) e a cr\u00f3nica de Honrade Justinger (despois de 1420). Berna debe a s\u00faa existencia \u00e1 Casa do Z\u00e4hringen que quer\u00edan reforzar a s\u00faa posici\u00f3n no espazo prealpino, de cara aos Hohenstaufen e \u00e1s familias nobres locais.\nA mediados do s\u00e9culo XII, a poboaci\u00f3n era densa, mais a\u00ednda se ignora se exist\u00eda xunto ao castelo de Nydegg constru\u00eddo por Bertoldo IV, anterior \u00e1 fundaci\u00f3n do burgo.\nM\u00e1is tarde o duque Bertoldo V de Z\u00e4hringen fundou a cidade sobre terras do Imperio, outorg\u00e1ndolle dereitos sobre o modelo de Friburgo. Coa morte do duque en 1218, a cidade pasou a mans do imperio, obtendo de Frederico II do Sacro Imperio Romano unha carta chamada \"Goldene Handfeste\". Este diploma enumeraba os dereitos de Berna, confirmados en 1274 por Rodolfo I. A Constituci\u00f3n foi modificada m\u00e1is tarde, en 1294: o pobo elixe aos Dez e Seis, que designan o novo Consello dos Douscentos ou Gran Consello. Os Dez e Seis e os Douscentos controlan o Pequeno Consello e ao representante ante o Imperio. E en 1353, Berna conv\u00e9rtese no oitavo cant\u00f3n da Confederaci\u00f3n Helv\u00e9tica.\nRestauraci\u00f3n.\nA confusi\u00f3n entre a cidade e o cant\u00f3n baixo o plan administrativo e financeiro cesa co Antigo R\u00e9xime. Unha comisi\u00f3n federal procede en 1803 \u00e1 repartici\u00f3n da fortuna, o dote atribu\u00eddo \u00e1 cidade xerou durante a rexeneraci\u00f3n algunhas disputas co cant\u00f3n, que durar\u00edan at\u00e9 1841. Baixo a Mediaci\u00f3n, as autoridades municipais estaban compostas dun Gran e dun Pequeno Consello, as corporaci\u00f3ns serv\u00edan como \u00f3rganos electorais. A Restauraci\u00f3n logrou conservar un Gran Consello de cidade de 200 membros, que xunto coas trece corporaci\u00f3ns elix\u00eda unha administraci\u00f3n de 35 membros.\nA Constituci\u00f3n de 1831, quita toda preponderancia \u00e1 cidade de Berna sobre o cant\u00f3n. Unha comuna pol\u00edtica foi erixida en 1832, onde todo cidad\u00e1n domiciliado e que posu\u00edse unha certa fortuna ti\u00f1a dereito a votar. O n\u00famero de electores foi crecendo grazas \u00e1 forte inmigraci\u00f3n e \u00e1s leis federais e cantonais promulgadas en 1852, 1859 e 1861, que estend\u00edan o dereito ao voto. As mulleres obtiveron a igualdade pol\u00edtica en 1968 e a maior\u00eda do consello Comunal de 1993 a 1996. A idade de dereito ao voto pasou de 20 a 18 en 1988.\nContrariamente a Z\u00faric, Berna incorporou unha soa comuna, B\u00fcmpliz en 1919. As negociaci\u00f3ns con outras como Ostermundigen e Bolligen foron todas en balde. Berna converteuse en capital federal en 1834.\nSubidivisi\u00f3ns.\nA comuna div\u00eddese en seis \"Stadtteil\" ('zonas de cidade'), \u00e1 s\u00faa vez subdivididas en \"Quartiere\" ('barrios'). Entre alg\u00fans dos barrios m\u00e1is co\u00f1ecidos at\u00f3panse: Bethlehem bei Bern, B\u00fcmpliz, Eymatt, Felsenau, G\u00e4belbach, Matzenried, Neubr\u00fcck, Niederbottigen, Oberbottigen, Riedbach, Riedern bei Bern, Tiefenau e Waldau. Das fortes concentraci\u00f3ns de poboaci\u00f3n dos barrios centrais e de B\u00fcmpliz-Bethlehem, oponse ao oeste do territorio comunal, con zonas de campo e grandes superficies forestais (fragas de Bremgarten e de K\u00f6nizberg). Berna \u00e9 centro dunha aglomeraci\u00f3n en pleno crecemento, conformada por 34 comunas (1990). \u00c9 un centro rexional de educaci\u00f3n, cultura e sanidade (once hospitais).\nAdministraci\u00f3n.\nBerna r\u00e9xese por un consello lexislativo de oitenta membros (Stadtrat) e consello executivo de cinco (Gemeinderat).\nA partir de 2005, os representantes do Partido Socialdem\u00f3crata Su\u00edzo e dos tres partidos Verde obtiveron a maior\u00eda en ambos consellos (3 a 2 e 43 a 37, respectivamente). Por esta raz\u00f3n, ref\u00edrense colectivamente como \"Centro-Verde-Mermello\" (Rot-Gr\u00fcn-Mitte), a\u00ednda que non existe un acordo formal de coalici\u00f3n e, no marco do sistema de democracia directa que impera en Su\u00edza, a maior\u00eda das cuesti\u00f3ns importantes res\u00f3lvense por referendo xeral. Os outros partidos pol\u00edticos importantes de Berna son o Partido Liberal Democr\u00e1tico (FDP, liberais) e o Partido Popular Su\u00edzo (SVP, nacionalista conservador).\nCultura.\nO centro hist\u00f3rico de Berna conserva a estrutura da Idade Media, o que lle valeu o reco\u00f1ecemento por parte da UNESCO de Patrimonio da Humanidade. O seu elemento m\u00e1is caracter\u00edstico quizais sexa o \"Zytglogge\", unha torre de reloxo medieval con bonecos en movemento. Tam\u00e9n acolle a Catedral de Berna (\"Berner M\u00fcnster\"), de estilo g\u00f3tico e do s\u00e9culo XV. Pos\u00fae unha das avenidas comerciais cubertas m\u00e1is longas de Europa, con 6\u00a0km. de lonxitude.\nLugares de interese.\nAdemais do xa citado casco vello, Berna presenta estoutros atractivos:"}
{"id": "11369", "revid": "15490", "url": "https://gl.wikipedia.org/wiki?curid=11369", "title": "Alberto Avenda\u00f1o", "text": "Alberto Avenda\u00f1o Prieto, nado en Vigo o 30 de xullo de 1957, \u00e9 un xornalista e escritor galego.\nTraxectoria.\nXunto con Alfonso Pexegueiro, Manuel M. Rom\u00f3n e Ant\u00f3n Reixa fundou o Grupo Rompente (1976-1982). Estudou Filolox\u00eda Xerm\u00e1nica na Universidade de Santiago de Compostela. Traballou como profesor de ingl\u00e9s, como tradutor, actor e director de dobraxe para televisi\u00f3n. Viviu en Barcelona, Londres, Dubl\u00edn, e Mil\u00e1n, desde onde colaborou para a prensa galega. Recibiu dous premios, o Barco de Vapor de narrativa infantil e xuvenil, e un premio internacional de Traduci\u00f3n pola traduci\u00f3n \u00f3 galego da novela de E.A. Poe. \"Arthur Gordon Pym\".\nTraballou para a Radio e Televisi\u00f3n de Galicia conducindo e dirixindo programas informativos e magazines como o informativo matinal da Radio Galega nos anos 1980 e \"Crocante\" en 1990. Como xornalista entrevistou a importantes figuras da pol\u00edtica e da cultura: Rafael Alberti, Severo Ochoa, Fidel Castro... a mandatarios latinoamericanos e a estrelas da canci\u00f3n. En decembro de 1991 trasladouse a vivir a Texas, onde se licenciou Magna cum laude en Xornalismo pola Texas Tech University. En 1998 chegou a Bethesda, Maryland, nas aforas de Washington, D.C.. Foi lector de Lingua e Literatura espa\u00f1ola na Johns Hopkins University en Baltimore, ata o ano 2000. A finais dese ano foi director do semanario \"El Tiempo Latino\".\nEn 2001 estableceu unha alianza co diario \"The Washington Post\" e o 17 de maio de 2004 a compa\u00f1\u00eda do Post comprou a publicaci\u00f3n nomeando a Avenda\u00f1o director xeral de \"El Tiempo Latino\". Avenda\u00f1o e a publicaci\u00f3n que dirixe ten recibido numerosos premios nacionais de xornalismo en espa\u00f1ol nos Estados Unidos de Am\u00e9rica. Polo seu traballo en prensa escrita nos Estados Unidos, Avenda\u00f1o recibiu seis Premios Jos\u00e9 Mart\u00ed que concede a National Association of Hispanic Publications (NAHP). Entre 2016 e 2019, tres traballos de xornalismo televisivo producidos por Avenda\u00f1o recibiron o Premio Emmy\u2122 da Academia da Televisi\u00f3n dos Estados Unidos.\nTam\u00e9n foi director do Washington Bureau e Correspondente ante a Casa Branca para a Asociaci\u00f3n Nacional de Prensa Hispana (NAHP).\nAcad\u00e9mico correspondente da Academia Norteamericana de la Lengua Espa\u00f1ola (ANLE). \u00c9 membro fundador do Thomas J. Harris Institute for Hispanic and International Communication en Texas Tech University.\nAdemais de tradutor de Roald Dahl, Edgar Allan Poe e John Millington Synge, entre outros, Avenda\u00f1o \u00e9 autor de dous manuais sobre medios de comunicaci\u00f3n e \u00e9 un habitual colaborador dalg\u00fans medios electr\u00f3nicos en espa\u00f1ol e ingl\u00e9s nos Estados Unidos."}
{"id": "11372", "revid": "59564", "url": "https://gl.wikipedia.org/wiki?curid=11372", "title": "Xo\u00e1n Babarro", "text": "Xo\u00e1n Babarro Gonz\u00e1lez, nado en Calvelo (Zorelle, Maceda) o 23 de decembro de 1947, \u00e9 un escritor e ling\u00fcista galego.\nTraxectoria.\nEstudou Maxisterio e \u00e9 licenciado en Filosof\u00eda e Letras, ingresando no corpo de mestres por oposici\u00f3n en 1968. Traballou arreo pola introduci\u00f3n do galego na escola e mais pola recuperaci\u00f3n e defensa da lingua galega en Asturias, onde desenvolveu o labor docente at\u00e9 1971, data en que se trasladou a Galicia.\n\u00c9 membro correspondente da Real Academia Galega desde 2002. No 2008 foi nomeado socio de honra da Nova Escola Galega.\nEst\u00e1 casado con Ana Mar\u00eda Fern\u00e1ndez Mart\u00ednez."}
{"id": "11379", "revid": "89787", "url": "https://gl.wikipedia.org/wiki?curid=11379", "title": "Xos\u00e9 Ballesteros", "text": "Xos\u00e9 Ballesteros Rei, nado en Vigo o 14 de marzo de 1956, \u00e9 un escritor e editor galego. Dende maio de 2016 \u00e9 o presidente da Asociaci\u00f3n Galega de Editores.\nTraxectoria.\n\u00c9 un dos fundadores e director da editorial Kalandraka. Imparte obradoiros de escrita creativa para docentes, escolares e afeccionados \u00e1 literatura."}
{"id": "11382", "revid": "1131", "url": "https://gl.wikipedia.org/wiki?curid=11382", "title": "Casa Vicens", "text": "A Casa Vicens \u00e9 unha vivenda unifamiliar dese\u00f1ada polo arquitecto Antoni Gaud\u00ed e constru\u00edda por Manuel Vicens entre os anos 1883 e 1888. Foi o primeiro dese\u00f1o de Gaud\u00ed, considerado tam\u00e9n a s\u00faa primeira realizaci\u00f3n arquitect\u00f3nica, e est\u00e1 situada na \"Carrer de les Carolines, 18-24\", no Barrio de Gr\u00e0cia da Barcelona.\nNo tempo da s\u00faa construci\u00f3n a Casa ti\u00f1a un amplo xard\u00edn, unha fonte e unha glorieta, pero agora debido ao ensanchamento da r\u00faa at\u00f3pase encaixoada por outras edificaci\u00f3ns. Este temper\u00e1n proxecto amosa moitas influencias, sendo a m\u00e1is notabel a Mud\u00e9xar, moi evidente na parte alta da casa onde as torres lembran os miraretes dos templos musulm\u00e1ns. A obra est\u00e1 constru\u00edda de pedra espida, ladrillos vermellos, tellas coloreadas, e reixas e celos\u00edas de ferro forxado, nas que os motivos principais son as flores de palmito e xirasol. Ao ser un dos seus primeiros proxectos, a\u00ednda non aparecen nel as li\u00f1as curvas tan t\u00edpicas e co\u00f1ecidas da arquitectura gaudiniana, sen\u00f3n que a li\u00f1a recta \u00e9 predominante en todo o edificio. Os ladrillos e as tellas vi\u00f1an da f\u00e1brica de cer\u00e1mica da que era dono Manuel Vicens, empresario que tivo algunhas dificultades econ\u00f3micas durante a construci\u00f3n e por iso o remate se prolongou un pouco m\u00e1is do acordado.\nEsta primeira obra de Gaud\u00ed non s\u00f3 amosa a relaci\u00f3n entre a natureza e a arquitectura, sen\u00f3n que, debido ao momento no que foi feita, sup\u00f3n unha referencia para os vindeiros arquitectos modernistas catal\u00e1ns e unha gran contribuci\u00f3n para o estilo internacional que m\u00e1is tarde se co\u00f1ecer\u00eda como Art Nouveau."}
{"id": "11385", "revid": "89787", "url": "https://gl.wikipedia.org/wiki?curid=11385", "title": "Tom\u00e1s Barros", "text": "Tom\u00e1s Barros Pardo, nado en Toledo o 3 de febreiro de 1922 e finado na Coru\u00f1a o 3 de setembro de 1986, foi un pintor e escritor galego.\nPintor, poeta, ensa\u00edsta, autor teatral, novelista, articulista, catedr\u00e1tico, e membro correspondente da Real Academia Galega, Tom\u00e1s Barros \u00e9 un dos intelectuais galegos m\u00e1is prol\u00edficos do \"extra\u00f1amento interior\", grupo de intelectuais antifranquistas que non optaron polo exilio pero cos que compartiron inquedanzas e colaboraci\u00f3ns, tal como sucedeu no caso de Barros con Lu\u00eds Seoane, Rafael Dieste, Vicente Aleixandre, Celso Emilio Ferreiro ou seu primo Isaac D\u00edaz Pardo.\nTraxectoria.\nNado accidentalmente en Toledo en 1922, a familia retorna en 1929 \u00e1 cidade orixinaria dos seus pais, Ferrol, onde residir\u00e1 o resto da s\u00faa infancia e adolescencia. Tras estudar Maxisterio en Santiago de Compostela, marcha a Madrid en pos da licenciatura en Belas Artes da academia de San Fernando. Durante m\u00e1is de trinta anos exercer\u00e1 a C\u00e1tedra de Debuxo e Expresi\u00f3n Pl\u00e1stica na escola de Maxisterio da Coru\u00f1a, compaxinando a docencia coa creaci\u00f3n art\u00edstica ata o final dos seus d\u00edas.\nA s\u00faa actividade literaria despr\u00e9gase dende os inicios da d\u00e9cada dos 50, coa publicaci\u00f3n da s\u00faa primeira obra po\u00e9tica en 1950 baixo o t\u00edtulo de \"G\u00e1rgolas\", e a fundaci\u00f3n en 1952 da revista de poes\u00eda e cr\u00edtica literaria \"Aturuxo\", xunto \u00f3s ferrol\u00e1ns Mario Couceiro e Miguel Carlos Vidal. O longo da d\u00e9cada Barros publica sucesivas obras po\u00e9ticas e teatrais, as\u00ed como unha crecente produci\u00f3n ensa\u00edstica en peri\u00f3dicos e revistas. En 1975 funda a revista de poes\u00eda \"Nord\u00e9s\" xunto a Luz Pozo Garza, e en 1973 acada o Premio Internacional de Poes\u00eda do \"C\u00edrculo de Escritores y Poetas Iberoamericanos\" de Nova York. \nEn 1980 foi escollido membro correspondente da Real Academia Galega por unanimidade. Nesa d\u00e9cada a produci\u00f3n literaria de Barros incl\u00fae varias pezas dram\u00e1ticas e abundantes artigos xornal\u00edsticos e de ensaio. En 1986 foi proposto por Xos\u00e9 Leyra como membro da Real Academia Galegas de Belas Artes, a\u00ednda que non ingresou polo seu pasamento. \nDisc\u00edpulo de Bello Pi\u00f1eiro e admirador de autores como Vincent van Gogh e Georges Rouault, a s\u00faa produci\u00f3n pict\u00f3rica evolucionou do realismo cara ao expresionismo. Nunha primeira etapa, foi influ\u00eddo por movementos de vangarda como o postimpresionismo, o expresionismo e o fauvismo. Cadros como \"El aparecido\" e \"El testigo\" responden a modelos desta \u00faltima corrente. Posteriormente, nunha segunda fase, expresionista, amosa unha crecente tendencia abstractiva a partir da d\u00e9cada dos 60, caracter\u00edzase por unha preocupaci\u00f3n polo ritmo, a forma e a cor manifesta polo propio artista en varios dos seus ensaios. A s\u00faa obra tam\u00e9n presenta a influencia de movementos relixiosos orientais, que influ\u00edron sobre o seu pensamento.\nParticipou en diferentes exposici\u00f3ns tanto en Galicia como no estranxeiro, salientando a de Ansdell Gallery de Londres. \nO 27 de outubro de 2017 os fillos de Sara Cao e Tom\u00e1s Barros doaron \u00e1 Real Academia Galega todo o arquivo do autor (escritos, manuscritos, correspondencia, recortes de prensa, borradores, gravaci\u00f3ns, orixinais de libros etc.) co fin de garantir a s\u00faa divulgaci\u00f3n entre os investigadores e na sociedade en xeral. A instituci\u00f3n comprom\u00e9tese a conservar toda a documentaci\u00f3n, a preservar a s\u00faa unidade e a facilitar a s\u00faa consulta e difusi\u00f3n. \nD\u00e1 nome a un centro educativo privado de formaci\u00f3n profesional do barrio coru\u00f1\u00e9s da Agra do Orz\u00e1n aberto en 2000."}
{"id": "11386", "revid": "98629", "url": "https://gl.wikipedia.org/wiki?curid=11386", "title": "Budismo", "text": "O budismo \u00e9 unha das grandes filosof\u00edas e relixi\u00f3ns orientais, considerada \u00e1s veces como unha relixi\u00f3n non te\u00edstica. O budismo engloba unha gran variedade de tradici\u00f3ns, crenzas e pr\u00e1cticas baseadas en gran medida nas ensinanzas atribu\u00eddas a Siddhartha Gautama, que \u00e9 comunmente co\u00f1ecido como Buda, que significa \"o iluminado\". De acordo coa tradici\u00f3n budista, Buda viviu e ensinou na parte oriental do subcontinente indio nalg\u00fan momento entre os s\u00e9culos VI a.C. e IV a.C.. El \u00e9 reco\u00f1ecido polos budistas como un mestre esperto ou iluminado que compartiu as s\u00faas revelaci\u00f3ns para axudar aos seres sensibles a po\u00f1er fin ao seu sufrimento a trav\u00e9s da eliminaci\u00f3n do desexo e a ignorancia por medio do co\u00f1ecemento e a visi\u00f3n da orixinaci\u00f3n dependente, coa meta final de acadar o estado sublime do nirvana. O budismo est\u00e1 fundado sobre as chamadas Tres Xoias : os budistas declaran tomar refuxio no Buda (o fundador do budismo), no Dharma (a doutrina do Buda) e na Sa\u1e45gha (a comunidade dos crentes).\nXeralmente son reco\u00f1ecidas d\u00faas grandes ramas do budismo: Theravada (\"A Escola dos Anci\u00e1ns\") e Mahayana (\"O Gran Veh\u00edculo\"). O Theravada ten un seguimento extenso en Sri Lanka e Sueste asi\u00e1tico (Camboxa, Laos, Tailandia, Myanmar etc). O Mahayana enc\u00f3ntrase pola Asia oriental (a China, Corea, o Xap\u00f3n, Vietnam, Singapur, Taiw\u00e1n etc) e incl\u00fae as tradici\u00f3ns de Terra Pura, Zen, Budismo Nichiren, Budismo tibetano, Budismo Shingon, e Tiantai (Tendai). Nalgunhas clasificaci\u00f3ns, o Vajrayana \u2014practicado principalmente no T\u00edbet e Mongolia, e as partes adxacentes da China e Rusia\u2014 \u00e9 reco\u00f1ecido como unha terceira rama, mentres que outras o clasifican como unha parte do Mahayana.\nHistoria.\nO budismo desenvolveuse a partir das ensinanzas difundidas polo seu fundador Siddhartha Gautama, entre os s\u00e9culos VI a.C. e IV a.C. no nord\u00e9s da India.\nIniciou unha r\u00e1pida expansi\u00f3n ata chegar a ser a relixi\u00f3n predominante na India no s\u00e9culo III a.C. Nese s\u00e9culo, o emperador indio A\u015boka o fixo a relixi\u00f3n oficial do seu enorme imperio, mandando embaixadas de monxes budistas a todo o mundo co\u00f1ecido daquela. Non foi ata o s\u00e9culo VII cando iniciou o seu declive na s\u00faa terra de orixe, a\u00ednda que daquela xa se expandira a moitos territorios. No s\u00e9culo XIII chegara a case a s\u00faa completa desaparici\u00f3n na India, mais se propagara con \u00e9xito pola maior parte do continente asi\u00e1tico.\nAs tres xoias.\nO Buda.\n\u0926\u093f\u0938\u094b \u0926\u093f\u0938\u0902 \u092f\u0902 \u0924\u0902 \u0915\u092f\u093f\u0930\u093e \u0935\u0947\u0930\u0940\u0935\u093e \u092a\u0928 \u0935\u0947\u0930\u093f\u0928\u092e\u094d \u0964\n\u092e\u093f\u091a\u094d\u091b\u093e\u092a\u0928\u093f\u0939\u093f\u0924\u0902 \u091a\u093f\u0924\u094d\u0924\u0902 \u092a\u093e\u092a\u093f\u092f\u094b \u0928\u0902 \u0924\u0924\u094b \u0915\u0930\u0947 \u0965\nDiso disa\u1e43 ya\u1e43 ta\u1e43 kayir\u0101 ver\u012b v\u0101 pana verinam,\nMich\u0101panihita\u1e43 cita\u1e43 p\u0101piyo na\u1e43 ta\u1e43 kare.\nSexa o que sexa o dano que un inimigo faga a outro, \nUn coraz\u00f3n mal dirixido fai un dano a\u00ednda maior.\n(\"Dhamapada\", \u00ab Citavaggo tatiyo \u00bb [Versos sobre o coraz\u00f3n], verso 42)&lt;/small&gt;\nNa orixe, o budismo non \u00e9 unha filosof\u00eda, sen\u00f3n unha \u00ab lecci\u00f3n de cousas \u00bb (Dharma), o ensino da realidade, unha exposici\u00f3n do feito do sufrimento e do cesamento do sufrimento. V\u00e9n a ser unha filosof\u00eda e dentro de certas escolas unha relixi\u00f3n; considerada hoxe como unha ciencia do esp\u00edrito.\nInspirada polos ensinos do \u00ab Buda hist\u00f3rico \u00bb, un xefe espiritual que viviu no sec. V A.C. O seu verdadeiro nome era Siddh\u0101rta Gautama da familia \u015a\u0101kya nado en Kapilavastido (Utar Pradesh), da ra\u00ed\u00f1a M\u0101y\u0101 e do rei \u015auddhodana, dentro dunha familia de k\u1e63atriya (casta dos nobres-guerreiros).\nA vida do Buda \u00e9 rica en lendas. O mundo hindu\u00edsta, nesa \u00e9poca, ti\u00f1a importantes disensi\u00f3ns filos\u00f3ficas e especulativas ; e deste momento cando o xainismo fixo a s\u00faa aparici\u00f3n. Por ser significante ao seo do seu medio sociocultural, o budismo impregnase de hindu\u00edsmo, do cal adoptou numerosos conceptos como o ciclo das reencarnaci\u00f3ns, sa\u1e43s\u0101ra, ou a\u00ednda a lei de retribuci\u00f3n dos m\u00e9ritos e faltas cometidas no ciclo, o karma. O Buda subli\u00f1a que non hai nin un deus, nin mensaxeiro dun deus, e que o seu sistema de pensamento non ten orixe divina, sen\u00f3n que trata sobre a comprensi\u00f3n da natureza do esp\u00edrito humano, o cal poder\u00eda ser redescuberto por calquera persoa cos seus propios medios e pola experiencia; o budismo dos orixes nin ti\u00f1a mesmo a creaci\u00f3n do mundo polos deuses, a noci\u00f3n de alma, a redenci\u00f3n ou a revelaci\u00f3n.\nO Dharma, ou os preceptos fundamentais do ensino do Buda.\nAs tres sementes do mal, ou \u00ab \"tres velenos\" \u00bb.\nOs tres velenos do esp\u00edrito p\u00f3dense denominar as\u00ed :\nOs velos do esp\u00edrito comportan por exemplo :\nO Buda estimaba que as causas do sufrimento humano prove\u00f1en da incapacidade de percibir correctamente a realidade. Esta ignorancia \u00e9 unha emoci\u00f3n, un factor mental perturbador e as ilusi\u00f3ns que ela provoca conducen \u00e1 avidez dos homes, ao seu desexo de posu\u00edr vantaxes sobre os demais, ao apego ou ao odio \u00e1s persoas ou cousas.\nAs tres caracter\u00edsticas da existencia.\nEstas tres caracter\u00edsticas son universais, e co\u00f1ecidas unha vez desenvolvida a visi\u00f3n directa da realidade (vipassana). Por isto, fai falla seguir un adestramento no desenvolvemento da nosa vixilancia (satipatana).\nO ser humano non \u00e9, xa que logo, unha cousa en si, unha entidade indestrutible (a pesar da ilusi\u00f3n que temos diso), sen\u00f3n a composici\u00f3n impermanente dos cinco agregados que son a forma, as sensaci\u00f3ns, as percepci\u00f3ns, as formaci\u00f3ns mentais e a conciencia. Estes agregados (\"skandhas\") son impermanentes xa que tam\u00e9n eles est\u00e1n sometidos \u00e1 \u00ab produci\u00f3n condicionada \u00bb (\"prat\u00eetya-samutpasda\"), teor\u00eda segundo a cal todo ten unha causa e unha consecuencia. Para os budistas, o ego non e m\u00e1is que vacuo (\"sh\u00fbnyatas\").\nCo Nibbana (en s\u00e1nscrito Nirvana) esc\u00e1pase as caracter\u00edsticas de sufrimento e de impermanencia.\nOs renacementos.\nDebido aos tres velenos por unha parte, e \u00e1 produci\u00f3n condicionada por outra , os homes son ameazados con renacer no \"samsasra\" (o ciclo das renacementos). O plano da existencia dentro do cal renacer\u00e1n depender\u00e1 do seu karma, \u00e9 dicir, das s\u00faas acci\u00f3ns. Este renacemento non fai pois m\u00e1is que prolongar indefinidamente o sufrimento. Conforme ao non-ego, este non \u00e9 \"nin o mesmo, nin outro\" quen renace (este non \u00e9, como noutras relixi\u00f3ns, unha alma inmortal quen se \u00ab reencarna \u00bb). O Buda prop\u00f3n de se espertar deste pesadelo, de romper as nubes de confusi\u00f3n e ilusi\u00f3n e ser iluminado pola realidade. As\u00ed se romper\u00e1n o sufrimento e mailo ciclo k\u00e1rmico. El definiu o cumio do seu ensino como \u00ab a liberaci\u00f3n do sufrimento \u00bb ou nirv\u0101\u1e47a.\nA v\u00eda para acadar esa liberaci\u00f3n v\u00e9n dada nas catro nobres verdades (cat\u0101ri ariyasac\u0101ni), e o nobre sendeiro \u00f3ctuplo (ariy\u0101\u1e6d\u1e6da\u1e45xika magga).\nO nobre cami\u00f1o \u00f3ctuplo.\nO Nobre Cami\u00f1o \u00d3ctuplo (en s\u00e1nscrito \"\u0101ry\u0101\u1e63\u1e6d\u0101\u1e45gam\u0101rga\" e en pali \"ariyo a\u1e6d\u1e6dha\u1e45giko maggo\") -a cuarta das Nobres Verdades de Buda- \u00e9 v\u00eda que leva \u00e1 cesaci\u00f3n do sufrimento (dukkha), e consiste nun conxunto de oito factores ou condici\u00f3ns interconectados, que cando se desenvolven xuntos, levan \u00e1 dukkha. Estes oito factores son: a Visi\u00f3n Correcta (ou Entendemento Correcto), Intenci\u00f3n Correcta (ou Pensamento Correcto), a Palabra Correcta, a Acci\u00f3n Correcta, o Sustento Correcto, a Obra Correcta, a Atenci\u00f3n Correcta, e a Concentraci\u00f3n Correcta. Tam\u00e9n chamado \"O Cami\u00f1o do Medio\", xa que evita os dous extremos que son a busca do benestar dentro da dependencia do pracer dos sensos e a busca do benestar dentro da practica asc\u00e9tica e de mortificaci\u00f3n.\nO Buda, tendo experimentado estes dous extremos, descubriu por experiencia o nobre cami\u00f1o \"que doa visi\u00f3n e co\u00f1ecemento, que conduce \u00e1 calma, \u00e0 visi\u00f3n profunda, ao nirv\u0101\u1e47a\".\nO cami\u00f1o comporta oito categor\u00edas reagrupadas en tres disciplinas :\n1) a sabedor\u00eda (\"prainas\"):\n2) a moralidade, ou a disciplina (\"sh\u00eela\")\n3) a meditaci\u00f3n, ou a concentraci\u00f3n (\"samasdhi\")\nA \u00faltima etapa do cami\u00f1o \u00e9 a sabedor\u00eda, consiste nunha visi\u00f3n directa da realidade (vipassana) obtida por un adestramento intensivo ao desenvolvemento da nosa vixilancia, a nosa atenci\u00f3n, a nosa presenza de esp\u00edrito (satipatana). Non se trata dunha practica, dunha crenza ou dun esforzo, mais do esforzo m\u00ednimo e natural: levar a nosa atenci\u00f3n sobre os fen\u00f3menos f\u00edsicas e mentais desde que aparecen, mentres que duran e ata que cesan.\nO nome de 'Cami\u00f1o \u00f3ctuplo' foi recollido como nome para o esquema da moderna teor\u00eda de part\u00edculas en F\u00edsica.\nA \u00e9tica b\u00fadica e os cinco preceptos.\nDentro do budismo, a \u00e9tica bas\u00e9ase no feito de que as acci\u00f3ns do corpo, da palabra e do esp\u00edrito te\u00f1en consecuencias para n\u00f3s-mesmos e para os que nos arrodean. Hai d\u00faas clases de acci\u00f3ns, as acci\u00f3ns \"kusala\" (nome pali significando h\u00e1bil, favorable, positivo) e acci\u00f3ns \"akusala\" (inane, desfavorable, negativa).\nDentro do budismo, unha acci\u00f3n non \u00e9, polo tanto, nin boa nin mala nela mesma, sen\u00f3n que \u00e9 favorable ou desfavorable segundo a motivaci\u00f3n e mailo estado de esp\u00edrito que a soste\u00f1en.\nA \u00e9tica b\u00fadica inv\u00edtanos polo tanto a tomar conciencia dos estados de esp\u00edrito dentro dos que nos atopamos e a partir dos que n\u00f3s actuamos, falamos ou pensamos.\nEstes principios son declinados dentro dos cinco preceptos, quen non son regras de prohibici\u00f3ns, sen\u00f3n gu\u00edas de comportamento \u00e9tico cara aos que n\u00f3s podemos progresar. P\u00f3dense ver como o modo de funcionamento natural dunha persoa esperta.\nOs cinco preceptos pres\u00e9ntanse xeralmente baixo a s\u00faa forma negativa :\nTe\u00f1en tam\u00e9n unha forma positiva, moi \u00fatil, aqu\u00ed na primeira persoa:\nO espertar (bodhi).\nPara os Budismo theravada, o espertar \u00e9 a comprensi\u00f3n perfecta e mais a realizaci\u00f3n das catro verdades. Por\u00e9n, para os adeptos do Budismo mahayana, o espertar ten m\u00e1is que ver coa sabedor\u00eda e a toma de conciencia da s\u00faa propia natureza de Buda.\nO espertar permite ao home entrar no nirv\u0101\u1e47a. O ciclo k\u00e1rmico \u00e9 roto para sempre.\nA Sa\u1e45gha.\nSegundo as estat\u00edsticas de \"Adherentes.com\", as avaliaci\u00f3ns do n\u00famero de budistas oscilan entre 230 e 500 mill\u00f3ns, xeralmente arredor de 350 mill\u00f3ns.\nDespois da morte do Buda, a Sa\u1e45gha dividiuse en m\u00faltiples correntes e escolas. O budismo estendeuse desde a rexi\u00f3n de Bengala e de Sri Lanka cara Indochina e Indonesia, a onde chegou no s\u00e9culo I a.C.. Cara o noroeste, estendeuse por Caxemira e o leste de Persia at\u00e9 chegar a China no s\u00e9culo I. Da China pasou a Corea (372) e de aqu\u00ed ao Xap\u00f3n no s\u00e9culo VI. No T\u00edbet introduciuse durante o s\u00e9culo VII. A partir do s\u00e9culo IX o budismo foi retrocedendo a causa da expansi\u00f3n musulm\u00e1 e polos movementos dos pobos das estepas da Asia Central.\nHai d\u00faas ramas principais de budismo : o Hinayana (\"Pequeno V\u00ednculo\" ou \"Pequeno Grupo\", termo \u00e1s veces pexorativo ; ver tam\u00e9n Theravada) e o Mahayana (\"Gran Grupo\" ou \"Gran V\u00ednculo\"). O Theravada, \u00fanica rama do \"Pequeno V\u00ednculo\" que ten sobrevivido, corresponde ao budismo das orixes. \u00c9 o m\u00e1is com\u00fan en Camboxa, Sri Lanka, Myanmar, Tailandia e Indochina, mentres que o Mahayana, forma posterior e m\u00e1is popular, est\u00e9ndese pola China, o Xap\u00f3n, Corea e o T\u00edbet. O Zen e unha das subdivisi\u00f3ns mais co\u00f1ecidas do Mahayana. O budismo tibetano e o budismo Shingon no Xap\u00f3n, son formas de budismo vaghrayana, reco\u00f1ecidas tanto como un novo v\u00ednculo como subdivisi\u00f3ns do Mahayana. O budismo tibetano at\u00f3pase no T\u00edbet, Nepal, But\u00e1n, Mongolia e no estado ruso de Kalmikia.\nDifusi\u00f3n.\nDe acordo coa maior\u00eda de estudos de demograf\u00eda relixiosa, hai entre 200 e 600 mill\u00f3ns de budistas, con 350 a 550 mill\u00f3ns a estimaci\u00f3n m\u00e1is amplamente aceptada. Isto fai do budismo a cuarta relixi\u00f3n con m\u00e1is fieis por detr\u00e1s do cristianismo, o hindu\u00edsmo, e o islam. Debido \u00e1 natureza altamente sincr\u00e9tica das crenzas relixiosas no Leste de Asia, con todo, alg\u00fans cren que a poboaci\u00f3n budista supera o bill\u00f3n. De acordo cos dem\u00f3grafos Todd M. Johnson e Brian J. Grim,\nAs estimaci\u00f3ns son incertas por varias raz\u00f3ns:\nO budismo foi a terceira relixi\u00f3n organizada m\u00e1is antiga do mundo, e a maior do mundo durante boa parte da historia. En 1951, era a maior relixi\u00f3n do mundo con 520 mill\u00f3ns de adeptos, en comparaci\u00f3n co cristianismo con 500 mill\u00f3ns de adeptos.\nO budismo en Galiza.\nA\u00ednda que a pr\u00e1ctica do budismo \u00e9 reducida en Galiza, por\u00e9n no lugar de Ventoselo (Beariz), no concello ourens\u00e1n de San Amaro enc\u00f3ntrase o maior centro budista de Europa, creado por iniciativa do lama Gueshe Tenzing Tamding."}
{"id": "11387", "revid": "5863", "url": "https://gl.wikipedia.org/wiki?curid=11387", "title": "Kristina Berg", "text": "Karin Anna Kristina Berg Casares, nada en Halmstad en 1948 e finada en Vigo o 3 de xullo de 2012, foi unha escritora sueca en lingua galega.\nTraxectoria.\nDurante a mocidade participou en episodios de series televisivas suecas e nalg\u00fan proxecto relacionado coas artes pl\u00e1sticas. Despois de formarse en labores mari\u00f1eiros en embarcaci\u00f3ns cl\u00e1sicas (entre outras, a goleta \"Meta\"), embarca con rumbo \u00e1 India como radiotelegrafista no ano 1971. Nunha recalada en Galicia co\u00f1ece a Carlos Casares, con quen casa pouco despois, principiando as\u00ed as viaxes do escritor a Suecia, que exercer\u00e1n influencia na s\u00faa ideolox\u00eda socialdem\u00f3crata e en certos aspectos da s\u00faa obra.\nExerceu a presidencia da Fundaci\u00f3n Carlos Casares dende a s\u00faa constituci\u00f3n no ano 2003."}
{"id": "11388", "revid": "23204", "url": "https://gl.wikipedia.org/wiki?curid=11388", "title": "Chan", "text": "O termo galego chan indica unha superficie lisa, unha chaira:\nAmais, como top\u00f3nimo, Chan pode referirse a:"}
{"id": "11389", "revid": "1131", "url": "https://gl.wikipedia.org/wiki?curid=11389", "title": "Manuel Bergueiro", "text": "Manuel Bergueiro L\u00f3pez, nado na Consolaci\u00f3n (Tabeir\u00f3s, A Estrada) o 11 de setembro de 1898 e finado en Oviedo o 26 de febreiro de 1985, foi un mestre e escritor galego.\nTraxectoria.\nIngresou en 1913 na Escola Normal de Santiago de Compostela onde estudou a carreira de Maxisterio. En 1921 obtivo unha vacante no padroado das Escolas Barcalesas. Posteriormente foi mestre en varios lugares de Galicia e Asturias. Colaborou en moitos xornais como \"El Agrario Barcal\u00e9s\", \"El Emigrado\", \"El Compostelano\", \"El Pa\u00eds Gallego\", \"Faro de Vigo\", \"Vida Gallega\", \"Vida Escolar\".\nEn 1927, co n\u00famero 29 da Colecci\u00f3n Lar, publicou \"A pecadenta silenzosa\". En 1930 publicou \"Ollo cos estudantes\", versi\u00f3n esc\u00e9nica dun episodio da novela anterior, que ter\u00e1 continuaci\u00f3n noutras pequenas pezas en castel\u00e1n: \"Trampa adelante\" e \"Enga\u00f1o sobre enga\u00f1o\".\nTam\u00e9n escribiu en castel\u00e1n \"Jovellanos en la pedagogia espa\u00f1ola\" e \"Rosi\u00f1a de Tabeir\u00f3s\". Usaba os pseud\u00f3nimos de Manuel de Vicenta e Rogueiber.\nIngresou como acad\u00e9mico correspondente na Real Academia Galega en 1958."}
{"id": "11390", "revid": "98629", "url": "https://gl.wikipedia.org/wiki?curid=11390", "title": "Santa Compa\u00f1a", "text": "A Santa Compa\u00f1a \u00e9 unha procesi\u00f3n de mortos ou \u00e1nimas en pena que percorren os cami\u00f1os dunha parroquia. Tr\u00e1tase dun tema do folclore galego. O tema das procesi\u00f3ns de mortos e/ou de \u00e1nimas \u00e9 propio da literatura e das tradici\u00f3ns culturais da Europa occidental dende a Idade Media. A zona xeogr\u00e1fica \"galega\" na que a Santa Compa\u00f1a influ\u00edu m\u00e1is notoriamente consid\u00e9rase que \u00e9 o territorio correspondente \u00e1 antiga Gallaecia, inclu\u00edndo o norte de Portugal e Asturias, xa que esta zona pos\u00fae caracter\u00edsticas que a identifican como unha comunidade, reflectidas nos seus contos e na s\u00faa literatura e testemu\u00f1as do fen\u00f3meno.\nA crenza na Santa Compa\u00f1a, analizada por Vicente Risco como unha tradici\u00f3n cristi\u00e1 de poucas pegadas anteriores, est\u00e1 rexistrada por outras fontes anteriores vinculada a tradici\u00f3ns europeas de raigame diferente, integrada m\u00e1is ou menos ao cristianismo. Recollendo isto por exemplo Mart\u00edn Sarmiento despois da s\u00faa viaxe a Galicia como elemento da antiga cultura a\u00ednda vixente. Logo, nos s\u00e9culos seguintes, at\u00f3pase en dicionarios, almanaques e na literatura, con m\u00e1is ou menos consideraci\u00f3n da s\u00faa funci\u00f3n na cultura tradicional galega. Ram\u00f3n Mar\u00eda del Valle-Incl\u00e1n deulle o toque m\u00e1is po\u00e9tico. Est\u00e1 tam\u00e9n estudada dende finais do s\u00e9culo XX coma un elemento da antropolox\u00eda cultural galega.\nNa s\u00faa funci\u00f3n de mito, a disgregaci\u00f3n da crenza ilustra a desestruturaci\u00f3n e a desintegraci\u00f3n das partes constitu\u00edntes da antiga sociedade galega, \u00e9 dicir, a desaparici\u00f3n dun estilo de vida tradicional anterior que se constr\u00fae dende a urbanizaci\u00f3n e a industrializaci\u00f3n modernas. Polo tanto a cultura popular de finais do s\u00e9culo XX e comezos do XXI considera a Santa Compa\u00f1a como unha das lendas da mitolox\u00eda popular galega m\u00e1is arraigada no medio rural.\nEtimolox\u00eda.\nSegundo o \"Dicionario dos seres m\u00edticos galegos\", os termos \"Santa Compa\u00f1a\" e \"Santa Compa\u00f1\u00eda\" son nomes err\u00f3neos por contaminaci\u00f3n culta, a\u00ednda que poidan usarse de xeito eufem\u00edstico nalgures, dado que a Compa\u00f1a non \u00e9 santa. Lis\u00f3n Tolosana concorda en que \"Santa Compa\u00f1a\" \u00e9 unha expresi\u00f3n que serve para denominala, en particular polos eruditos, pero que non \u00e9 utilizada, ou moi escasamente, polos crentes.\nA expresi\u00f3n v\u00e9n do lat\u00edn \"sanctam cum pania\", que pode asemellarse a \"santa compa\u00f1a\". Non obstante, unha traduci\u00f3n m\u00e1is literal ser\u00eda \"que comen do mesmo pan\", seria refer\u00edndose ao convite funeral no cal as \u00e1nimas levan os vivos para a procesi\u00f3n, sendo necesario finxir comer os manxares propostos e comendo un alimento propio a\u00ednda que sexa pan que se leve no peto para liberarse.\nOrixe.\nA vixencia diste mito de relaci\u00f3n dos vivos e dos mortos na sociedade galega reco\u00f1\u00e9cese polos testemu\u00f1os de fontes escritas ao longo da historia e polas hip\u00f3teses de estudos.\nP\u00f3dese ver que \u00e9 vixente por diversos documentos da Inquisici\u00f3n do s\u00e9culo XVI e comezos do XVII, mencionando xa a crenza, en Galicia, de \u00e1nimas errantes que non foron nin ao para\u00edso, nin ao inferno, nin ao purgatorio.\nMart\u00edn Sarmiento, despois da s\u00faa viaxe por Galicia, anota que a \"estantiga\" \u00e9 un dos seus nomes particulares pola zona de Ourense. El fora testemu\u00f1a do mito, xa antigo naqueles tempos, de que xa exist\u00eda polo menos no s\u00e9culo XVII. Deste modo, d\u00e1lle o significado de ser un fen\u00f3meno vinculado \u00e1 mitolox\u00eda europea, \u00e9 dicir, m\u00e1is que da procesi\u00f3n de \u00e1nimas da tradici\u00f3n cristi\u00e1.\nTam\u00e9n sabemos de Xo\u00e1n Cuveiro Pi\u00f1ol que a crenza para el se aproxima ao \"sluagh\" e \u00e1 \"cazar\u00eda salvaxe\" vencell\u00e1ndoa ao tronco indoeuropeo.\nPor outra banda, o antrop\u00f3logo Carmelo Lis\u00f3n Tolosana \ufeffpublicou unha investigaci\u00f3n etnogr\u00e1fica sobre a Santa Compa\u00f1a, \ufeffonde di que esta crenza, a\u00ednda viva no s\u00e9culo XX en Galicia, est\u00e1 vencellada a un mito xerm\u00e1nico, a cazar\u00eda salvaxe, que difundiron as invasi\u00f3ns destes pobos durante a Alta Idade Media co nome de \"estandiga\" ao longo de toda a Hispania. O mito axi\u00f1a ser\u00eda cristianizado. Por\u00e9n, hai outras fontes que apuntan a unha posible orixe celta. A lenda da cazar\u00eda salvaxe e as crenzas das culturas c\u00e9lticas van polo tronco dunha crenza antiga, o que sup\u00f3n que se trata de maxia na s\u00faa funci\u00f3n de acceder ao co\u00f1ecemento. A herdanza da Santa Compa\u00f1a dos mitos xerm\u00e1nicos, bastante compartida polos intelectuais, non convenceu a Vicente Risco, quen sup\u00f3n que o aspecto m\u00e1xico da Compa\u00f1a \u00e9 s\u00f3 unha manifestaci\u00f3n de relixiosidade f\u00f3ra das normas e regras da relixi\u00f3n vixente. Nos elementos da descrici\u00f3n at\u00f3pase por unha banda o mundo da realidade, os lugares da parroquia, xente da aldea viva ou morta, e por outra banda referentes do imaxinario colectivo de c\u00f3digos e s\u00edmbolos culturais que vinculan a visi\u00f3n a conceptos.\nDescrici\u00f3n.\nNon existe ningunha descrici\u00f3n consensuada sobre o que \u00e9 a procesi\u00f3n. Cada testemu\u00f1a da crenza, e o n\u00famero \u00e9 moi importante, pode case por si ter unha descrici\u00f3n diferente. De todos os xeitos, o fen\u00f3meno, descrito por aquel que o viu ou comunicado por outros, \u00e9 sempre unha realizaci\u00f3n singular. \ufeffNon obstante, conv\u00e9n reter as posibilidades do tipo de comitiva. A comitiva pode ser semellante \u00e1 da cazar\u00eda salvaxe (Wild Hunt) dirixida por Od\u00edn (ou un dos seus substitutos) ou unha das variantes do mundo imaxinario e simbolico da idade media como a \"Mesnie Hellequin\" en Francia onde o que \u00e9 destacable \u00e9 a brutalidade. A comitiva pode referirse \u00e1 hoste antiga das \u00e1nimas en procesi\u00f3n. Sen esquecer que pode tam\u00e9n ser unha derivaci\u00f3n de procesi\u00f3n de meigas.\nM\u00e1is al\u00e1 da multitude das descrici\u00f3ns individuais, conv\u00e9n distinguir elementos sobre varios rexistros. Hai aquel que ve a Santa Compa\u00f1a e hai aqueles que se poden chamar os \"crentes\", que cren na s\u00faa existencia ou que a dubidan vivindo no \u00e1mbito da s\u00faa crenza. \ufeffNo relato, hai elementos da vida material que cada un pode reco\u00f1ecer como unha realidade da s\u00faa vida coti\u00e1 (os lugares da parroquia, a igrexa, as casas, a fonte etc.), elementos que te\u00f1en unha realidade mental (as \u00e1nimas, os defuntos etc.) as\u00ed como elementos ficticios que s\u00f3 serven de decoraci\u00f3n (o ambiente nocturno, as luces opacas, os murmurios inintelixibles, os corpos brancos e p\u00e1lidos etc.). Dentro dos elementos que te\u00f1en realidade mental p\u00f3dense distinguir naquelas \u00e1nimas da procesi\u00f3n que son de xente co\u00f1ecida, vivos ou mortos, daqueles que son figuras sen relaci\u00f3n cos veci\u00f1os.\nA procesi\u00f3n adoita ir encabezada pola persoa viva que porta entre as s\u00faas mans unha cruz e mais un caldeiro con auga bendita; tras el, varias \u00e1nimas con cirios acesos, non sempre vis\u00edbeis, s\u00e9gueno. A s\u00faa presenza faise notoria no cheiro a cera queimada e no vento que se ergue ao seu paso.\nA persoa viva que precede esta procesi\u00f3n pode tratarse tanto dun home como dunha muller, dependendo de se o patr\u00f3n da parroquia \u00e9 santo ou santa. Ademais, o portador da cruz non pode en ning\u00fan momento volve-la cabeza nin renunciar aos seus cargos precedendo \u00e1 Santa Compa\u00f1a. S\u00f3 ser\u00e1 ceibado cando atope a outra persoa polo cami\u00f1o a quen lle entregar a cruz e mailo caldeiro, momento no que estoutro pasar\u00e1 a substitu\u00edlo.\nPara zafarse desta obriga de substituci\u00f3n, a persoa que vexa pasar \u00e1 Santa Compa\u00f1a debe trazar un circo no chan e deitarse boca abaixo sen mirarlle \u00e1 cara a ning\u00fan esp\u00edrito. Mentres tanto, a persoa que leva a cruz e o balde v\u00f3lvese m\u00e1is branco e vai aldelgazando a cada paso que d\u00e1, ata que consegue darlle o caldeiro a outro.\nO que si \u00e9 comunmente aceptado \u00e9 que a Compa\u00f1a bota medo, xa que \u00e9 considerada como sinal de morte. Pode ser porque a Compa\u00f1a visita todas aquelas casas nas que axi\u00f1a haber\u00e1 un pasamento. Pode ser porque a Compa\u00f1a necesita dun vivo que leve a cruz e anda \u00e1s portas pedindo compa\u00f1\u00eda. Cuveiro Pi\u00f1ol, no seu \"Diccionario Gallego\" (1876), escribe: Pode ser porque as \u00e1nimas da Compa\u00f1a poden maltratar a xente que atopan polos cami\u00f1os e ata poden ir molestar \u00e1 xente na s\u00faa casa.\nMalia que na maior\u00eda das historias a Santa Compa\u00f1a realiza as s\u00faas aparici\u00f3ns de noite, hai tam\u00e9n casos citados nos que se fala de sa\u00eddas di\u00farnas. A frecuencia pode ser de todas as noitas \u00e1 mesma hora como non. Cada visi\u00f3n \u00e9 unha recreaci\u00f3n e en cada localidade vai evolucionar segundo as necesidades socio-cultura\u00eds do grupo onde est\u00e1 vixente.\nLis\u00f3n Tolosona, con datos dos anos 1960 recolle 124 casos onde o motivo da procesi\u00f3n \u00e9 para anunciar morte, 32 casos para facer penitencia e 31 casos para castigar. Os nomes para chamar a procesi\u00f3n est\u00e1n relacionados co motivo da s\u00faa existencia.\nNomes da Santa Compa\u00f1a.\nOs diferentes nomes da crenza levan consigo un significado que permite atopar a relaci\u00f3n establecida entre o fen\u00f3meno propio a Galicia e mais a cultura occidental. Os diferentes nomes tam\u00e9n te\u00f1en un uso distinto segundo as zonas xeogr\u00e1ficas, sendo isto unha proba do xenio creativo da xente de Galicia en canto \u00e1 vixencia dun mito da humanidade (neste caso un mito europeo) na s\u00faa propia cultura. \ufeffDestas d\u00faas raz\u00f3ns p\u00f3dese comprender que o nome atribu\u00eddo por cada zona corresponde a unha adaptaci\u00f3n particular da crenza, a cal estar\u00e1 m\u00e1is ou menos preto dun dos tres tipos enunciados.\nComo liberarse da Compa\u00f1a.\nExisten varios remedios para liberarse dela.\nA parroquia.\nA parroquia adoita ser o territorio das andanzas da Santa Compa\u00f1a, e polo tanto un elemento constitutivo do mito, o cal lle d\u00e1 vida \u00e1 crenza en Galicia.\nNa cultura galega nas \u00faltimas d\u00e9cadas do s\u00e9culo XX e primeira do XXI.\nO tema da Santa Compa\u00f1a rec\u00f3llese na cultura popular en forma de espect\u00e1culos e incluso c\u00f3mics.\nEsta procesi\u00f3n anda espallada pola internet, tanto como curiosidade acerca de Galicia como combinada co paranormal.\nTam\u00e9n alg\u00fans m\u00fasicos e bandas recollen o tema nalgunhas das s\u00faas obras, \u00e9 o caso de Golpes Bajos, M\u00e4go de Oz e Los Suaves, por exemplo.\nO nome da banda de rock Heredeiros da Crus est\u00e1 tomado directamente do mito da Santa Compa\u00f1a .\nUnha banda de rock de Rianxo chamada \"Santa Compa\u00f1a\" ten un tema titulado \"Urco\"."}
{"id": "11391", "revid": "23204", "url": "https://gl.wikipedia.org/wiki?curid=11391", "title": "Xans", "text": "As Xans son pantasmas ou dobres de persoas vivas que s\u00f3 poden ser vistas nas encrucilladas polos vedoiros e os aturuxados. A procesi\u00f3n das X\u00e1s ou procesi\u00f3n das Xans \u00e9 unha crenza popular da mitolox\u00eda galega, semellante \u00e1 Santa Compa\u00f1a, coa diferenza que que non son as pantasmas dos mortos as que van nela, sen\u00f3n as pantasmas dos vivos. Esta crenza est\u00e1 documentada en Valongo (Cortegada), en Muros e na Arnoia.\nCaracter\u00edsticas.\nAs Xans gardan unha estreita relaci\u00f3n coa Santa Compa\u00f1a. Algo que diferencia estas d\u00faas lendas \u00e9 que, polo xeral, a Santa Compa\u00f1a utilizaba a aparici\u00f3n dunha ringleira de encarapuchados con aspecto de pantasma e vestidos de negro cuxa funci\u00f3n era a de simplemente visitar ou ben po\u00f1er en aviso unha pr\u00f3xima defunci\u00f3n, pero non est\u00e1 rexistrado na lenda das Xans que estas \u00e1nimas en pena tivesen a misi\u00f3n de anunciar as mortes do lugar.\nMarchan en d\u00faas ringleiras e levan un cadaleito. Canto m\u00e1is \u00e1 beira do cadaleito vaian os membros das ringleiras, m\u00e1is axi\u00f1a morren. Quen atopa esta procesi\u00f3n, vea, mais non a sente. O encontro d\u00e1se case sempre nas encrucilladas dos cami\u00f1os, onde \u00e9 costume deterse cos defuntos para que os cregos boten responsos.\nSe o que a atopa \u00e9 amigo dos que van na procesi\u00f3n, o \u00fanico que lle fan \u00e9 levalo polo aire a outra parte; se \u00e9 inimigo, danlle unha grande malleira e arr\u00e1strano polas silveiras.\nSon poucas as persoas que ven a procesi\u00f3n das X\u00e1s, pois para iso precisa posu\u00edr unha destas condici\u00f3ns: que o padri\u00f1o de quen a ve rezase mal o credo cando o bautizaron, ou ben que o crego cambiase os santos \u00f3leos confundindo os da extrema unci\u00f3n cos do bautismo. Tal erro p\u00f3dese remediar bautiz\u00e1ndose de novo.\nAs Xans en Valongo.\nSegundo a tradici\u00f3n oral, polas noites contra as doce ou unha da ma\u00f1\u00e1, v\u00edase ao redor da igrexa de San Marti\u00f1o de Valongo unha ringleira de xente con vestimenta de cor negra, que adoitaba ser unha t\u00fanica, que levaban unha candea acesa na man e daban voltas \u00e1 construci\u00f3n relixiosa. A maior\u00eda dos habitantes deste lugar pensaban que se trataba de mortos con pecados, \u00e1nimas en pena que lle deb\u00edan algo a este mundo e debido a isto segu\u00edan nel. Outra xente culta pensaba que esta procesi\u00f3n estaba composta por xente que fac\u00eda promesas e non as cumpr\u00eda polo que ti\u00f1a que ir a modo de penitencia a facer este tipo de percorrido nocturno. Ambas as crenzas son claramente parte dunha tradici\u00f3n cristi\u00e1 fortemente arraigada que acompa\u00f1a o pobo galego at\u00e9 mediados do s\u00e9culo XX.\nSegundo unha lenda recollida por Dolores Gard\u00f3n Gard\u00f3n, en Valongo dic\u00edase que un rapaz puxo en d\u00fabida a crenza de que os compo\u00f1entes das Xans eran mortos ou mortas, xa que un d\u00eda baixou \u00e1 capela cando se fixo de noite. O neno agochouse entre o millo dunha plantaci\u00f3n pr\u00f3xima \u00e1 capela e agardou a que a procesi\u00f3n comezase. Cando viu os encarapuchados dirixiuse ata preto dun deles e, a toda velocidade, deu un chimpo e sacoulle a carapucha, nese mesmo intre recibiu unha labazada e foi de contado para a s\u00faa casa. Ao d\u00eda seguinte disp\u00faxose a contarlle o que el fixera \u00e1 s\u00faa nai, que lle respondeu abraiada explic\u00e1ndolle que se trataba de \u00e1nimas doutro mundo, e como fora quen de facer tal cousa, ao que o rapaz respondeu: \"Eu non sei se ser\u00edan deste mundo ou do outro, pero deume unha labazada tan grande, que estiven toda a noite mirando as estrelas!\"\nEn lugares pr\u00f3ximos, o mito das Xans era interpretado dunha maneira diferente da que o fac\u00edan os veci\u00f1os e veci\u00f1as de Cortegada.\nDise que \"As Xans\" \u00e9 unha procesi\u00f3n de pantasmas, pero que, neste caso, difer\u00e9nciase da Santa \"Compa\u00f1a\" por estar formada por vivos. C\u00f3ntase que formaban d\u00faas ringleiras e portaban un s\u00f3 cadaleito. Interpret\u00e1base que os participantes nesta procesi\u00f3n \u00edan morrendo segundo o preto que se atoparan do cadaleito, os que cami\u00f1aban m\u00e1is lonxe pod\u00edan vivir como moito 3 ou 4 anos m\u00e1is.\nAs Xans en Muros.\nEn Muros e arredores tam\u00e9n existe o mito das Xans, onde reciben o nome de \"\u00c1nimas\". \u00c1 diferenza da Santa Compa\u00f1a non amosan sinais f\u00edsicos logo destes encontros nocturnos nin gardan lembranza da s\u00faa participaci\u00f3n na procesi\u00f3n."}
{"id": "11394", "revid": "132", "url": "https://gl.wikipedia.org/wiki?curid=11394", "title": "Crecide", "text": ""}
{"id": "11395", "revid": "132", "url": "https://gl.wikipedia.org/wiki?curid=11395", "title": "Creximil", "text": ""}
{"id": "11396", "revid": "132", "url": "https://gl.wikipedia.org/wiki?curid=11396", "title": "Museo Militar Rexional de A Coru\u00f1a", "text": ""}
{"id": "11399", "revid": "1576", "url": "https://gl.wikipedia.org/wiki?curid=11399", "title": "Lugares da Coru\u00f1a", "text": "Galicia \u2192 Parroquias de Galicia \u2192 Lugares de Galicia \u2192 Lugares da Coru\u00f1a\nLugares da Coru\u00f1a.\nAm\u00f3sanse os lugares que figuran nos nomencl\u00e1tors da Xunta de Galicia e do INE."}
{"id": "11402", "revid": "5863", "url": "https://gl.wikipedia.org/wiki?curid=11402", "title": "Bernal de Bonaval", "text": "Bernal de Bonaval foi un segrel galego do s\u00e9culo XIII.\nO seu nome aparece por veces como Bernaldo ou Bernardo. Manti\u00f1a v\u00ednculos co mosteiro de San Domingos de Bonaval, pertencente \u00e1 vila de Santiago de Compostela. A s\u00faa actividade po\u00e9tica desenvolveuse nas cortes de Fernando III e de Afonso X. Mantense fiel \u00e1s tradici\u00f3ns l\u00edricas pretrobadorescas, en detrimento dos modelos provenzais. Cons\u00e9rvanse 19 cantigas s\u00faas, 10 delas de amor, 8 de amigo e a \u00faltima \u00e9 unha tenz\u00f3n feita con Abril P\u00e9rez."}
{"id": "11403", "revid": "1131", "url": "https://gl.wikipedia.org/wiki?curid=11403", "title": "Xo\u00e1n Bern\u00e1rdez Vilar", "text": "Xo\u00e1n Bern\u00e1rdez Vilar, nado en Mar\u00edn o 5 de abril de 1936, \u00e9 un escritor, historiador e ensa\u00edsta galego.\nTraxectoria.\nNado en Mar\u00edn en 1936, aos sete anos trasl\u00e1dase a Vigo, onde fai o Bacharelato. Estuda Maxisterio na Escola Normal de Pontevedra. En 1957 conv\u00e9rtese en Auxiliar Administrativo da Caja de Ahorros y Monte de Piedad Municipal de Vigo, hoxe Caixanova. M\u00e1is tarde, entre 1990 e 1995, realizou a carreira de Xeograf\u00eda, Arte e Historia na Universidade de Vigo.\nColaborou no programa de radio \"Ra\u00edz e Tempo\" (primeiro programa en galego despois da guerra civil) de La Voz de Vigo (1965-1975), continuou en Radio Ecca, tam\u00e9n como guionista hist\u00f3rico. Dirixiu d\u00faas revistas, \"Galicia Social\" e \"Latexo\".\nFoi asesor hist\u00f3rico da serie da TVG \"Terras de Merl\u00edn\", e publicou en m\u00faltiples revistas como a do Instituto de Estudos Mi\u00f1oranos, \"Encrucillada\", \"Agalia\" etc. Publicou tam\u00e9n contos. \u00c9 tradutor de galego, castel\u00e1n, portugu\u00e9s, italiano, franc\u00e9s, ingl\u00e9s e lat\u00edn.\nDende o 22 de febreiro do ano 2003 \u00e9 Acad\u00e9mico Correspondente da Real Academia Galega.\nO 11 de xullo de 2011 defendeu en Ourense a s\u00faa tese de doutoramento, sobre a \"Ora Maritima de Rufio Festo Avieno\", obtendo a cualificaci\u00f3n de sobresa\u00ednte, polo que dende esa data \u00e9 doutor en Xeograf\u00eda, Arte e Historia pola Universidade de Vigo."}
{"id": "11404", "revid": "59564", "url": "https://gl.wikipedia.org/wiki?curid=11404", "title": "Concha Blanco", "text": "Mar\u00eda Concepci\u00f3n Blanco Blanco, nada en Lires (Cee) o 19 de xu\u00f1o de 1950, \u00e9 unha pedagoga, mestra e escritora en lingua galega, xa xubilada. Dende o comezo da s\u00faa actividade editou libros de materia pedag\u00f3xica. Foi unha das primeiras autoras de materiais did\u00e1cticos para o ensino do galego.\nTraxectoria.\nCon 6 anos comezou os estudos na escola local e aos 10 anos trasladouse a Ferrol para cursar Bacharelato no Instituto Concepci\u00f3n Arenal. Estudou Maxisterio na Universidade de Santiago de Compostela. O seu labor docente empezou na Escola de Nemi\u00f1a (Mux\u00eda). Logo pasou \u00e1s localidades do \u00c9zaro (Dumbr\u00eda), Brens (Cee), Dumbr\u00eda (Dumbr\u00eda) e Cee, oonde impartiu clases no CPI Eugenio L\u00f3pez coma mestra de lingua e literatura galega e no IES Agra de Ra\u00edces como profesora de lingua galega e literatura.\n\u00c9 coordinadora e coautora de varios libros de texto de Primaria e Secundaria ademais das correspondentes gu\u00edas did\u00e1cticas. Foi correspondente de prensa durante varios anos e colaborou cos seus alumnos en programas de radio. Impartiu e coordinou cursos de Lingua Galega, proxectos de formaci\u00f3n do profesorado e Xornadas da \"Nosa Lingua\".\nVida persoal.\n\u00c9 parella do profesor e escultor Manuel Canosa Santamar\u00eda, e nai de Ana e mais Mar\u00eda Canosa Blanco.\nReco\u00f1ecemento.\nFoi nomeada pola AELG \"Escritora na s\u00faa Terra\" en 2021."}
{"id": "11405", "revid": "89787", "url": "https://gl.wikipedia.org/wiki?curid=11405", "title": "Corea do Sur", "text": "Corea do Sur, oficialmente Rep\u00fablica de Corea (coreano: \"Daehan Minguk\" (Hangul: \ub300\ud55c \ubbfc\uad6d; Hanja: \u5927\u97d3\u6c11\u570b), \u00e9 un pa\u00eds asi\u00e1tico que ocupa a metade sur da Pen\u00ednsula de Corea. O nome \"Corea\" deriva do Reino de Goryeo, tam\u00e9n pronunciado \"Kory\u014f\". Comparte fronteira terrestre con Corea do Norte, e a trav\u00e9s de mar, co Xap\u00f3n polo leste e coa China polo oeste. Case a metade da poboaci\u00f3n reside na \u00e1rea metropolitana da capital, Se\u00fal, que \u00e9 a segunda maior do mundo, con m\u00e1is de 25 mill\u00f3ns de habitantes.\nCorea estivo habitada dende o per\u00edodo do paleol\u00edtico inferior e a s\u00faa civilizaci\u00f3n comezou coa fundaci\u00f3n do Gojoseon. Despois da unificaci\u00f3n dos Tres reinos de Corea en 668, seguiu un milenio de relativa tranquilidade baixo dinast\u00edas que duraron s\u00e9culos, e por un florecemento do comercio, a cultura, a literatura e a ciencia. Foi anexionada polo Imperio do Xap\u00f3n en 1910, e despois da s\u00faa derrota en 1945, Corea foi dividida nas zonas de ocupaci\u00f3n da Uni\u00f3n Sovi\u00e9tica e os Estados Unidos, convert\u00e9ndose a \u00faltima na Rep\u00fablica de Corea en 1948. Malia que as Naci\u00f3ns Unidas declararon nunha resoluci\u00f3n que a Rep\u00fablica era o \u00fanico goberno lex\u00edtimo de Corea, un r\u00e9xime comunista estableceuse no Norte, que invadiu o Sur en 1950 e comportou \u00e1 Guerra de Corea, que rematou \"de facto\" en 1953.\nEntre 1962 e 1994, o tigre econ\u00f3mico de Corea do Sur medrou un 10% anual, alimentado por un crecemento anual das exportaci\u00f3ns do 20%, nun per\u00edodo chamado Milagre do R\u00edo Han que transformou o pa\u00eds nunha econom\u00eda avanzada e de altos ingresos e na onceava maior do mundo en 1995. Na actualidade, Corea do Sur \u00e9 o oitavo pa\u00eds en comercio internacional, unha potencia rexional co d\u00e9cimo maior gasto en defensa militar e membro fundador do G20 e da Cooperaci\u00f3n Econ\u00f3mica Asia-Pac\u00edfico. Dende a ca\u00edda do goberno militar en 1987, os surcoreanos gozan de amplas liberdades civ\u00eds e dunha asentada democracia clasificada no segundo posto en Asia segundo o \u00cdndice de democracia. No 2009, Corea do Sur converteuse no primeiro pa\u00eds do mundo antigo receptor de axuda exterior en unirse \u00f3 Comit\u00e9 de Axuda \u00f3 Desenvolvemento da OCDE, sendo un dos grandes doantes. A s\u00faa cultura popular ten unha considerable influencia en Asia e est\u00e1 a estenderse globalmente nun proceso chamado a Onda coreana.\nCorea do Sur \u00e9 un pa\u00eds desenvolvido, clasificado no posto 15 no \u00cdndice de Desenvolvemento Humano, o m\u00e1is alto de Asia oriental. En termos de salario medio, ten a taxa m\u00e1is alta de Asia e a d\u00e9cima do mundo. Pos\u00fae indicadores altos en educaci\u00f3n, sa\u00fade, xustiza e goberno, facilidade de crear negocios, transparencia do goberno, seguridade no traballo, tolerancia e inclusi\u00f3n. O 64% dos surcoreanos entre 25 e 34 anos ten un t\u00edtulo de educaci\u00f3n terciaria, o m\u00e1is alto da OCDE. Destina o 3,74% do seu PIB en investigaci\u00f3n e desenvolvemento, o segundo m\u00e1is alto do mundo. O pa\u00eds m\u00e1is innovador do mundo segundo Bloomberg Innovation Quotient, \u00e9 o s\u00e9timo exportador mundial, con multinacionais de alta como Samsung, Hyundai-Kia e LG. \u00c9 o l\u00edder global de tecnolox\u00edas avanzadas, coa m\u00e1is alta velocidade de conexi\u00f3n a internet, no primeiro posto do \u00cdndice ICT de desenvolvemento, e-Government e penetraci\u00f3n de 4G LTE, e o segundo con maior penetraci\u00f3n do tel\u00e9fono intelixente.\nEtimolox\u00eda.\nCorea do Sur \u00e9 chamada en coreano \"Daehan Minguk\", \ub300\ud55c\ubbfc\uad6d, cuxos caracteres significan: \"grande\", \u5927; \"Han\", nome chin\u00e9s para Corea, hanja=\u97d3 e \"pobo ou naci\u00f3n\", \u6c11\u570b, literalmente \"O gran pobo de Han\" ou \"A gran naci\u00f3n de Han\".\nNa s\u00faa forma curta, \"Hanguk\", \ud55c\uad6d, \"Pa\u00eds de Han\", \u00e9 empregado para referirse a Corea coma un todo ou tam\u00e9n \"Namhan\", \ub0a8\ud55c, \"A naci\u00f3n do sur\", para referirse a Corea do Sur especificamente. Os norcoreanos ref\u00edrense \u00f3 seu veci\u00f1o do sur como \"Namchos\u014fn\", \ub0a8\uc870\uc120, literalmente \"Joseon do Sur\"). O nome \"Han\" data das antigas Confederaci\u00f3ns Samhan da era dos tres antigos reinos de Corea. En galego, as\u00ed coma na maior\u00eda das linguas occidentais, a naci\u00f3n \u00e9 a mi\u00fado referida como \"Corea\". Esta verba deriva da dinast\u00eda Goryeo, a cal adoptou o seu nome en referencia \u00f3 a\u00ednda m\u00e1is antigo Reino de Kogury\u014f.\nHistoria.\nAntes da divisi\u00f3n.\nOs primeiros restos humanos atopados en Corea datan de arredor de 500.000 anos. De acordo coa tradici\u00f3n, no ano -2333, Tangun (tam\u00e9n chamado Dangun) fundou o reino de Joseon (a mi\u00fado co\u00f1ecido como \"Gojoseon\" para evitar a confusi\u00f3n coa dinast\u00eda do s\u00e9culo XIV do mesmo nome; o prefixo go significa \"vello\" ou \"anterior\"). Despois de numerosas guerras, este reino desintegrouse.\nA antiga Corea pasou a acoller unha serie de cidades-estado en constantes guerras, que aparec\u00edan e desaparec\u00edan de xeito constante. Por\u00e9n, tres reinos, Baekje, Kogury\u014f e Silla fix\u00e9ronse forte e entre os tres dominaron a escena hist\u00f3rica de Corea por m\u00e1is de douscentos anos, no per\u00edodo co\u00f1ecido como dos Tres reinos de Corea. No ano 676, Silla logrou unificar case todo o territorio coreano, ag\u00e1s o reino de Balhae. O dominio destes dous reinos sobre todo Corea e parte de Manchuria deu orixe \u00f3 Per\u00edodo dos Estados Norte e Sur.\nTrala s\u00faa decadencia, en 918 o xeneral Wang Geon fundou o reino de Goryeo (ou Kory\u014f, de onde prov\u00e9n o nome de Corea). No s\u00e9culo XIII, a invasi\u00f3n dos mongois debilitou Goryeo: despois de case trinta anos de guerra, o reino conservou o dominio sobre todo o territorio de Corea, a\u00ednda que na realidade s\u00f3 era un tributario m\u00e1is dos mongois. Coa ca\u00edda do Imperio Mongol, suced\u00e9ronse unha serie de loitas pol\u00edticas, e trala rebeli\u00f3n do Xeneral Yi Seong-gye en 1388, a dinast\u00eda Goryeo foi substitu\u00edda pola dinast\u00eda Joseon.\nEntre 1592 e 1598, os xaponeses invadiron Corea, despois de que os Joseon se negasen a brindarlle paso seguro \u00f3 ex\u00e9rcito xapon\u00e9s, liderados por Toyotomi Hideyoshi, na s\u00faa campa\u00f1a para a conquista de China. A guerra rematou cando os xaponeses se retiraron despois da morte de Hideyoshi. \u00c9 nesta guerra onde se d\u00e1 o xurdimento como heroe nacional do almirante Yi Sun-Sin e a popularizaci\u00f3n do famoso \"Barco Tartaruga\".\nNo s\u00e9culo XVII, Corea foi finalmente derrotada polos manch\u00fas e uniuse \u00f3 Imperio Qing. Durante o s\u00e9culo XIX, grazas a s\u00faa pol\u00edtica isolacionista, Corea ga\u00f1ou o nome de \"Reino ermit\u00e1n\". A dinast\u00eda Joseon tratou de protexerse contra o imperialismo occidental, pero foron obrigados a abrir as s\u00faas portas \u00f3 comercio. Despois das guerras sino-xaponesas e da guerra ruso-xaponesa, Corea quedou baixo o dominio colonial xapon\u00e9s (1910-1945). \u00d3 final da segunda guerra mundial, os xaponeses rend\u00e9ronse ante as forzas sovi\u00e9ticas e estadounidenses, que ocuparon as metades norte e sur de Corea, respectivamente.\nDespois da divisi\u00f3n.\nEn 1948, como consecuencia da divisi\u00f3n da pen\u00ednsula entre os sovi\u00e9ticos e os estadounidenses, xurdiron d\u00faas novas entidades: Corea do Norte e Corea do Sur. No norte, un guerrilleiro antixapon\u00e9s e activista comunista, Kim Il-sung, obtivo o poder a trav\u00e9s do apoio sovi\u00e9tico, e no sur, un l\u00edder pol\u00edtico exiliado de dereita, Syngman Rhee, foi nomeado presidente.\nO 25 de xu\u00f1o de 1950, Corea do Norte invadiu a Corea do Sur coa acci\u00f3n militar que desencadeou a Guerra de Corea. Naquel intre, o delegado da Uni\u00f3n Sovi\u00e9tica no Consello de Seguridade da ONU estivo ausente como protesta pola negativa de admitir \u00e1 Rep\u00fablica Popular da China dentro do organismo. Isto permitiu \u00e1s Naci\u00f3ns Unidas, lideradas polo ex\u00e9rcito estadounidense, a intervir para frear a invasi\u00f3n. Pola s\u00faa parte, a Uni\u00f3n Sovi\u00e9tica e a China decidiron apoiar a Corea do Norte, enviando efectivos e provisi\u00f3ns \u00e1s s\u00faas tropas. Despois das perdas masivas de civ\u00eds norcoreanos e surcoreanos, a guerra chegou a un punto morto. O armisticio de 1953 dividiu a pen\u00ednsula \u00f3 longo da zona desmilitarizada de Corea, preto da li\u00f1a de demarcaci\u00f3n orixinal. Ning\u00fan tratado de paz foi asinado, polo que tecnicamente os dous pa\u00edses continuaron en guerra. Polo menos 2,5 mill\u00f3ns de persoas morreron durante o conflito.\nEn 1960, un movemento estudantil levou \u00e1 renuncia do presidente Syngman Rhee. A este evento seguiulle un per\u00edodo de inestabilidade pol\u00edtica, que un ano m\u00e1is tarde finalizar\u00eda co golpe de estado realizado polo Xeneral Park Chung-hee (o \"5-16 coup d' \u00e9tat\"). Park foi duramente criticado como un ditador desapiadado e pola represi\u00f3n pol\u00edtica que existiu durante o seu mandato. Por\u00e9n, fixo que a econom\u00eda surcoreana se desenvolvese de xeito significativo, xa que alentou o r\u00e1pido crecemento econ\u00f3mico impulsando as exportaci\u00f3ns. Park foi presidente ata o seu asasinato, ocorrido en 1979.\nOs anos que seguiron \u00f3 asasinato de Park estiveron marcados novamente pola axitaci\u00f3n pol\u00edtica, xa que os l\u00edderes da oposici\u00f3n anteriormente reprimida realizaron m\u00faltiples intentos para acceder \u00e1 presidencia. En 1980, realizouse outro golpe de estado, desta volta polo Xeneral Chun Doo-hwan en contra do goberno transitorio de Choi Gyuha, quen ocupaba o cargo de primeiro ministro durante o mandato de Park. O feito de que Chun asumise a presidencia desencadeou protestas a nivel nacional esixindo democracia e legalidade nas elecci\u00f3ns.\nChun e o seu goberno mantiveron a Corea baixo un r\u00e9xime desp\u00f3tico ata 1987, cando as manifestaci\u00f3ns de traballadores e de grupos opositores estouraron por todo o pa\u00eds. \u00d3 cabo, o partido pol\u00edtico de Chun, o Partido Democr\u00e1tico de Xustiza, e o seu l\u00edder, Roh Tae-woo, deron a co\u00f1ecer a Declaraci\u00f3n do 29 de xu\u00f1o, que inclu\u00eda o chamamento a elecci\u00f3ns directas para elixir un novo presidente. Roh ga\u00f1ou as elecci\u00f3ns por unha estreita marxe contra os dous dirixentes dos principais partidos de oposici\u00f3n, Kim Dae-Jung e Kim Young-Sam.\nEn 1988, Se\u00fal organizou satisfactoriamente os Xogos Ol\u00edmpicos de ver\u00e1n de 1988, e en 1996 continuouse co desenvolvemento econ\u00f3mico que levou \u00f3 ingreso do pa\u00eds na Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE). Coma a maior\u00eda dos seus veci\u00f1os asi\u00e1ticos, a econom\u00eda nacional viuse afectada pola crise financeira asi\u00e1tica de 1997, mais foi quen de recuperarse e continuar o seu crecemento econ\u00f3mico.\nEn xu\u00f1o de 2000, como parte da \"Pol\u00edtica solleira\" do presidente Kim Dae-Jung, celebrouse o Encontro Intercoreana, o cal tivo lugar en Pionyang, a capital de Corea do Norte. M\u00e1is tarde, ese mesmo ano, Kim recibiu o Premio Nobel da Paz \"polo seu traballo para a democracia e os dereitos humanos en Corea do Sur e no leste asi\u00e1tico en xeral e para a paz e a reconciliaci\u00f3n con Corea do Norte en particular.\" En 2002, Corea do Sur e o Xap\u00f3n foron os anfitri\u00f3ns da Copa Mundial de F\u00fatbol de 2002, mais as relaci\u00f3ns entre ambas naci\u00f3ns deterior\u00e1ronse debido ao conflito sobre a posesi\u00f3n das Rochas de Liancourt (\"Dokdo\" en coreano).\nEn decembro de 2012, a \"Comisi\u00f3n Electoral Nacional\" outorgou a Park Geun-hye o 51,6% dos sufraxios, fronte \u00f3 48% do seu rival, Moon Jae-in. Park, filla do ditador Park Chung-hee, fixo historia \u00f3 converterse na primeira muller presidenta de Corea do Sur\nPol\u00edtica.\nO xefe de estado da Rep\u00fablica de Corea \u00e9 o presidente, elixido por voto directo popular para un \u00fanico mandato de cinco anos. Ademais de ser o representante m\u00e1is alto da rep\u00fablica e o comandante-en-xefe das forzas armadas, o presidente tam\u00e9n ten consider\u00e1beis poderes executivos e nomea o primeiro ministro despois de aprobalo o parlamento, amais de tam\u00e9n nomear e presidir o Consello de Estado, ou goberno.\nO parlamento coreano, unicameral, ch\u00e1mase Asemblea Nacional, ou \"Gukhoe\" (\uad6d\ud68c). Os seus membros serven en mandatos de catro anos. Est\u00e1 composto por 299 deputados, dos cales 243 el\u00edxense por voto rexional e os restantes son distribu\u00eddos por votos de representaci\u00f3n proporcional. O corpo xudicial mais elevado \u00e9 o Supremo Tribunal, cuxos xu\u00edces son nomeados polo presidente co consentimento do parlamento.\nO 12 de marzo de 2004, o parlamento surcoreano votou a destituci\u00f3n de Roh Moo-hyun debido a acusaci\u00f3ns de fraude electoral e incompetencia. O primeiro-ministro Goh Kun dirixir\u00e1 o pais ata que o Tribunal Constitucional decida sobre a destituci\u00f3n.\nSubdivisi\u00f3ns.\nCorea do Sur consta dunha cidade especial (\"Teukbyeolsi\"; \ud2b9\ubcc4\uc2dc; \u7279\u5225\u5e02), 6 cidades metropolitanas (\"Gwangyeoksi\", singular e plural; \uad11\uc5ed\uc2dc; \u5ee3\u57df\u5e02), e 9 Provincias (\"do\", singular e plural; \ub3c4; \u9053).\nXeograf\u00eda.\nCorea forma unha pen\u00ednsula que se estende ao longo de 1.100\u00a0km desde a s\u00faa xunta co resto de Asia. Limita ao norte con Corea do Norte, ao leste co Mar do Leste (Mar do Xap\u00f3n), ao sur co Estreito de Corea (a trav\u00e9s do cal fai fronteira co Xap\u00f3n) e co Mar da China Oriental, e ao oeste co Mar Amarelo, do outro lado do cal se estende China. Al\u00e9n da parte continental e de moitas illas costeiras, incl\u00fae tam\u00e9n as illas de Cheju, no Mar da China Meridional, e de Ullung, no Mar do Leste. A paisaxe da metade sur consta de cadeas monta\u00f1osas parcialmente cubertas de selva, ao leste, separadas por vales profundos e estreitos, e de planicies costeiras densamente poboadas e cultivadas, a sur a e oeste.\nO clima local \u00e9 relativamente temperado, coa precipitaci\u00f3n a ser m\u00e1is forte no ver\u00e1n, durante unha breve estaci\u00f3n chuviosa chamada \"xangma\", e con invernos que poden por veces ser moi fr\u00edos. A capital e maior cidade de Corea do Sur \u00e9 Se\u00fal, no noroeste do pa\u00eds. Outras cidades principais son Incheon, situada preto de Se\u00fal, Daejeon, localizada no centro do pa\u00eds, Gwangju, situada no suroeste e Daegu e Busan, localizadas no sueste.\nEconom\u00eda.\nO crecemento econ\u00f3mico de Corea do Sur nos \u00faltimos 30 anos foi espectacular. O PIB \"per capita\", que era de s\u00f3 100 $ en 1963, chegou a case 9800 d\u00f3lares en 2002; o PIB actual \u00e9 18 veces maior que o de Corea do Norte. A Corea do Sur est\u00e1 entre as dez maiores econom\u00edas do mundo. O \u00e9xito econ\u00f3mico do pa\u00eds d\u00e9bese a un sistema de lazos \u00edntimos desenvolvidos entre o goberno e a iniciativa privada, que incl\u00fae cr\u00e9dito facilitado, restrici\u00f3n a importaci\u00f3ns, subsidios a determinados sectores e incentivo ao traballo.\nDemograf\u00eda.\nA poboaci\u00f3n de Corea \u00e9 unha das m\u00e1is homox\u00e9neas, \u00e9tnica e ling\u00fcisticamente, do mundo. A \u00fanica minor\u00eda \u00e9 unha pequena comunidade chinesa, a\u00ednda que as persoas cuxos pais son parellas mestizas (por exemplo, fillos de soldados americanos ou de homes de negocios europeos) sexan encaradas como unha minor\u00eda e frecuentemente discriminadas (por exemplo, polos cativos na escola). Os coreanos viviron na Manchuria durante moitos s\u00e9culos e son hoxe unha minor\u00eda na China, e Stalin enviou millares de coreanos de Vladivostok e Khabarovsk, contra a s\u00faa vontade, para a Asia Central (na antiga Uni\u00f3n Sovi\u00e9tica), mentres que a maior\u00eda da poboaci\u00f3n coreana do Xap\u00f3n foi levada para o pais como traballadores forzados durante o per\u00edodo colonial (entre 1910 e 1945).\nA inestabilidade pol\u00edtica, social e econ\u00f3mica na Corea do Sur levou moitos sur-coreanos a emigrar para outros pa\u00edses, en particular aos Estados Unidos de Am\u00e9rica e ao Canad\u00e1. California ten un n\u00famero moi alto de coreanos e coreano-americanos: ben m\u00e1is dun mill\u00f3n de persoas.\nDeportes.\nA arte marcial do taekwondo orixinouse en Corea. Nas d\u00e9cadas de 1950 e 1960, cre\u00e1ronse regras modernas para normalizalo, e en 2000 converteuse en deporte ol\u00edmpico. Outras artes marciais coreanas incl\u00faen o hapkido, o taekkyon, o tangsudo, o kuk sool won, o soo bahk do e o kumdo.\nO b\u00e9isbol foi introducido a Corea en 1905 e desde ent\u00f3n converteuse no deporte de espectadores m\u00e1is popular en Corea do Sur.KOIS (2003), p\u00e1x. 632. Establecida en 1982, a Organizaci\u00f3n Coreana de B\u00e9isbol foi a primeira liga deportiva profesional no pa\u00eds. O equipo surcoreano finalizou terceiro no Cl\u00e1sico Mundial de B\u00e9isbol 2006, segundo na edici\u00f3n de 2009 e ga\u00f1ou a medalla de ouro nos Xogos Ol\u00edmpicos de Beijing 2008.\nEn 1988, organizou os Xogos Ol\u00edmpicos de Se\u00fal 1988, quedando no cuarto lugar do medalleiro, con 12 preseas de ouro, 10 de prata e 11 de bronce. Regularmente, o pa\u00eds obt\u00e9n bos resultados no tiro con arco, o tenis de mesa, o b\u00e1dminton, patinaxe de velocidade sobre pista curta, balonm\u00e1n, h\u00f3ckey sobre xeo, loita de estilo libre, b\u00e9isbol, judo, taekwondo, patinaxe e levantamento de pesas. ga\u00f1ou m\u00e1is medallas nos Xogos Ol\u00edmpicos de Inverno que calquera outro pa\u00eds de Asia. Na s\u00faa \u00faltima edici\u00f3n, ga\u00f1ou un total 14 medallas (6 de ouro, 6 de prata e 2 de bronce) para sumar un total de 45 medallas (23 de ouro, 14 de prata e 8 de bronce).\nAcolleu os Xogos Asi\u00e1ticos en 1986 (Se\u00fal) e 2002 (Bus\u00e1n) e ser\u00e1 s\u00e9 de novo en 2014 (Inchon). Tam\u00e9n foi a s\u00e9 dos Xogos Asi\u00e1ticos de Inverno de 1999; e das Univers\u00edadas de inverno en 1997 e de ver\u00e1n en 2003. Na Copa Mundial de f\u00fatbol de 2002, conxuntamente organizada por Corea do Sur e o Xap\u00f3n, a selecci\u00f3n de f\u00fatbol converteuse no primeiro equipo da Confederaci\u00f3n Asi\u00e1tica de F\u00fatbol en chegar \u00e1s semifinais. En 2010 celebrouse por primeira vez unha proba do mundial de F\u00f3rmula 1, o Gran Premio de Corea do Sur no Circu\u00edto Internacional de Corea, en Yeongam. Ademais, prevese que o Campionato Mundial de Atletismo de 2011 cel\u00e9brese en Daegu. Tam\u00e9n son importantes as tres competici\u00f3ns h\u00edpicas do pa\u00eds, entre as que destaca a do parque de carreiras de Se\u00fal que \u00e9 a maior."}
{"id": "11406", "revid": "1888", "url": "https://gl.wikipedia.org/wiki?curid=11406", "title": "Xurxo Borraz\u00e1s", "text": "Xurxo Borraz\u00e1s Fari\u00f1a, nado en Carballo o 6 de agosto do 1963, \u00e9 un escritor galego.\nTraxectoria.\nEstudou filolox\u00eda inglesa e desde 1990 vive en Vigo. A s\u00faa narrativa, expl\u00edcita e radical, tanto na escolla e tratamento dos temas coma nos aspectos formais, foi cualificada de transgresora e experimental. Novelas como \"Cabeza de Chorlito\" ou \"Eu \u00e9\" c\u00edtanse como paradigmas da narrativa posmoderna."}
{"id": "11407", "revid": "98629", "url": "https://gl.wikipedia.org/wiki?curid=11407", "title": "Palestina (rexi\u00f3n)", "text": "Palestina (en lat\u00edn: Syria Pal\u00e6stina, en \u00e1rabe \u0641\u0644\u0633\u0637\u064a\u0646 Filas\u1e6d\u012bn), \u00e9 unha rexi\u00f3n do Oriente Medio que se estende desde a costa oriental do Mar Mediterr\u00e1neo ata ao interior. O seu estatuto pol\u00edtico \u00e9 disputado acesamente.\nA zona que corresponde \u00e1 antiga Palestina at\u00f3pase hoxe dividida entre unha \u00e1rea do estado de Israel e os territorios de maior\u00eda \u00e1rabe ocupados por Israel despois da Guerra dos seis d\u00edas en 1967: a Franxa de Gaza, a de Cisxordania, e Xerusal\u00e9n Leste. Algunhas partes dispersas desta \u00e1rea \u00e1rabe pasaron hai alg\u00fans anos a ser administradas por unha entidade aut\u00f3noma, a Autoridade Palestina, mais Israel mant\u00e9n o control das fronteiras .\nHistoria e caracter\u00edsticas.\nO nome.\nSegundo Arnold Toynbee, Guy Anequin e outros historiadores, o nome \"palestina\" ter\u00edase orixinado de \"philistaius\" que designaba o pobo filisteo, de que trata a Biblia no episodio de Sans\u00f3n e Dalila, onde Sans\u00f3n, xa cego, derrubou as columnas da casa onde estaban uns tres mil homes e mulleres, matando inclusive todos os pr\u00edncipes filisteos.\nOs filisteos non eran semitas, sendo a s\u00faa probable orixe creto-mic\u00e9nica, unha das m\u00e1is co\u00f1ecidas (a\u00ednda que recorrentemente mencionadas) vagas dos chamados \"pobos do mar\" que se estableceron en varias partes do litoral sur do Mediterr\u00e1neo, inclu\u00edndo a \u00e1rea hoxe co\u00f1ecida como Franxa de Gaza.\nA evoluci\u00f3n hist\u00f3rica.\nPalestina, sendo un estreito paso entre a \u00c1frica e Asia, foi escenario dun gran n\u00famero de conquistas polos m\u00e1is variados pobos, por se constitu\u00edr nun corredor natural para as migraci\u00f3ns e os ex\u00e9rcitos.\nNeste punto ti\u00f1a importancia estrat\u00e9xica reco\u00f1ecida desde o fara\u00f3n Rams\u00e9s, que al\u00f3 fixo constru\u00edr edificaci\u00f3ns avanzadas para se defender dos asirios e dos hititas.\nO nome orixinario desta terra era Cana\u00e1n. Moi poucos datos hai sobre estes pobos, e a maior\u00eda desta informaci\u00f3n prov\u00e9n da Biblia. A terra de Cana\u00e1n foi berce da cultura israelita, que protagonizar\u00eda o panorama pol\u00edtico do primeiro milenio antes de Cristo, tendo como principal punto de conflito a cidade de Xerusal\u00e9n. Non hai evidencias hist\u00f3ricas, salvo as relatadas na biblia, dos anteriores habitantes da hoxe co\u00f1ecida cidade santa. Os xebuseos eran o pobo que segundo os escritos sagrados habitaban o que hoxe \u00e9 co\u00f1ecida como Xerusal\u00e9n. Tradicionalmente sinalase ao rei David como o fundador da cidade no s\u00e9culo XI a.c. O rei Salom\u00f3n constru\u00edra o primeiro templo a Iav\u00e9, que al\u00ed ficar\u00eda ata a deportaci\u00f3n dos xudeus e destruci\u00f3n do templo no s\u00e9culo VI a.c, sendo reconstru\u00eddo trala s\u00faa volta.\nEspec\u00falase sobre a existencia ou non do reino unido de Israel no s\u00e9culo XI. Tras este suposto reino aparecer\u00edan as d\u00faas entidades pol\u00edticas que gobernar\u00edan a rexi\u00f3n durante medio milenio, o reino de Xud\u00e1 e o reino de Israel. Este per\u00edodo foi co\u00f1ecido como o do \"Reino Dividido\". Os momentos de plena soberan\u00eda altern\u00e1banse con alianzas estrat\u00e9xicas e submisi\u00f3n aos imperios lim\u00edtrofes.\nEntre as potencias que influ\u00edron ou dominaron parte ou toda Palestina durante o primeiro milenio at\u00f3panse Asiria (722 a.C.), que destru\u00edu o reino de Israel do norte, os exipcios e os babilonios (fins do s\u00e9culo VII a.C.), e os persas aquem\u00e9nidas (539 a.C.), os greco/macedonios (331 a.C., permanecendo en poder dos ptolomaicos de 320 a 220 a.C. e dos sel\u00e9ucidas de 220 a 142 a.C.\nNo s\u00e9culo II a.c a revolta xud\u00eda contra os sel\u00e9ucidas deu como resultado un novo per\u00edodo de soberan\u00eda hebrea, coa dinast\u00eda hasmonea, que durou ata o ano de 63 a.C., cando comezou o dominio romano.\nNo ano 66 comezou unha rebeli\u00f3n dos xudeus, fortemente reprimida polos romanos coa destruci\u00f3n do templo de Iav\u00e9 no ano de 70 e s\u00f3 no ano de 131 a \"pax romana\" foi novamente abalada por rebeli\u00f3ns ao fin das cales o emperador Hadriano tornou Xerusal\u00e9n na \"Colonia Aelia Capitolia\".\nFoi durante esta \u00e9poca pola que os romanos chamaron \u00e1 rexi\u00f3n \"Palestina\".\nPasando pola divisi\u00f3n do Imperio Romano, a rexi\u00f3n viviu entre 324 e 638, unha gran prosperidade e crecemento demogr\u00e1fico, consider\u00e1ndose que ent\u00f3n a poboaci\u00f3n era de maior\u00eda cristi\u00e1, relixi\u00f3n oficial do Imperio Bizantino.\nNo ano 614 a rexi\u00f3n acabou de ser tomada polos persas sas\u00e1nidas que mantiveron o seu xugo ata o 628; no 638 toda a rexi\u00f3n ficou baixo o dominio \u00e1rabe musulm\u00e1n, que en termos \u00e9tnicos, ling\u00fc\u00edsticos, relixiosos, art\u00edsticos e culturais, legaron os actuais caracteres da rexi\u00f3n e maila s\u00faa poboaci\u00f3n.\nO establecemento dos \u00e1rabes.\nAo contrario de varias potencias que por al\u00ed s\u00f3 estenderon o seu dominio de paso, \u00e1s veces legando a administraci\u00f3n da rexi\u00f3n a potentados locais, os \u00e1rabes \"establec\u00e9ronse\" na rexi\u00f3n, e o primeiro elemento cultural que introduciron foi a lingua, unha vez que, emparentada co aramaico, obtivo f\u00e1cil aceptaci\u00f3n.\nDesde o ano de 660 ata 750, vigorou o dominio om\u00edadas, con capital en Damasco datando de a\u00ed a construci\u00f3n do \"Nobre Santuario\" na Explanada das Mesquitas en Xerusal\u00e9n, substitu\u00edda pola dinast\u00eda dos ab\u00e1sidas con capital en Bagdad, que dominou ata o ano de 974, segu\u00edndose a dinast\u00eda dos fat\u00edmidas que perduraron ata o ano 1071.\nAo fin do longo dominio \u00e1rabe de m\u00e1is de catro s\u00e9culos, a relixi\u00f3n isl\u00e1mica acabou sendo amplamente maioritaria, seguida dunha pequena minor\u00eda de cristi\u00e1ns e un menor n\u00famero a\u00ednda de xuda\u00edtas Samaritanos, at\u00e9 que, no ano de 1072, sobreveu a conquista da rexi\u00f3n polos turcos selx\u00facidas que ti\u00f1an capital en Bagdad.\nNo ano 1099, coa Primeira Cruzada, os europeos conquistaron Xerusal\u00e9n e al\u00f3 estableceron o seu dominio baixo o nome de Reino Latino de Xerusal\u00e9n cuxa existencia periclitante en medio da sociedade isl\u00e1mica perdurou ata o ano de 1187, cando a cidade foi reconquistada por Saladino.\nDo Mandato Brit\u00e1nico a Israel.\nEn 15 de maio de 1948, un d\u00eda despois da fundaci\u00f3n do Estado de Israel, sete ex\u00e9rcitos \u00e1rabes atacaron Israel. Estimulados polos pa\u00edses \u00e1rabes, e as atrocidades en curso, o pobo que viv\u00eda na rexi\u00f3n da Palestina fuxiu ou foi expulsado da rexi\u00f3n, buscando seguranza. A poboaci\u00f3n \u00e1rabe palestina fuxiu, ben alentada pola propaganda gobernamental \u00e1rabe ou pola ameaza israel\u00ed nos tempos de guerra.\nTrala vitoria do Estado de Israel sobre o territorio avalado pola ONU e alg\u00fans m\u00e1is conquistados durante a guerra, Exipto e Xordania ocuparon a parte restante que segundo a declaraci\u00f3n da ONU corresponder\u00eda ao Estado \u00c1rabe de Palestina e que continuou no seu poder ata a Guerra dos Seis D\u00edas en 1967. \u00c1 maior\u00eda deses refuxiados prohibi\u00faselles volver para as s\u00faas terras, e a\u00ednda foron expulsados dalg\u00fans pa\u00edses \u00e1rabes, como a Xordania. Sen teren para onde ir, moitos refuxi\u00e1ronse no sur do L\u00edbano onde permanecen en \"campos de refuxiados\" ata hoxe.\nEn 1964, foi solicitada \u00e1 Liga \u00c1rabe polo Alto Comisariado da Palestina a fundaci\u00f3n dunha \"Organizaci\u00f3n para a Libertaci\u00f3n da Palestina\" (OLP), cuxo principal l\u00edder foi Yasser Arafat. Durante moitos anos esta organizaci\u00f3n solicitou a destruci\u00f3n do Estado de Israel, ata a \u00e9poca do Proceso de Oslo, no que ambas as partes se reco\u00f1ec\u00edan. Tralo fracaso do Proceso, a situaci\u00f3n da denominada poboaci\u00f3n palestina (estritamente os \u00e1rabes dos territorios ocupados e por extensi\u00f3n, os \u00e1rabes israel\u00eds que se reco\u00f1ecen como tal) a\u00ednda est\u00e1 en discusi\u00f3n."}
{"id": "11408", "revid": "89787", "url": "https://gl.wikipedia.org/wiki?curid=11408", "title": "Ferm\u00edn Bouza \u00c1lvarez", "text": "Ferm\u00edn Bouza \u00c1lvarez, nado en Santiago de Compostela o 5 de marzo de 1946 e finado en Madrid o 29 de outubro de 2016, foi un soci\u00f3logo e escritor galego.\nTraxectoria.\nFillo do intelectual Ferm\u00edn Bouza-Brey. Licenciado en Filosof\u00eda e en Psicolox\u00eda. En xaneiro de 1969 foise a vivir a Madrid. Foi catedr\u00e1tico de Sociolox\u00eda, especializado en Opini\u00f3n P\u00fablica, que exerceu na Facultade de Ciencias da Informaci\u00f3n da Universidade Complutense de Madrid.\nF\u00f3ra do \u00e1mbito universitario, manti\u00f1a un blog en lingua castel\u00e1 no que adoito comentaba a situaci\u00f3n pol\u00edtica tanto galega como espa\u00f1ola, facendo fincap\u00e9 nos temas de lingua e mantendo posturas marcadamente galeguistas."}
{"id": "11409", "revid": "22570", "url": "https://gl.wikipedia.org/wiki?curid=11409", "title": "Alfabetos xeorxianos", "text": "A lingua xeorxiana historicamente empregou tres denominados alfabetos xeorxianos, sendo o \"Mxedruli\" o alfabeto actualmente usado para escribir o xeorxiano, e outras linguas do C\u00e1ucaso.\nAlfabetos.\nMxedruli.\nO alfabeto moderno, chamado \"Mxedruli\" (\u10db\u10ee\u10d4\u10d3\u10e0\u10e3\u10da\u10d8, \"secular\" ou \"escritura militar\"), apareceu no s\u00e9culo X. Usouse para fins non relixiosos ata o s\u00e9culo XVIII, cando substitu\u00edu completamente o alfabeto Xutsuri.\nNa s\u00faa forma moderna o alfabeto xeorxiano \"mxedruli\" cont\u00e9n 33 caracteres:\nOrixinariamente o alfabeto comportaba seis letras suplementarias que despois caeron en desuso e xa non se empregan hoxe. Tam\u00e9n cont\u00e9n outras d\u00faas letras usadas para transcribir as linguas mingreliana e svanuri, e outras tres letras raras, as\u00ed como un antigo signo de puntuaci\u00f3n tradicional:"}
{"id": "11410", "revid": "5863", "url": "https://gl.wikipedia.org/wiki?curid=11410", "title": "Ferm\u00edn Bouza-Brey", "text": "Ferm\u00edn Bouza-Brey Trillo, nado en Ponteareas o 31 de marzo de 1901 e finado en Santiago de Compostela o 11 de xu\u00f1o de 1973, foi un xurista e escritor galego. En 1992 dedic\u00f3uselle o D\u00eda das Letras Galegas.\nTraxectoria.\nEra fillo de Lu\u00eds Bouza Trillo (1869-1941), un pol\u00edgrafo vilagarci\u00e1n, que viviu de a cabalo entre os dous s\u00e9culos, literato en castel\u00e1n, e, menos, en galego.\nEstudou Filosof\u00eda e Letras xunto con Dereito, nas universidades de Santiago de Compostela e Madrid, e acadou o t\u00edtulo de doutor nesta \u00faltima. Logo opositou \u00e1 maxistratura e exerceu como xu\u00edz, sucesivamente, en Santiago de Compostela, Lleida, Pontevedra e Oviedo.\nEn 1919 publicou o seu primeiro artigo, \"Teatro de anta\u00f1o en Santiago,\" en castel\u00e1n. Foi un dos fundadores do Seminario de Estudos Galegos en 1923 e no ano seguinte comezou a escribir pola primeira vez en galego co artigo \"Os estudantes ao arcebispo\". Colaborou en revistas como \"Cristal\", \"Resol\" e \"N\u00f3s\". O Centro de Estudios Hist\u00f3ricos forneceulle unha bolsa de estudos na Breta\u00f1a francesa.\nXu\u00edz dende 1929, durante a guerra civil puido salva-la vida de varios veci\u00f1os: sabendo que \u00edan asasinar certas persoas, el mand\u00e1baas arrestar e gardar na cadea para as\u00ed protexelas. Por este motivo os falanxistas tentaron tiralo do medio, e desde ese momento e ata 1952, o seu labor como funcionario p\u00fablico viuse constantemente dificultado polo r\u00e9xime de Franco e os seus inimigos. En 1937 foi denunciado, acusado de mas\u00f3n, galeguista e desafecto \u00f3 r\u00e9xime, e foi apartado do seu posto. O seu pai, tenente de alcalde de Vilagarc\u00eda, foi multado, e o seu irm\u00e1n Lu\u00eds estivo preso no campo de concentraci\u00f3n da Illa de San Sim\u00f3n.\nEn 1939 foi rehabilitado como xu\u00edz de Vielha, para pasar despois \u00e1 Estrada, Lleida, Santiago, Pontevedra, Oviedo... Tentando manterse neutral no seu traballo pero sen perder os seus principios chegou ata maxistrado en 1945. Pero a presi\u00f3n dos seus inimigos foi crecendo (xa era un intelectual reco\u00f1ecido, profesor da Universidade de Santiago de Compostela, impulsor das investigaci\u00f3ns prehist\u00f3ricas) e en 1952 foi expulsado da maxistratura, as intrigas e acusaci\u00f3ns deron resultado.\nEn 1941 foi nomeado membro de n\u00famero da Real Academia Galega. Ingresou coa lectura do discurso \"La mitolog\u00eda del agua en el noroeste hisp\u00e1nico\", respondido polo presidente, Manuel Cas\u00e1s. En 1948 recibiu a condecoraci\u00f3n da Gran Cruz de San Raimundo Pe\u00f1afort polo seu \u00e9xito profesional.\nVivindo en Santiago de Compostela, na r\u00faa do Vilar, onde abriu despacho de avogado, dirixiu exploraci\u00f3ns arqueol\u00f3xicas, publicaba traballos de lexislatura e reun\u00edase no caf\u00e9 con Ram\u00f3n Otero Pedrayo.\nCriticado e hipocritamente marxinado, presentar\u00edanlle unha denuncia por asuntos extraprofesionais. En 1992 o alcalde do PP de Cortegada rexeitar\u00eda en principio que o seu municipio fose sede dos actos de homenaxe polo D\u00eda das Letras Galegas alegando que el non fixera nada polo concello (finalmente calar\u00eda \u00f3 ser chamado por Manuel Fraga).\nObra.\nComo poeta destaca por se-lo iniciador do neotrobadorismo cuxa tendencia vai ser seguida, tam\u00e9n, por \u00c1lvaro Cunqueiro ou Xos\u00e9 Mar\u00eda \u00c1lvarez Bl\u00e1zquez. A s\u00faa obra \"Nao senlleira\" \u00e9 a m\u00e1xima representante xunto con \"Seitura\".\nAdemais da s\u00faa faceta literaria, Ferm\u00edn Bouza-Brey foi un investigador en campos variados: folclore e etnograf\u00eda, arqueolox\u00eda, her\u00e1ldica, arte, epigraf\u00eda, historia, historia da literatura e cr\u00edtica literaria etc. P\u00f3dese dicir que foi un dos m\u00e1ximos especialistas en Rosal\u00eda de Castro. Posu\u00eda unha vasta cultura e estaba \u00f3 tanto, como outros membros da xeraci\u00f3n do Seminario, das publicaci\u00f3ns m\u00e1is recentes da \u00e9poca, tendo en conta as dificultades inherentes \u00f3 franquismo, per\u00edodo no que lle tocou vivir na segunda parte da s\u00faa vida. A s\u00faa extensa obra escrita -a Biblioteca Universitaria de Santiago ten catalogados m\u00e1is de 440 t\u00edtulos seus- foi a dun pol\u00edgrafo completo e, ademais de se atopar en libros, enc\u00f3ntrase dispersa por innumer\u00e1beis publicaci\u00f3ns peri\u00f3dicas de Galicia e doutros pa\u00edses. Nalg\u00fan caso foi recollida en escolmas.\nEscolmas.\nParte da s\u00faa obra folcl\u00f3rico-etnogr\u00e1fica foi recollida en \nOs traballos sobre Rosal\u00eda de Castro en\nEn relaci\u00f3n con Santiago de Compostela"}
{"id": "11411", "revid": "23204", "url": "https://gl.wikipedia.org/wiki?curid=11411", "title": "Tailandia", "text": "Tailandia (en tailand\u00e9s: \u0e1b\u0e23\u0e30\u0e40\u0e17\u0e28\u0e44\u0e17\u0e22, \"Prathet Thai\") oficialmente Reino de Tailandia (en tailand\u00e9s: \u0e23\u0e32\u0e0a\u0e2d\u0e32\u0e13\u0e32\u0e08\u0e31\u0e01\u0e23\u0e44\u0e17\u0e22, \"Ratcha Anachak Thai\"; ), antigamente co\u00f1ecido como Siam (en tailand\u00e9s: \u0e2a\u0e22\u0e32\u0e21, \"Sayam\"), \u00e9 un pa\u00eds situado no centro da pen\u00ednsula Indochina no Sueste asi\u00e1tico. Comparte fronteiras ao norte con Myanmar e Laos, ao leste con Laos e Camboxa, ao sur co Golfo de Tailandia e Malaisia, e ao oeste co Mar de Andaman e o extremo meridional birmano. As s\u00faas fronteiras mar\u00edtimas incl\u00faen Vietnam no Golfo de Tailandia ao sueste, e Indonesia e a India no Mar de Andaman ao suroeste.\nO pa\u00eds r\u00e9xese por unha monarqu\u00eda constitucional encabezada polo rei Rama X, d\u00e9cimo soberano da Casa de Chakri, quen goberna dende o ano 2016. O rei de Tailandia pos\u00fae os cargos de xefe de Estado, xefe das Forzas Armadas, seguidor do budismo e defensor das relixi\u00f3ns.\nCunha superficie de aproximadamente 513.120\u00a0km\u00b2, Tailandia \u00e9 o 51\u00ba Estado m\u00e1is grande do mundo en canto \u00e1 s\u00faa \u00e1rea total e 20\u00ba m\u00e1is poboado con ao redor de 64 mill\u00f3ns de habitantes. A capital e cidade m\u00e1is grande \u00e9 Bangkok, centro cultural, pol\u00edtico, comercial e industrial do pa\u00eds. Ao redor do 75% da poboaci\u00f3n \u00e9 etnicamente tai, o 14% de orixe chinesa e o 3% malaia; o resto pertence a outros grupos minoritarios como por exemplo os mons, os khmer ou as tribos do outeiro. A lingua oficial do pa\u00eds \u00e9 a tailandesa e a principal relixi\u00f3n o budismo, practicado polo 95% dos seus habitantes. O calendario oficial de Tailandia bas\u00e9ase na versi\u00f3n budista, que est\u00e1 543 anos por diante do calendario gregoriano.\nTailandia experimentou un r\u00e1pido crecemento econ\u00f3mico entre 1985 e 1996, sendo un pa\u00eds recentemente industrializado e un importante exportador. O turismo tam\u00e9n contrib\u00fae de modo significativo \u00e1 econom\u00eda tailandesa. Hai aproximadamente 2,2 mill\u00f3ns de inmigrantes legais e ilegais no pa\u00eds, atraendo tam\u00e9n certa cantidade de expatriados de pa\u00edses desenvolvidos.\nEtimolox\u00eda.\nAt\u00e9 o 23 de xu\u00f1o de 1939 o nome oficial do pa\u00eds era Siam (en tailand\u00e9s: \u0e2a\u0e22\u0e32\u0e21, \"Sayam\"; [s\u00e0j\u01ce\u02d0m]), sendo ent\u00f3n cambiado ao actual nome de Tailandia. Entre 1945 e o 11 de maio de 1949 volveu adoptar o antigo nome Siam. Escrito \u00e1s veces tam\u00e9n \"Siem\", \"Sy\u00e2m\" ou \"Sy\u00e2ma\", a palabra \u00e9 \u00e1s veces sido asociada ao s\u00e1nscrito \"\u015ay\u00e2ma\" (\u0936\u094d\u092f\u093e\u092e, \u00e9 dicir \"escuro\" ou \"marr\u00f3n\"), ao igual que os termos Shan e A-hom, mais \u00e9 bastante probable que esta non sexa a orixe real do termo, sen\u00f3n unha deformaci\u00f3n artificial.\nA orixe do termo \"Thai\" (\u0e44\u0e17\u0e22) non est\u00e1 clara. Para alg\u00fans deriva da palabra \"Tai\" (\u0e44\u0e17), cuxo significado na lingua tailandesa \u00e9 \"independencia\", mais \u00e9 tam\u00e9n o nome dun grupo \u00e9tnico das chairas centrais. Un famoso erudito tailand\u00e9s argumentou que Tai (\u0e44\u0e17) simplemente significa \"xente\" ou \"ser humano\", xa que na s\u00faa investigaci\u00f3n atopou que nalgunhas \u00e1reas rurais a palabra \"Tai\" era utilizada en lugar da palabra tailandesa habitual para xente, \"kon\" (\u0e04\u0e19).\nOs tailandeses utilizan a expresi\u00f3n \"terra da xente ceibe\" para expresar o seu orgullo polo feito de que Tailandia \u00e9 o \u00fanico pa\u00eds do Sueste Asi\u00e1tico que non foi colonizado nunca por unha potencia europea. Mentres que a maior\u00eda dos tailandeses ref\u00edrense formalmente ao seu pa\u00eds como \"Prathet Thai\" (\u0e1b\u0e23\u0e30\u0e40\u0e17\u0e28\u0e44\u0e17\u0e22), a forma m\u00e1is com\u00fan \u00e9 o termo coloquial \"Mueang Thai\" (\u0e40\u0e21\u0e37\u0e2d\u0e07\u0e44\u0e17\u0e22) ou simplemente \"Thai\" (\u0e44\u0e17\u0e22); a palabra \"mueang\" (\u0e40\u0e21\u0e37\u0e2d\u0e07) significa naci\u00f3n, pero \u00e9 comunmente utilizada para referirse a unha cidade ou vila. \"Ratcha Anachak Thai\" (\u0e23\u0e32\u0e0a\u0e2d\u0e32\u0e13\u0e32\u0e08\u0e31\u0e01\u0e23\u0e44\u0e17\u0e22) significa \"Reino de Tailandia\" ou \"Reino dos Tai\".\nEtimoloxicamente os seus compo\u00f1entes son: \"-Ratcha-\" (do s\u00e1nscrito \"raja\", que significa \"rei, real, reino\"); \"-ana-\" (do p\u0101li \"\u0101\u1e47\u0101\", \"autoridade, mando, poder\", igualmente do s\u00e1nscrito \"\u0101j\u00f1\u0101\", co mesmo significado) \"-chak\" (do s\u00e1nscrito \"cakra\" ou \"cakra\u1e43\" co significado de \"roda\", un s\u00edmbolo de poder e goberno). O Hinmno nacional Teiland\u00e9s (\u0e40\u0e1e\u0e25\u0e07\u0e0a\u0e32\u0e15\u0e34), composto e escrito por Peter Feit durante os extremadamente patri\u00f3ticos anos 1930,ref\u00edrese \u00e1 naci\u00f3n Tai como: prathet-thai (\u0e1b\u0e23\u0e30\u0e40\u0e17\u0e28\u0e44\u0e17\u0e22). O primeiro verso do himno \u00e9: \"prathet thai ruam lueat nuea chat chuea thai\" (\u0e1b\u0e23\u0e30\u0e40\u0e17\u0e28\u0e44\u0e17\u0e22\u0e23\u0e27\u0e21\u0e40\u0e25\u0e37\u0e2d\u0e14\u0e40\u0e19\u0e37\u0e49\u0e2d\u0e0a\u0e32\u0e15\u0e34\u0e40\u0e0a\u0e37\u0e49\u0e2d\u0e44\u0e17\u0e22), traducido en 1939 por Luang Saranuprabhandi como: \"Tailandia \u00e9 a unidade do corpo e do sangue Tai\".\nHistoria.\nHistoria antiga.\nAntes da migraci\u00f3n ao sur do pobo Tai dende Yunnan (actual China) no s\u00e9culo X, a pen\u00ednsula Indochina era o fogar de diferentes comunidades ind\u00edxenas animistas xa fac\u00eda m\u00e1is 500.000 anos. O descubrimento de f\u00f3siles de Homo erectus, como o home Lampang, confirman esta teor\u00eda. Estes restos do plistoceno, descubertos por medio de escavaci\u00f3ns na provincia de Lampang, foron datados de hai uns 1.000-500.000 anos.\nO sitio arqueol\u00f3xico m\u00e1is grande atopado en Tailandia \u00e9 Ban Chiang. A\u00ednda que a dataci\u00f3n dos restos arqueol\u00f3xicos deste sitio non \u00e9 sinxelo, probas de termoluminiscencia dan que ser\u00eda dun per\u00edodo comprendido entre o 4420 e o 3400\u00a0a.C. Outros xacementos neol\u00edticos importantes son o de Wang Bhodi e o da Cova do Esp\u00edrito. Hai que afirma que a Idade de Bronce, per\u00edodo na civilizaci\u00f3n en que se desenvolveu o emprego deste metal na metalurxia, resultado da aliaxe de cobre e esta\u00f1o, apareceu de forma temper\u00e1 en Tailandia, ao redor do 5000\u00a0a.C. No xacemento de Ban Chiang, os artefactos de bronce descubertos datan do 2100\u00a0a.C. A primeira tumba atopada data aproximadamente da mesma data. Co desenvolvemento das ferramentas de bronce e o cultivo do arroz h\u00famido, impulsouse \u00e1 creaci\u00f3n de organizaci\u00f3ns sociais e pol\u00edticas.\nAo redor do s\u00e9culo\u00a0I\u00a0a.C., segundo a epigraf\u00eda Funan e rexistros de historiadores chineses, parece ser que certos asentamentos comerciais do sur organiz\u00e1ronse en estados malaios, alg\u00fans dos cales se cre que son Langkasuka e Tambralinga. Atop\u00e1ronse tam\u00e9n probas de que alg\u00fans destes asentamentos comerciais comerciaban cos romanos, como por exemplo a moeda de ouro do emperador Antonino P\u00edo (161\u00a0d.C.) atopada no sur de Tailandia.\nPosteriormente as civilizaci\u00f3ns Malaia, Mon e Khmer floreceron na zona anterior \u00e1 dominaci\u00f3n dos Tai, especialmente o reino de Srivijaya no sur, o reino Dvaravati no central e o imperio Khmer fundado en Angkor. As migraci\u00f3ns da China meridional cara o Sueste Asi\u00e1tico tiveron lugar maioritariamente durante o primeiro milenio, probablemente a trav\u00e9s do norte de Laos. Por iso, at\u00e9 o s\u00e9culo XIII s\u00e1bese pouco acerca de Tailandia. Debido a estas migraci\u00f3ns, a cultura tailandesa estivo tradicionalmente influ\u00edda polas culturas da China e da India, a\u00ednda que se xeraron diferentes culturas aut\u00f3ctonas.\nIdade Media.\nDurante o s\u00e9culo XIII os tai fundaron diversas cidades-estado e principados. O reino budista de Sukhothai \u00e9 considerado convencionalmente como o primeiro estado Thai na rexi\u00f3n. Fundado en 1238, a s\u00faa xerminaci\u00f3n coincide no tempo coa etapa final do Imperio khemer, entre os s\u00e9culos XIII e XV. Un s\u00e9culo m\u00e1is tarde, a mediados do XIV, o reino de Ayutthaya substit\u00fae a Sukhothai como potencia dominante en Siam. Tralo saqueo de Angkor por Ayutthaya en 1431, gran parte da corte khemer \u00e9 obrigada a exiliarse en Ayutthaya, levando consigo os seus rituais e costumes de inspiraci\u00f3n hind\u00fa, moitos dos cales son asimilados posteriormente pola cultura Ayutthaya.\nAs potencias europeas comezan a estabelecer contactos con Tailandia a partir do s\u00e9culo XVI. En 1609 os neerlandeses iniciaron relaci\u00f3ns co Reino de Ayutthaya, e pouco despois os brit\u00e1nicos non tardaron en seguir os seus pasos. O rei Narai (1657-1688) cedeu o poder de tomar as decisi\u00f3ns comerciais ao aventureiro grego Constantinos Phaulkon, quen decidiu conceder o mercado das especias aos franceses. Ambas naci\u00f3ns forxaron boas relaci\u00f3ns, chegando mesmo a un acordo para que o Reino de Ayutthaya enviase embaixadores a Par\u00eds. Por\u00e9n, cando as tropas francesas desembarcaron en Bangkok, unha rebeli\u00f3n popular impediu o acordo comercial. Foran os propios neerlandeses os que fomentaran a rebeli\u00f3n, xa que se opu\u00f1an ao monopolio das especias por parte dos galos. Pouco tempo despois os franceses tentaron converter ao rei Narai ao cristianismo, mais ao morrer este en 1688, foron expulsados e Phaulkon executado.\nDespois de m\u00e1is de 400 anos de dominio, en 1767 o reino de Ayutthaya caeu ante a invasi\u00f3n do ex\u00e9rcito birmano. A s\u00faa capital foi incendiada e o territorio foi dividido. O xeneral Taksin logrou reunir o reino tailand\u00e9s dende a s\u00faa nova capital, Thonburi, e declarouse rei en 1769. Por\u00e9n, Taksin supostamente toleou e foi deposto, feito prisioneiro e executado en 1782. O xeneral Chakri sucedeuno en 1782 co nome de Rama I, o primeiro rei da casa Chakri.\nO Reino Ratthanakosin.\nRama I estabelece a capital de Siam en Bangkok, \u00e1 beira do r\u00edo Chao Phraya na marxe oposta de Thonburi, e funda o actual Reino Rattanakosin, tradicional cuarto reino hist\u00f3rico de Tailandia. Birmania foi finalmente derrotada en 1790 e obrigada a retirarse de Siam. Unha vez estabelecido o reino, a principal preocupaci\u00f3n dos herdeiros de Rama I foi a ameaza do colonialismo europeo despois das vitorias brit\u00e1nicas en territorio birmano en 1826. Con todo, pesar da presi\u00f3n europea, Tailandia conseguiu ser o \u00fanico pa\u00eds do sueste asi\u00e1tico que nunca foi colonizado por unha potencia europea, sendo a explicaci\u00f3n principal deste feito que, durante todo o s\u00e9culo XIX, Tailandia contou cunha recua de h\u00e1biles gobernantes, demostrando unha enorme capacidade para utilizar a rivalidade franco-brit\u00e1nica na rexi\u00f3n sen queimarse. Como resultado, o pa\u00eds adquiriu o status de \"estado tamp\u00f3n\" entre os pa\u00edses baixo dominio franc\u00e9s (Indochina) e baixo dominio brit\u00e1nico (Birmania e a India).\nO primeiro reco\u00f1ecemento dunha potencia occidental na rexi\u00f3n foi o Tratado de Amizade e Comercio co Reino Unido de Gran Breta\u00f1a e Irlanda en 1826. En 1833 os Estados Unidos iniciaron contactos diplom\u00e1ticos con Siam. Por\u00e9n foi durante reinados posteriores, os de Mongkut (Rama IV, 1851-1868) e o seu fillo Chulalongkorn (Rama V, 1868-1910), cando estabeleceu un verdadeiro achegamento coas potencias occidentais. A pesar da s\u00faa independencia, a influencia occidental provocou durante este per\u00edodo que se producisen alg\u00fans cambios. O tratado anglo-siam\u00e9s de 1909 estabeleceu a fronteira moderna entre Siam e a Malaisia brit\u00e1nica e unha serie de tratados con Francia fixaron as fronteiras orientais con Laos e Camboxa, territorios anteriormente controlados e reclamados por Siam.\nA fin da monarqu\u00eda absoluta.\nEn 1932, unha revoluci\u00f3n esparexemento de sangue resultou no establecemento dunha monarqu\u00eda constitucional. O Rei Prajadhipok (Rama VII) aceptou inicialmente o cambio, mais logo abdicou en favor do seu sobri\u00f1o de dez anos Ananda Mahidol (Rama VIII). Ao abdicar, Prajadhipok dixo que a obrigaci\u00f3n dun gobernante era reinar para o ben de toda a xente e non dunha selecta minor\u00eda. O 8 de decembro de 1941, poucas horas despois do ataque a Pearl Harbor, o Xap\u00f3n esixiu o dereito de trasladar tropas a trav\u00e9s de Tailandia \u00e1 fronteira malaia. Os xaponeses desembarcaron en Bangkok e outros lugares ao longo da costa leste, onde se enfrontaron co ex\u00e9rcito tailand\u00e9s entre seis e oito horas antes de renderse. Tras varias negociaci\u00f3ns, Tailandia conc\u00e9delle ao Xap\u00f3n o dereito de libre tr\u00e1nsito polas s\u00faas froiteiras, para d\u00edas despois, o 21 de decembro, asinar unha alianza cun protocolo secreto. Este protocolo estabelec\u00eda que Toquio acordaba axudar a Tailandia a recuperar territorios perdidos ante as potencias coloniais, mentres que pola s\u00faa banda Tailandia dar\u00eda asistencia ao Xap\u00f3n na s\u00faa guerra contra os aliados.\nDespois da derrota do Xap\u00f3n en 1945, Tailandia foi tratada como un pa\u00eds derrotado polos brit\u00e1nicos e franceses, a\u00ednda que coa axuda dun grupo de tailandeses co\u00f1ecido como Seri Thai e o apoio dos Estados Unidos mitig\u00e1ronse as consecuencias. Tailandia non ser\u00eda ocupada por estes, mais deber\u00eda devolver o territorio obtido dos brit\u00e1nicos e os franceses. No per\u00edodo da posguerra, Tailandia gozou de boas relaci\u00f3ns cos estadounidenses, aos que viu como un protector ante as revoluci\u00f3ns comunistas sucedidas nos pa\u00edses veci\u00f1os.\nEn 1946 falece o rei Mahidol en circunstancias algo misteriosas. A explicaci\u00f3n oficial foi que se disparou accidentalmente mentres limpaba a s\u00faa arma, a\u00ednda que hai que cre que se suicidou ao non poder soportar a derrota do Xap\u00f3n na guerra. O seu sucesor ser\u00eda o seu irm\u00e1n Bhumibol Adulyadej (Rama IX), quen segue a ser o Xefe de Estado actualmente. En 1947 o novo rei asina e promulga unha nova constituci\u00f3n polo que se crea un novo parlamento de d\u00faas c\u00e1maras: o Senado e a Casa de Representantes. Dende ent\u00f3n, Tailandia estivo dominada por militares, experimentando m\u00e1is de vinte golpes de estado e contragolpes, con intervalos breves de democracia. Despois de que en 1962 a revoluci\u00f3n comunista triunfase no norte do pa\u00eds, Estados Unidos colaborou co goberno de Bangkok contribu\u00edndo a reforzar o ex\u00e9rcito e a polic\u00eda e establecendo bases militares, as cales non foron evacuadas at\u00e9 1976. Por mor disto Tailandia sufriu numerosas confrontaci\u00f3ns con Camboxa e viuse comprometida no conflito vietnamita.\nA Revoluci\u00f3n de 1973.\nEn outubro de 1973 produc\u00edronse manifestaci\u00f3ns masivas en Bangkok esixindo o fin do r\u00e9xime militar. O xeneral Thanom Kittikachorn respondeu con forza e at\u00e9 setenta manifestantes foron asasinados as r\u00faas, algo nunca visto en Tailandia. Esta intervenci\u00f3n violenta do r\u00e9xime militar incitou ao Rei Rama IX a facer a s\u00faa primeira intervenci\u00f3n na pol\u00edtica tailandesa retirando o seu apoio ao r\u00e9xime militar. O 14 de outubro de 1973, o xeneral Thanom Kittikachorn dimitiu e abandonou o pa\u00eds. Estes acontecementos revel\u00e1ronse como unha revoluci\u00f3n dentro da pol\u00edtica tai. Por primeira vez, a burgues\u00eda urbana, dirixida polos estudantes, derrotara \u00e1s forzas combinadas da vella clase reinante e do ex\u00e9rcito, \u00e1 vez que ga\u00f1aran a bendici\u00f3n aparente do Rei para realizar unha transici\u00f3n cara a plena democracia, simbolizada por unha nova Constituci\u00f3n que prev\u00eda unha lexislatura totalmente democr\u00e1tica elixida.\nCon todo, Tailandia non producira a\u00ednda unha clase pol\u00edtica suficiente como para facer funcionar esta nova democracia. As elecci\u00f3ns de xaneiro de 1975 non produciron unha maior\u00eda estable e unha nova elecci\u00f3n en abril de 1976 tivo os mesmos resultados. O veterano pol\u00edtico Seni Pramoj e o seu irm\u00e1n Kukrit Pramoj altern\u00e1ronse no poder, mais non foron capaces de crear unha reforma coherente do sistema pol\u00edtico. A forte subida dos prezos do petr\u00f3leo en 1974 levou a unha recesi\u00f3n e \u00e1 inflaci\u00f3n, debilitando a posici\u00f3n do goberno. O xesto pol\u00edtico m\u00e1is popular realizado na democracia foi o fixar a retirada das forzas americanas de Tailandia. Isto coincidiu coa abolici\u00f3n da monarqu\u00eda de 600 anos en Laos e a vitoria comunista en Vietnam. Con todo, os conservadores obtiveron mellores resultados nas elecci\u00f3ns de 1976 que os que tiveran nas de 1975. A esquerda do movemento estudantil non aceptou esta vitoria e continuaron manifest\u00e1ndose a favor de cambios radicais.\nNo final de 1976, a opini\u00f3n da burgues\u00eda moderada volveu as costas aos ideais dos estudantes da Universidade Thammasat. O ex\u00e9rcito e os partidos de dereitas loitaron contra os estudantes con grupos paramilitares tales como os \"Exploradores de Pobos\" ou o \"Red Gauss\". En outubro, cando o ditador Kittikachorn volve a Tailandia para entrar nun mosteiro, as manifestaci\u00f3ns de estudantes chocaron contra os contramanifestantes e axentes dos servizos de intelixencia resultando en violencia. O 6 de outubro, o ex\u00e9rcito enviou os paramilitares contra os manifestantes e utilizou isto, na cal centenares de estudantes foron torturados e asasinados, para suspender a Constituci\u00f3n e retomar o poder.\nHistoria recente.\nOs anos posteriores a 1973 estiveron marcados polas loitas para definir as pol\u00edticas do Estado. Durante a maior parte da d\u00e9cada de 1980, Tailandia foi gobernada por Prem Tinsulanonda, un home de forte inclinaci\u00f3n democr\u00e1tica que restaurou a pol\u00edtica parlamentaria. En 1992 o \u00faltimo gobernante militar, Suchinda Kraprayoon, renunciou ao poder en resposta a grandes protestas populares apoiadas polo rei. Dende ent\u00f3n, Tailandia \u00e9 unha democracia participativa moderna. En 1997, a crise financeira asi\u00e1tica castigou con dureza a Tailandia. O valor do baht tailand\u00e9s caeu en picado, de 25 bahts por d\u00f3lar pasou a 56. Mais superou a crise e o crecemento do seu PIB no 2003 foi do 7%.\nEn 2001, Thaksin Shinawatra, do partido Thai Rak Thai (\u0e1e\u0e23\u0e23\u0e04\u0e44\u0e17\u0e22\u0e23\u0e31\u0e01\u0e44\u0e17\u0e22, lit. Os tailandeses aman aos tailandeses; TRT) conv\u00e9rtese en Primeiro Ministro tras ga\u00f1ar as elecci\u00f3ns celebradas ese mesmo ano e en 2005 renova o seu mandato por outros catro anos. Shinawatra era moi popular entre as clases m\u00e1is pobres tanto urbanas como rurais por mor dos seus programas populistas. O seu goberno foi atacado polas elites que v\u00edan perigo na s\u00faa ditadura parlamentaria. Con todo, durante este per\u00edodo aumentan as acusaci\u00f3ns de, entre outras cousas, coacci\u00f3n da liberdade de prensa, compra de votos, utilizaci\u00f3n do poder para favorecer as s\u00faas empresas, abusos policiais na guerra contra o narcotr\u00e1fico e incapacidade de frear a insurxencia islamita do sur do pa\u00eds. A mediados de 2005, Sondhi Limthongkul, un co\u00f1ecido magnate dos medios de comunicaci\u00f3n, converteuse no cr\u00edtico m\u00e1is importante de Thaksin. Finalmente Sondhi e os seus aliados crearon un movemento de protesta masiva m\u00e1is tarde unificado baixo o nome de Alianza Popular pola Democracia (PAD).\nEn abril de 2006 v\u00f3lvense celebrar elecci\u00f3ns e Thaksin revalida de novo o cargo. Por\u00e9n, tralo boicot da oposici\u00f3n ao novo goberno, a Corte Suprema sentencia a anulaci\u00f3n dos resultados electorais e a convocatoria dunha nova cita electoral. O 19 de setembro de 2006, despois da disoluci\u00f3n do Parlamente e estando Thaksin en Nova York, os militares do autodenominado \"Consello para a Reforma Democr\u00e1tica\" (\u0e04\u0e13\u0e30\u0e1b\u0e0f\u0e34\u0e23\u0e39\u0e1b\u0e01\u0e32\u0e23\u0e1b\u0e01\u0e04\u0e23\u0e2d\u0e07\u0e43\u0e19\u0e23\u0e30\u0e1a\u0e2d\u0e1a\u0e1b\u0e23\u0e30\u0e0a\u0e32\u0e18\u0e34\u0e1b\u0e44\u0e15\u0e22 \u0e2d\u0e31\u0e19\u0e21\u0e35\u0e1e\u0e23\u0e30\u0e21\u0e2b\u0e32\u0e01\u0e29\u0e31\u0e15\u0e23\u0e34\u0e22\u0e4c\u0e17\u0e23\u0e07\u0e40\u0e1b\u0e47\u0e19\u0e1b\u0e23\u0e30\u0e21\u0e38\u0e02, \"Khana Patirup Kan Pok Khrong Nai Rabop Prachathipatai An Mi Phra Maha Kasat Song Pen Pramuk\"), baixo o mando de Sondhi Boonyaratglin, toman o poder cun golpe de estado. Unhas elecci\u00f3ns xerais o 23 de decembro de 2007 restauraron o goberno, liderado por Samak Sundaravej do Partido do Poder do Pobo (\u0e1e\u0e23\u0e23\u0e04\u0e1e\u0e25\u0e31\u0e07\u0e1b\u0e23\u0e30\u0e0a\u0e32\u0e0a\u0e19, \"Phak Palang Prachachon\").\nA mediados de 2008, a Alianza Popular para a Democracia (PAD) liderou as grandes protestas contra o goberno do primeiro ministro Sundaravej, a quen criticou polos seus v\u00ednculos co ex primeiro ministro Shinawatra. O 26 de agosto de 2008, os manifestantes ocuparon ilegalmente varios ministerios para obrigar ao goberno a ceder \u00e1s demandas. A partir do 29 de agosto os manifestantes comezaron a interromper infraestruturas ferroviarias e a\u00e9reas, inclu\u00edndo o aeroporto de Suvarnabhumi. Os manifestantes non foron nunca perseguidos. O caos terminou en decembro, cando se foron disoltos tres dos partidos que formaban o goberno polo Tribunal Constitucional debido a unha fraude electoral. Despois desta sentenza, moitos dos socios da anterior coalici\u00f3n desertaron e sum\u00e1ronse ao principal partido da oposici\u00f3n, o Partido Dem\u00f3crata. O 3 de xullo de 2011, o partido da oposici\u00f3n Pheu Thai ga\u00f1ou as elecci\u00f3ns xerais, convert\u00e9ndose en Primeira Ministra de Tailandia Yingluck Shinawatra, irm\u00e1 do derrocado Thaksin Shinawatra.\nXeograf\u00eda.\nCun total de 513.120 km\u00b2 (198.120 millas cadradas), Tailandia \u00e9 o 51\u00ba Estado maior do mundo en relaci\u00f3n \u00e1 superficie total. Situada no centro do sueste asi\u00e1tico, a posici\u00f3n de Tailandia como eixo da zona influenciou moitos aspectos da s\u00faa sociedade e da s\u00faa cultura, xa que controla o \u00fanico paso terrestre dende Asia at\u00e9 Malaisia e Singapur.\nRelevo.\nTailandia alberga varias rexi\u00f3ns xeogr\u00e1ficas \u00fanicas, as cales se corresponden aproximadamente \u00e1s divisi\u00f3ns provinciais. O norte do pa\u00eds \u00e9 a monta\u00f1osa zona das Terras Altas tailandesas, sendo punto m\u00e1is alto o Doi Inthanon na cordilleira Thanon Thong Chai con 2.565 metros sobre o nivel do mar (8.415 p\u00e9s). O nord\u00e9s, Isan, consta da Meseta de Khorat e limita ao leste co r\u00edo Mekong. O centro do pa\u00eds est\u00e1 dominado polo val do r\u00edo Chao Phraya, o cal desemboca no Golfo de Tailandia.\nO sur de Tailandia consiste no estreito istmo de Kra, o cal se ensancha na pen\u00ednsula Malaia. Politicamente, hai seis rexi\u00f3ns xeogr\u00e1ficas que se diferencian das outras na poboaci\u00f3n, os recursos b\u00e1sicos, caracter\u00edsticas naturais e o nivel de desenvolvemento social e econ\u00f3mico.\nUnha serie de cordilleiras percorren o pa\u00eds de norte a sur, ocupando toda a parte setentrional e occidental. As maiores elevaci\u00f3ns danse nos sistemas monta\u00f1osos que se prolongan cara ao oeste ao longo da fronteira birmana, chegando a s\u00faa altitude at\u00e9 os 2.595 m do Doi Inthanon, punto m\u00e1is alto da Tailandia. A zona da pen\u00ednsula Malaia est\u00e1 rodeada por estreitas mesetas costeiras e chegan \u00e1 s\u00faa cota m\u00e1is elevada en Jao Luang (1.790 m). No centro da Tailandia aparece outro sistema monta\u00f1oso que discorre en direcci\u00f3n norte-sur, a\u00ednda que o seu extremo meridional torce cara ao oeste. Doi Pia Fai (1.270 m) \u00e9 o punto m\u00e1is elevado deste sistema. No leste do territorio continental at\u00f3pase a meseta de Khorat, unha zona est\u00e9ril con escasos cumios e que ocupa aproximadamente un terzo da superficie do pa\u00eds, ficando limitada esta \u00e1rea polo val do r\u00edo Mekong.\nHidrograf\u00eda.\nOs r\u00edos Chao Phraya e Mekong son o principal recurso das zonas rurais de Tailandia, xa que produci\u00f3n dos cultivos c\u00e9ntrase nas marxes destes dous r\u00edos e os seus afluentes. O Golfo de Tailandia, que abarca 320.000\u00a0km\u00b2 (124.000 millas cadradas) \u00e9 alimentado polos r\u00edos Chao Phraya, Mae Klong, Chupar Pakong e Tapi. Esta zona contrib\u00fae de xeito importante tam\u00e9n co sector tur\u00edstico, debido \u00e1s s\u00faas augas pouco profundas ao longo das costas da Rexi\u00f3n Sur e o Istmo de Kra. O Golfo de Tailandia \u00e9 tam\u00e9n un dos centros industriais do pa\u00eds, destacando o porto de Sattahip, o principal do reino, e a entrada do porto de Bangkok.\nO mar de Andaman est\u00e1 considerado o recurso natural m\u00e1is prezado de Tailandia, xa que alberga os resorts m\u00e1is populares e luxosos de Asia. Phuket, Krabi, Ranong, Phang Nga e Trang, xunto coas s\u00faas exuberantes illas, est\u00e9ndense ao longo das costas deste mar, patio de recreo dos ricos e a elite asi\u00e1tica e mundial, a pesar do tsunami de 2004.\nAl\u00e9n diso hai plans para a creaci\u00f3n dunha conexi\u00f3n lox\u00edstica entre o mar de Andaman e o Golfo de Tailandia. Este proxecto co\u00f1\u00e9cese, de forma an\u00e1loga \u00e1s canles de Suez e a Panam\u00e1, co nome de Canle de Tailandia. Esta idea \u00e9 recibida positivamente pola clase pol\u00edtica tailandesa, xa que reducir\u00eda as taxas cobradas polos portos de Singapur, mellorar\u00eda as relaci\u00f3ns coa China e a India, os tempos de env\u00edo ser\u00edan m\u00e1is baixos, aumentar\u00eda a seguridade dos buques debido aos temidos piratas do estreito Malaio e apoiar\u00eda a pol\u00edtica do Goberno de Tailandia de ser o centro lox\u00edstico do sueste asi\u00e1tico. A canle ser\u00eda un gran proxecto de enxe\u00f1ar\u00eda cuns custos estimados de entre 20 e 30 mil mill\u00f3ns de d\u00f3lares.\nClima.\nTailandia ten un clima tropical no que se d\u00e1 o monz\u00f3n. As temperaturas normalmente var\u00edan dende unha m\u00e1xima anual media de 38\u00a0\u00b0C a unha m\u00ednima de 19\u00a0\u00b0C. Os monz\u00f3ns do suroeste danse entre maio e xullo (excepto no sur) e sinalan a chegada da \u00e9poca das choivas (\"ridu fon\"), acompa\u00f1adas con elevadas temperaturas, que duran at\u00e9 outubro. Novembro e decembro son o comezo da estaci\u00f3n seca. As temperaturas comezan a subir en xaneiro.\nA estaci\u00f3n seca \u00e9 m\u00e1is curta no sur debido \u00e1 proximidade do mar en t\u00f3dalas zonas da pen\u00ednsula Malaia. Con poucas excepci\u00f3ns, t\u00f3dalas \u00e1reas do pa\u00eds reciben choiva en abundancia, a\u00ednda que a duraci\u00f3n da estaci\u00f3n das choivas e a cantidade de choiva var\u00edan moi substancialmente segundo a rexi\u00f3n e a altitude. O nord\u00e9s ten unha estaci\u00f3n seca longa e a s\u00faa terra porosa ret\u00e9n pouca auga, polo que o seu potencial agr\u00edcola vese limitado.\nBiodiversidade.\nAs xunglas e zonas pantanosas est\u00e9ndense por todas as \u00e1reas costeiras con enormes zonas de \u00e1rbores tropicais, entre as que se encontran mangleiros, xuncos de Indias, \u00e9bano e distintas especies de madeiras de gran resistencia, como o mesquite ou o pau de rosa. As zonas das terras altas e das mesetas albergan tam\u00e9n zonas con bastantes especies de \u00e1rbores, destacando a teca, o agalloch e o carballo. Tam\u00e9n hai unha gran variedade de plantas e \u00e1rbores froiteiras tropicais como orqu\u00eddeas, gardenias, hibiscos, bananeiras, mangueiras e cocos. Entre as especies animais enc\u00f3ntrase o elefante, que se utiliza como animal de carga, ademais de cuadr\u00fapedes como rinocerontes, tigres, leopardos, bois salvaxes, xib\u00f3ns e b\u00fafalos. O gato siam\u00e9s \u00e9, como o seu nome indica, orixinario desta terra. No pa\u00eds hai m\u00e1is de cincuenta clases de serpes, sendo moitas delas velenosas.\nPol\u00edtica e goberno.\nDurante a vixencia da Constituci\u00f3n de 1997 o sistema pol\u00edtico estaba baseado nunha monarqu\u00eda constitucional, cos poderes do Estado separados ao modo occidental, no que a figura do Monarca, como Xefe de Estado, ti\u00f1a unha funci\u00f3n representativa a\u00ednda que era, ao mesmo tempo, o defensor do budismo tai. O poder lexislativo resid\u00eda na Asemblea Nacional de Tailandia, un sistema bicameral composto polo Sapha Phuthaen Ratsadon (C\u00e1mara Baixa), que consist\u00eda nunha C\u00e1mara de Representantes con 500 escanos, e no Wuthisapha (\"Senado\") con 200 escanos. Os membros de ambas as c\u00e1maras eran elixidos por sufraxio universal. O m\u00e1is alto nivel xudicial ocup\u00e1bao o Tribunal Supremo ou Sandika, cuxos xu\u00edces eran designados polo monarca. O poder executivo form\u00e1bao un Primeiro Ministro e un goberno de 26 membros que respond\u00eda ante a Asemblea Nacional.\nO 19 de setembro de 2006, as forzas do Real Ex\u00e9rcito Tailand\u00e9s tomaron Bangkok nun golpe de estado que derrocou ao Primeiro Ministro Thaksin Shinawatra. A Xunta Militar que formaron os golpistas estivo presidida polo xeneral Sonthi Boonyaratglin que aboliu a Constituci\u00f3n, disolveu os poderes executivo, xudicial e lexislativo, impuxo a lei marcial e prohibiu as actividades pol\u00edticas, estabelecendo ademais a censura de prensa e o control das comunicaci\u00f3ns. Os argumentos que presentaron os golpistas foi a grave crise do sistema pol\u00edtico como consecuencia de presuntas irregularidades financeiras do Primeiro Ministro deposto.\nTras un breve per\u00edodo, o Consello para a Reforma Democr\u00e1tica (nome co que se autodenominou a Xunta Militar), obtivo o benepl\u00e1cito do Rei Bhumibol Adulyadej e nomeou un novo poder executivo, as\u00ed como ditou unha Constituci\u00f3n provisional. O novo Primeiro Ministro dende o 1 de outubro foi o xeneral Surayud Chulanont. O mesmo d\u00eda entrou en vigor un texto constitucional provisional que manti\u00f1a a monarqu\u00eda, a\u00ednda que reservando para a Xunta Militar, denominada Consello de Seguridade Nacional, a facultade de modificar o goberno e de elixir a Asemblea Constitu\u00ednte, a cal ti\u00f1a que redactar no prazo dun ano un novo texto constitucional.\nDespois de aprobarse a Constituci\u00f3n definitiva en 2007 celebr\u00e1ronse unhas elecci\u00f3ns xerais, as cales deron a vitoria ao Partido do Poder do Pobo liderado por Samak Sundaravej, home vinculado a Thaksin Shinawatra. Unha vez formado o novo Goberno, desatouse unha grave crise pol\u00edtica nos poucos meses liderada pola Alianza do Pobo para a Democracia, que obrigou \u00e1 dimisi\u00f3n de varios ministros antes do ver\u00e1n de 2008. Altercados en Bangkok, obrigaron a declarar o estado de emerxencia e, finalmente, \u00e1 dimisi\u00f3n do primeiro ministro Sundaravej por mor dunha sentenza que lle condenaba por presentar un programa gastron\u00f3mico en televisi\u00f3n, considerado polo tribunal como unha actividade privada il\u00edcita para un membro do goberno.\nO 17 de setembro, a Asemblea Nacional elixiu como novo primeiro ministro a Somchai Wongsawat, cu\u00f1ado de Thaksin Shinawatra e tam\u00e9n membro do Partido do Poder do Pobo. Con todo, o pa\u00eds viviu un longo per\u00edodo de crise at\u00e9 2010. Ese ano as Camisas Amarelas, integradas na Alianza Popular para a Democracia, conseguiron derrubar o goberno de Somchai Wongsawat e a Asemblea Nacional elixiu como novo primeiro ministro ao l\u00edder do Partido Dem\u00f3crata, Abhisit Vejjajiva. O goberno de Abhisit non estivo exento de enfrontamentos civ\u00eds, nesta ocasi\u00f3n cos Camisas Vermellas, integrados na Fronte Unida Nacional pola Democracia contra a Ditadura, que ocuparon Bangkok na primavera de 2010. O desaloxo dos Camisas Vermellas polo ex\u00e9rcito deixou decenas de mortos. En 2011 celebr\u00e1ronse novas elecci\u00f3ns xerais, dando a vitoria por maior\u00eda absoluta a Yingluck Shinawatra, irm\u00e1 m\u00e1is nova do ex Primeiro Ministro Thaksin.\nConflito de Pattani.\nTailandia controlou a comezos do s\u00e9culo XV a pen\u00ednsula Malaia at\u00e9 Malaca, mant\u00e9ndose en gran parte da pen\u00ednsula, inclu\u00edndo Temasek (Singapur), algunhas illas de Andaman e unha colonia en Xava. Por\u00e9n, os brit\u00e1nicos utilizaron a forza para recuperar as terras e garantir a s\u00faa suzeran\u00eda sobre o sultanato malaio.\nMoitos dos estados do norte do sultanato ofrec\u00edan agasallos anuais ao rei tailand\u00e9s, normalmente en forma de flor dourada, un xesto de homenaxe e reco\u00f1ecemento de vasalaxe. Co tratado anglo-siameses, Tailandia renunciou \u00e1 soberan\u00eda sobre as agora son as provincias setentrionais malaias, Kedah, Perlis, Kelantan e Terengganu en favor dos brit\u00e1nicos, mentres que estes cederon a Tailandia as provincias de Satun e de Pattani.\nEsta situaci\u00f3n est\u00e1 a producir un conflito \u00e9tnico na rexi\u00f3n de Pattani, de maior\u00eda malaia, que incl\u00fae as tres provincias m\u00e1is meridionais de Tailandia: Pattani, Yala, Narathiwat e partes de Songkhla. Por\u00e9n, a violencia estase a estender tam\u00e9n noutras provincias. O Partido Comunista de Malaia decidiu negociar a paz cos gobernos de Malaisia e Tailandia despois de que perdese os seus apoios de Vietnam e da China por mor da Revoluci\u00f3n Cultural. Por\u00e9n, o conflito separatista, en marcha dende a segunda guerra mundial, intensificouse no ano 2004.\nAntes, entre febreiro e agosto de 2003, o estado tailand\u00e9s realizara unha campa\u00f1a militar contra as organizaci\u00f3ns de narcotraficantes, no que unhas 51.000 persoas foron arrestadas e 2.000 mortas. Xa en xullo de 2005 o ex-Primeiro Ministro de Tailandia, Thaksin Shinawatra, asumiu poderes de emerxencia para facer fronte \u00e1 insurxencia, mentres que en setembro de 2006 ser\u00eda o Comandante Sonthi Boonyaratkalin que recibir\u00eda un aumento extraordinario de poderes executivos para combater os disturbios. Pouco despois, a pesar das tentativas de reconciliaci\u00f3n, a insurxencia continuou e intensificouse, aumentando ano a ano os mortos no conflito, que acadan no final de 2010 os 4.100. En marzo de 2011, o goberno reco\u00f1ece que a violencia vai en aumento e que non \u00e9 un conflito que se poder\u00eda resolver en poucos meses.\nDivisi\u00f3ns administrativas.\nTailandia div\u00eddese en 76 provincias (en tailand\u00e9s: \u0e08\u0e31\u0e07\u0e2b\u0e27\u0e31\u0e14, \"changwat\") reunidas en cinco grupos, nalg\u00fans casos as provincias do leste e do oeste agrup\u00e1ndose. O nome de cada provincia \u00e9 o da s\u00faa cidade capital (\u0e40\u0e21\u0e37\u0e2d\u0e07, mueang), utilizando \u00e1s veces ese prefixo (\"Mueang\" ou \"Muang\") para evitar confusi\u00f3n coa provincia. Coa excepci\u00f3n da provincia de Songkhla, a capital \u00e9 a cidade m\u00e1is grande da provincia. Por exemplo, a capital da Provincia de Chiang Mai (\"Changwat Chiang Mai\") \u00e9 Ching Mai ou Mueang Chiang Mai. Hai ademais dous distritos especiais: a capital Bangkok (Krung Thep Maha Nakhon) e Pattaya, a\u00ednda que o de Bangkok pos\u00fae o mesmo rango que unha provincia, e polo tanto \u00e9 habitualmente considerado unha.\nA zona m\u00e1is poboada e a de maior densidade de poboaci\u00f3n \u00e9 a capital, Bangkok. A provincia de maior superficie \u00e9 Nakhon Ratchasima e a m\u00e1is pequena Samut Songkhram. En canto aos m\u00ednimos, a provincia con menor densidade de poboaci\u00f3n \u00e9 Mae Hong Son e menor poboada a de Ranong. A \u00faltima provincia en nacer foi Bueng Kan no ano 2011.\nCada provincia est\u00e1 administrada por un gobernador nomeado polo Ministro do Interior, sendo a \u00fanica excepci\u00f3n \u00e9 a cidade de Bangkok, onde se elixe o gobernador por votaci\u00f3n. As provincias est\u00e1n divididas \u00e1 s\u00faa vez en 877 distritos (\u0e2d\u0e33\u0e40\u0e20\u0e2d, \"amphoe\"). Os cincuenta distritos de Bangkok son chamados khet (\u0e40\u0e02\u0e15), mais son habitualmente chamados amphoe, incluso nalg\u00fans documentos oficiais. Algunhas partes das provincias circundantes \u00e1 capital, son \u00e1s veces co\u00f1ecidas como Gran Bangkok (\u0e1b\u0e23\u0e34\u0e21\u0e13\u0e11\u0e25, \"pari monthon\"). Os distritos div\u00eddense \u00e1 s\u00faa vez en tambon (\u0e15\u0e33\u0e1a\u0e25, \"comunas\" ou \"sub-distritos\") e muban (\u0e2b\u0e21\u0e39\u0e48\u0e1a\u0e49\u0e32\u0e19, \"poboados\").\nRexi\u00f3ns.\nTailandia \u00e9 \u00e1s veces dividida en diferentes grupos de rexi\u00f3ns, sendo a m\u00e1is co\u00f1ecida a divisi\u00f3n en seis rexi\u00f3ns utilizada nos estudos xeogr\u00e1ficos e a divisi\u00f3n en catro agrupaci\u00f3ns coherente co sistema de agrupaci\u00f3n administrativa Monthon utilizado no pasado polo Ministerio de Interior. Estas rexi\u00f3ns supo\u00f1en a subdivisi\u00f3n m\u00e1is grande do pa\u00eds, con todo, a diferenza das provincias, non te\u00f1en ning\u00fan tipo de car\u00e1cter administrativo, sen\u00f3n que se utilizan con fines estat\u00edsticos, xeogr\u00e1ficos ou xeol\u00f3xicos.\nO sistema de subdivisi\u00f3n de seis rexi\u00f3ns \u00e9 o m\u00e1is habitual actividades cient\u00edficas ou xeogr\u00e1ficas. Este sistema, que data de 1935, formalizouse en 1977 polo Comit\u00e9 Xeogr\u00e1fico Nacional nomeado polo Consello Superior de Investigaci\u00f3ns Cient\u00edficas. As seis rexi\u00f3ns son as seguintes:\nO sistema de catro rexi\u00f3ns \u00e9 utilizado normalmente para alg\u00fans fins administrativos e estat\u00edsticos, e incluso como agrupamento cultural. Incl\u00fae \u00e1s rexi\u00f3ns occidental e oriental dentro da rexi\u00f3n central, mentres que as provincias de Sukhothai, Phitsanulok, Phichit, Kamphaeng Phet, Phetchabun, Nakhon Sawan e Uthai Thani forman parte da rexi\u00f3n setentrional. As catro rexi\u00f3ns son:\nO Departamento Meteorol\u00f3xico de Tailandia divide o pa\u00eds en seis rexi\u00f3ns para fins meteorol\u00f3xicos. Difer\u00e9nciase do sistema de catro rexi\u00f3ns en que a Oriental consid\u00e9rase unha rexi\u00f3n separada, a Meridional div\u00eddese entre as costas leste e oeste e en que as provincias de Nakhon Sawan e Uthai Thani forman parte da Central.\nEconom\u00eda.\nAgricultura.\nA participaci\u00f3n da agricultura no PIB de Tailandia est\u00e1 a diminu\u00edr considerablemente nos \u00faltimos decenios, supo\u00f1endo actualmente tan s\u00f3 o 12% do mesmo. Con todo, a agricultura a\u00ednda representa m\u00e1is do 25% do total dos ingresos de exportaci\u00f3n. Debido \u00e1 que a produtividade da man de obra \u00e9 relativamente baixa, o sector contrib\u00fae co 46% do emprego total. Os produtos agropecuarios constit\u00faen o 15% das exportaci\u00f3ns (inclu\u00eddas as invisibles), mais porcentaxe que lles corresponde nas importaci\u00f3ns \u00e9 bastante m\u00e1is reducido (menos do 5%), debido sobre todo \u00e1s abundantes subministraci\u00f3ns de alimentos de produci\u00f3n local. Nestas circunstancias, cabe esperar que un sistema de comercio mundial sen distorsi\u00f3ns e compatible cos principios do mercado dispense grandes beneficios a Tailandia.\nO cultivo, procesado e exportado dos produtos agr\u00edcolas, en especial do arroz, foron tradicionalmente o principal sustento da econom\u00eda tailandesa. A pesar de que o pa\u00eds foi un dos m\u00e1is pr\u00f3speros de Asia, a s\u00faa dependencia do monocultivo de arroz volveuno moi vulnerable \u00e1 flutuaci\u00f3n dos prezos no mercado e a variaci\u00f3n de colleitas. O goberno levou a cabo campa\u00f1as para reducir na medida do posible esta vulnerabilidade, institu\u00edndo programas de desenvolvemento orientados \u00e1 diversificaci\u00f3n da econom\u00eda e \u00e1 promoci\u00f3n de m\u00e9todos de cultivo cient\u00edficos, en particular naqueles que consisten na rega mediante o anegamento dos campos de arroz, que permiten que as colleitas sexan m\u00e1is ou menos estables mesmo durante anos de seca.\nGandar\u00eda e pesca.\nEn Tailandia est\u00e1 prohibido a exportaci\u00f3n de cans para sacrificio e consumo. Con todo, non deixa de ser un dos maiores exportadores de alimentos en Asia, sendo os principais produtos gandeiros os procedentes do parrulo, o porco, o boi e a vaca.\nEn canto \u00e1 pesca, os lugares m\u00e1is importantes no pa\u00eds, son o Mar de Andaman, o Golfo de Tailandia, e os r\u00edos R\u00edo Mekong e Chiang Mai. A pesca est\u00e1 organizada para evitar conflitos entre a pesca industrial e a pesca de escala. As grandes especies de pesca de auga doce son: a perca xigante, a carpa siamesa, o peixe gato e o cabeza de cobra xigante. En canto \u00e1s especies de mar, as m\u00e1is importantes son: o atractosteus, o barbo de Xava, o barbo de Hampala, o tucunar\u00e9, liti\u00e1nidos e o tambaqui.\nTurismo.\nTurismo contrib\u00fae \u00e1 econom\u00eda de Tailandia m\u00e1is que a calquera outro pa\u00eds asi\u00e1tico, consid\u00e9rase que a achega do turismo sup\u00f3n o 6% do PIB. Un dos principais motivos polos que os turistas viaxan son as praias e relax. A pesar dos problemas cos insurxentes no sur, o turismo en Bangkok est\u00e1 a aumentar considerablemente nos \u00faltimos anos. Ademais, o forte aumento no turismo procedente doutros pa\u00edses asi\u00e1ticos contrib\u00fae en gran medida \u00e1 econom\u00eda do pa\u00eds, incluso cando o baht est\u00e1 a ga\u00f1ar forza en comparaci\u00f3n coa maior\u00eda doutras moedas nos \u00faltimos anos. En 2007, uns 14 mill\u00f3ns de turistas visitaron Tailandia. Dentro da industria do turismo tailandesa \u00e9 co\u00f1ecido o turismo sexual, a\u00ednda que a prostituci\u00f3n \u00e9 ilegal en Tailandia.\nA flexibilizaci\u00f3n da crise monetaria, o vigoroso crecemento da econom\u00eda chinesa, a situaci\u00f3n pol\u00edtica interna relativamente estable despois da crise pol\u00edtica tailandesa de 2008, e o pouco impacto da pandemia de gripe de 2009, cambiaron o panorama tur\u00edstico para o ano 2010. Tailandia experimentou un descenso de visitantes internacionais dun 16% no primeiros seis meses de 2009, pero o \u00faltimos catro meses de 2009 viron o retorno de turistas estranxeiros a Tailandia, cun marcado aumento nos meses de novembro e decembro.\nA nivel de turismo cultural, o pa\u00eds caracter\u00edzase polas s\u00faas ru\u00ednas e templos, destacando moito a s\u00faa cultura milenaria. As organizaci\u00f3ns tur\u00edsticas promoven as co\u00f1ecidas \"Sete Marabillas de Tailandia\", sete motivos cos que invitan a visitar o pa\u00eds: o \"Thainess\" (a forma de vivir tailandesa), \"Terra dos tesouros e a historia\", as \"Praias (diversi\u00f3n, sol, surf e serenidade)\", a \"natureza\", o \"Pa\u00eds do sorriso saudable (relax e spa)\", as \"Novas tendencias\" e os \"Festivais internacionais\".\nMoeda.\nDurante a dinast\u00eda que inaugurou Rama I introduciuse un novo tipo de moeda chamada \"Bala\". Nun principio estas pezas consist\u00edan en anacos de prata que levaban unha contramarca real, \u00e1s veces acompa\u00f1ada por unha marca chamada \"chakra\" ou \"ollo da deusa Vishnu\". Do s\u00edmbolo real existen varios punz\u00f3ns que permiten co\u00f1ecer baixo que monarca se realizou cada contramarca. Existen moedas que est\u00e1n contramarcadas s\u00f3 cun destes s\u00edmbolos, pero outras presentan dous ou tres s\u00edmbolos \u00e1 vez. Estas curiosas contramarcas estamp\u00e1banse para facilitar a circulaci\u00f3n das moedas estranxeiras dentro do pa\u00eds e aumentar o seu valor.\nA moeda de Tailandia \u00e9 actualmente o baht (en tailand\u00e9s: \u0e1a\u0e32\u0e17, s\u00edmbolo: \u0e3f, c\u00f3digo ISO 4217: THB). Div\u00eddese en 100 satang (\u0e2a\u0e15\u0e32\u0e07\u0e04\u0e4c). A emisi\u00f3n de moedas e billetes \u00e9 responsabilidade do Banco de Tailandia. A s\u00faa equivalencia en euros a mediados de 2013 era 0,024\u00a0\u20ac por baht, e en d\u00f3lares americanos de $\u00a00,032. Por\u00e9n, o valor do baht var\u00eda constantemente no mercado de divisas, sendo ademais a \u00fanica divisa aceptada dentro do pa\u00eds.\nDemograf\u00eda.\nEducaci\u00f3n.\nO Ministerio de Educaci\u00f3n administra e regula o ensino no pa\u00eds. No ano 2005, o goberno asignou 262.938 mill\u00f3ns de baht, preto do 22% do orzamento nacional, \u00e1 educaci\u00f3n. Con datos dese mesmo ano, Tailandia ten un dos niveis m\u00e1is altos de alfabetizaci\u00f3n na rexi\u00f3n asi\u00e1tica co 92,6%.\nA Constituci\u00f3n garante doce anos de educaci\u00f3n b\u00e1sica de balde. A educaci\u00f3n formal div\u00eddese en catro etapas: o primeiro nivel (\"Prathom 1-3\") abarca os tres anos da escola elemental; o segundo nivel (\"Prathom 4-6\") do cuarto ao sexto grao; o terceiro nivel (\"Matthayom 1-3\") incl\u00fae os primeiros tres anos da educaci\u00f3n secundaria; e o cuarto e \u00faltimo nivel (\"Matthayom 4-6\") comprende os \u00faltimos tres anos correspondentes ao bacharelato. Os tailandeses est\u00e1n obrigados a asistir seis anos \u00e1 escola elemental e polo menos os primeiros tres anos da escola secundaria, as\u00ed como a facer o NET (Exame de Educaci\u00f3n Nacional) despois de cada nivel. Ao graduarse da secundaria, \u00e9 necesario realizar outros dous exames para continuar co ensino superior: o O-NET (Exame Ordinario de Educaci\u00f3n Nacional) e o A-NET (Exame Avanzado de Educaci\u00f3n Nacional).\nAs carreiras m\u00e1is solicitados no ensino universitario p\u00fablico e privado de Tailandia son Medicina, Tecnolox\u00edas da informaci\u00f3n, Humanidades e Artes. Por\u00e9n, est\u00e1 a ga\u00f1ar popularidade nos \u00faltimos anos a opci\u00f3n de estudar Dereito ou Empresariais no estranxeiro. T\u00f3dolos estudantes que aspiran a ingresar na universidade te\u00f1en que obter o CUAS (Sistema Central de Admisi\u00f3n Universitaria), que consiste nun 50% nos resultados do O-NET e o A-NET e noutro 50% a media de notas obtidos dende o cuarto nivel. M\u00e1is da metade das provincias en Tailandia te\u00f1en a chamada Universidade Rajabhat, unha instituci\u00f3n educativa para profesores formalmente co\u00f1ecida como o Instituto Rajabhat. O m\u00e1is antigo centro universitario do pa\u00eds \u00e9 a Universidade de Chulalongkorn, fundado o 26 de marzo de 1917.\nRelixi\u00f3n.\nPreto do 95% dos tailandeses son budistas da tradici\u00f3n theravada. Os musulm\u00e1ns son o segundo grupo relixioso m\u00e1is grande de Tailandia co 4,6% da poboaci\u00f3n. Nas provincias meridionais de Tailandia, Pattani, Yala, Narathiwat e parte de Songkhla e Chumphon domina a poboaci\u00f3n musulm\u00e1, formada por tailandeses e malaios \u00e9tnicos. Moi a mi\u00fado os musulm\u00e1ns viven en comunidades separadas dos non musulm\u00e1ns. O extremo sur de Tailandia \u00e9 na s\u00faa maior\u00eda etnicamente malaio, sendo a maior\u00eda deles sunnitas. Os cristi\u00e1ns representan o 0,5% da poboaci\u00f3n. Unha comunidade pequena pero influente de sikhs e alg\u00fans hind\u00fas viven tam\u00e9n nalgunhas cidades do pa\u00eds, fortemente involucrados no comercio menor. Hai tam\u00e9n unha pequena comunidade xud\u00eda, con presenza desde o s\u00e9culo XVII. Desde 2001, os activistas musulm\u00e1ns manifest\u00e1ronse contra o goberno central debido \u00e1 suposta corrupci\u00f3n e os prexu\u00edzos \u00e9tnicos por parte dos funcionarios.\nCultura.\nAs tradici\u00f3ns tailandesas est\u00e1n influenciadas polas culturas da India, a China, Camboxa, Laos, Myanmar e o resto do sueste asi\u00e1tico. A relixi\u00f3n nacional \u00e9 o budismo theravada, o cal evolucionou co tempo para inclu\u00edr moitas das crenzas rexionais procedentes do hindu\u00edsmo, o animismo, as\u00ed como o culto aos antepasados. O calendario oficial en Tailandia bas\u00e9ase na versi\u00f3n oriental da era budista, \u00e9 dicir, 543 anos antes do calendario gregoriano. Por exemplo, o ano \u00e9 o en Tailandia.\nDiversos grupos \u00e9tnicos poboan Tailandia, alg\u00fans dos cales son marxinados, \u00e1s veces solap\u00e1ndose cos pa\u00edses veci\u00f1os, Myanmar, Laos, Camboxa e Malaisia, mediando o cambio entre a s\u00faa cultura local tradicional, a tailandesa nacional e as influencias culturais globais. A di\u00e1spora chinesa forma tam\u00e9n parte importante da sociedade tailandesa, sobre todo nos arredores de Bangkok. A s\u00faa exitosa integraci\u00f3n permitiu a este grupo ocupar cargos de poder econ\u00f3mico e pol\u00edtico. Empresas chino-tailandesas prosperan como parte dunha rede m\u00e1is grande de empresas chinesas que operan nos mercados do sueste asi\u00e1tico.\nUn aspecto da cultura tailandesa moi co\u00f1ecido \u00e9 o seu sa\u00fados tradicional, o wai (\u0e44\u0e2b\u0e27\u0e49, : [w\u00e2\u02d0j]). Nunha xuntanza entre d\u00faas persoas, normalmente o primeiro en sa\u00fadas \u00e9 o m\u00e1is novo dos dous, o cal xunta \u00e1s s\u00faas mans, cos dedos apuntando cara a arriba, e inclina a cabeza at\u00e9 tocar as mans coas cara, polo xeral acompa\u00f1ando coas seguintes palabras \"Sawasdee khrap\", para os falantes masculinos, ou \"Sawasdee ka\" para as mulleres. O m\u00e1is maior \u00e9, ent\u00f3n, quen responde do mesmo xeito. \nA parte da idade, o status social e a posici\u00f3n, como no caso de xente pertencente ao goberno, te\u00f1en tam\u00e9n influencia en quen realiza o primeiro wai. Por exemplo, a\u00ednda que un pode ser considerablemente m\u00e1is maior que un Gobernador provincial, polo xeral \u00e9 o visitante quen realiza o primeiro sa\u00fado. Cando os nenos marchan para a escola, adoitan realizar o wai a seus pais para amosar o seu respecto por eles. O wai \u00e9 un sinal de respecto e reverencia polo outro, semellante ao sa\u00fado \"namaste\" da India e o Nepal.\nDo mesmo xeito que na maior\u00eda das culturas asi\u00e1ticas, o respecto aos antepasados \u00e9 unha parte esencial da pr\u00e1ctica espiritual tailandesa. Os tailandeses te\u00f1en un forte sentido da hospitalidade e a xenerosidade, mais tam\u00e9n un forte sentido de xerarqu\u00eda social. A antig\u00fcidade \u00e9 un concepto importante na cultura tailandesa. Os anci\u00e1ns tradicionalmente rexen as decisi\u00f3ns familiares ou cerimonias, e os irm\u00e1ns m\u00e1is vellos te\u00f1en obrigaci\u00f3ns con respecto dos m\u00e1is novos. Os tab\u00fas en Tailandia incl\u00faen tocar a cabeza de algu\u00e9n ou apuntar cos p\u00e9s, xa que a testa est\u00e1 considerada a parte m\u00e1is sacra e os p\u00e9s a parte m\u00e1is sucia.\nA sociedade tailandesa est\u00e1 a ser influenciada nos \u00faltimos anos grazas \u00e1 ampla dispo\u00f1ibilidade prensa e os medios de comunicaci\u00f3n pluriling\u00fces. Hai en circulaci\u00f3n alg\u00fans xornais ingleses e moitos tailandeses e chineses, mesmo as revistas tailandeses m\u00e1is populares utilizan titulares en ingl\u00e9s como factor glamour. Moitas das grandes empresas en Bangkok operan en ingl\u00e9s e outros idiomas. Tailandia \u00e9 o maior mercado da prensa no sueste asi\u00e1tico, cunha circulaci\u00f3n estimada de m\u00e1is de 13 mill\u00f3ns de exemplares diarios en 2003. Incluso no interior do pa\u00eds, f\u00f3ra de Bangkok, florecen os medios. Segundo o directorio do Departamento de Relaci\u00f3ns P\u00fablicas de Prensa de Tailandia 2003-2004, nas dezanove provincias de Isan, a rexi\u00f3n nord\u00e9s, hai 116 xornais en circulaci\u00f3n xunto coa radio, a televisi\u00f3n e o cable.\nLinguas.\nO idioma oficial de Tailandia \u00e9 o tailand\u00e9s (\u0e20\u0e32\u0e29\u0e32\u0e44\u0e17\u0e22, \"phasa thai\"; : [p\u02b0a\u02d0sa\u02d0t\u02b0aj]), tam\u00e9n co\u00f1ecido como siam\u00e9s ou \"tai\". \u00c9 o idioma nacional e oficial de Tailandia, lingua nai da etnia tailandesa. O tailand\u00e9s \u00e9 unha lingua tai pertencente \u00e1 familia de linguas tai-kadai. Crese que as linguas tai-kadai te\u00f1en a s\u00faa orixe no que \u00e9 actualmente o sur da China, mentres alg\u00fans ling\u00fcistas propuxeron que est\u00e1n relacionadas coas familias austroasi\u00e1tica, austronesia ou sino-tibetana. \u00c9 unha lingua tonal e anal\u00edtica, o que combinado cunha ortograf\u00eda complexa e unha fonolox\u00eda distintiva, dificulta o estudo do idioma aos que non co\u00f1ezan previamente unha lingua relacionada.\nO tailand\u00e9s conta con alfabeto propio (\u0e2d\u0e31\u0e01\u0e02\u0e23\u0e30\u0e40\u0e02\u0e21\u0e23), derivado do alfabeto camboxano, inspirado na letra brahmi das linguas indoarias. Do mesmo xeito que os birmanos adoptaron o alfabeto Mon, que tam\u00e9n ten orixes \u00edndicas, os tailandeses adoptaron unha forma modificada de alfabeto camboxano para crear o seu propio sistema de escritura. Mentres que a m\u00e1is antiga inscrici\u00f3n co\u00f1ecida en camboxano data do ano 611\u00a0d.C., as inscrici\u00f3ns en alfabeto tailand\u00e9s comezaron a aparecer ao redor de 1292. As s\u00faas caracter\u00edsticas m\u00e1is notables incl\u00faen:\nSalvo o tailand\u00e9s, ning\u00fan outro idioma do territorio do estado ten status oficial. Outros idiomas falados en Tailandia son o isaan e o phu thai no Isan, o yawi nas zonas fronteirizas con Malaisia e o thai yuan ou thai setentrional, co\u00f1ecido tam\u00e9n cos nomes de lanna e de kam mueang. Tam\u00e9n hai que mencionar o khmer, que se fala entre as minor\u00edas camboxanas do sur do Iaan, sobre todo na zona de Surin e de Sisaket. O ingl\u00e9s \u00e9 a principal lingua estranxeira estudada nas escolas.\nGastronom\u00eda.\nA gastronom\u00eda de Tailandia caracter\u00edzase pola s\u00faa mestura equilibrada de sabores \u00e1cidos, salgados, doces e picantes. O ingrediente principal na coci\u00f1a tailandesa \u00e9 o arroz, que pode ser ingrediente en sopas, estar fritidos ou simplemente cocido. Outros ingredientes que se usan comunmente son os pementos picantes, os allos, os fideos e o leite de coco. En carnes empr\u00e9gase sobre todo o polo e o porco. Entre os condimentos m\u00e1is com\u00fans at\u00f3panse o curry verde ou vermello, sementes de coandro, salsa de soia e salsa de peixe.\nO almorzo tailand\u00e9s consiste en xeral de arroz con polo, porco, allo e gambas. Isto \u00e9 acompa\u00f1ado por ovo fritido e cogombro en vinagre. Con todo, a comida m\u00e1is importante \u00e9 a cea. Nesta p\u00f3dense apreciar os mellores pratos. At\u00f3panse presentes a sopa, o arroz ou polo e o peixe preparados de diversas maneiras. Un dos principais pratos \u00e9 a carne estilo \u00e1rabe, unha mestura de carne de cordeiro e tenreira condimentada con comi\u00f1os, cravo e outras especias.\nAlg\u00fans dos pratos m\u00e1is famosos son o \"Pad Thai\", fideos de arroz con salsa de tamarindo; o \"Nam Prik Pao\", Salsa de chile tostado con chalotas, allo e esqu\u00edas; o \"Khao Mangal\", polo con arroz fervido en caldo de gali\u00f1a e leite de coco; o \"Ped Dang\", asado de polo ao xenxibre; o \"Sukijakithai\", carne e peixe rebozados en ovo con verduras; o \"Nevayum\", carne tallada con ensalada; o \"Tom Kha Gai\", sopa de ra\u00edz de galanga; o \"Kaeng Kari Kai\", polo ao curry suave; ou o \"Tom Yum\", sopa picante e \u00e1cida."}
{"id": "11412", "revid": "5863", "url": "https://gl.wikipedia.org/wiki?curid=11412", "title": "Lino Braxe", "text": "Lino Braxe Mandi\u00e1, nado en Mugardos o 18 de xu\u00f1o de 1962 e finado na Coru\u00f1a o 25 de decembro de 2020, foi un actor, director de teatro e escritor galego.\nTraxectoria.\nComezou no teatro profesional en 1985, coa Compa\u00f1\u00eda Lu\u00eds Seoane. Actuou en produci\u00f3ns da Escola Dram\u00e1tica Galega, Centro Dram\u00e1tico Galego, Malbarate e outras, tam\u00e9n actor de dobraxe e radio. Foi un dos fundadores da revista \"Luzes de Galiza\". Dirixiu, ata o seu pasamento, o grupo de teatro da Agrupaci\u00f3n Cultural Alexandre B\u00f3veda.\nTam\u00e9n foi locutor de Radio Nacional de Espa\u00f1a durante dez anos. Nese per\u00edodo de tempo adaptou para a radio a obra dram\u00e1tica completa de \u00c1lvaro Cunqueiro e Eduardo Blanco Amor."}
{"id": "11413", "revid": "5863", "url": "https://gl.wikipedia.org/wiki?curid=11413", "title": "Hipertexto", "text": "En computaci\u00f3n, un hipertexto \u00e9 un sistema para a visualizaci\u00f3n de informaci\u00f3n, onde os seus documentos conte\u00f1en referencias internas a outros documentos (chamadas hiperv\u00ednculos ou, simplemente, v\u00ednculos), e para a f\u00e1cil publicaci\u00f3n, actualizaci\u00f3n e procura de informaci\u00f3n.\nO sistema de hipertexto m\u00e1is co\u00f1ecido \u00e9 a World Wide Web."}
{"id": "11415", "revid": "5863", "url": "https://gl.wikipedia.org/wiki?curid=11415", "title": "Xos\u00e9 Manuel Cabada", "text": "Xos\u00e9 Manuel Cabada V\u00e1zquez, nado no lugar de Barro, parroquia de San Xurxo de Codeseda (A Estrada) o 6 de decembro de 1901 e finado en Linares (Provincia de Xa\u00e9n) o 2 de abril de 1936, foi un prosista, poeta e pol\u00edtico galego, pertencente a Xeraci\u00f3n de 1922, membro das Irmandades da Fala, do Partido Galeguista e do Seminario de Estudos Galegos.\nTraxectoria.\nDe familia labrega, foi fillo de Manuel Cabada Prieto, natural de Marcenlos, e Mar\u00eda Josefa V\u00e1zquez, de Barro. Xos\u00e9 Manuel foi o segundo de tres irm\u00e1ns. En 1918 entrou no Seminario de Santiago de Compostela ao mesmo tempo que estudaba Maxisterio e Filosof\u00eda e Letras na Universidade de Santiago de Compostela. Entrou en contacto co galeguismo e asistiu \u00e1 V Asemblea das Irmandades da Fala (1923). En decembro de 1925 morreu a s\u00faa irm\u00e1n Emilia. Durante tres anos residiu no segundo andar do Pazo de Raxoi, como preceptor dos Nenos de Coro da bas\u00edlica compostel\u00e1, al\u00ed viv\u00eda tam\u00e9n \u00c1ngel Amor Ruibal (no primeiro andar), que era o c\u00f3engo encargado do coro. Dese xeito Cabada V\u00e1zquez foi disc\u00edpulo, confidente, amanuense e secretario de Amor Ruibal. Xos\u00e9 Manuel foi ordenado di\u00e1cono en xu\u00f1o de 1930 e en novembro morreu Amor Ruibal. En 1931 sa\u00edu da Imprenta, Lib. e Enc. do Seminario C. o seu poemario \"\" ilustrado por Camilo D\u00edaz Bali\u00f1o. Tam\u00e9n en 1931 ingresou no Partido Galeguista. Ese mesmo ano obtivo o t\u00edtulo de licenciado en Filosof\u00eda e Letras en xu\u00f1o, abandonou definitivamente a carreira eclesi\u00e1stica e ingresou, a comezos de outubro, como profesor no Colexio xesu\u00edta Ap\u00f3stolo Santiago de Teis, Vigo, onde coincidiu con Xes\u00fas Ferro Couselo. Asinou o 25 de outubro de 1931 o manifesto \"Afirmaci\u00f3n Cat\u00f3lica dun Grupo de Nacionalistas\".\nColaborou en \"El Emigrado\", \"A Nosa Terra\", \"Vida Gallega\", \"C\u00e9ltiga\" e \"N\u00f3s\" onde publicou varios poemas: \"Na fala gallega\", \"O botafumeiro\", \"San Francisco pregando \u00f3s paxari\u00f1os\", \"Festa en San-Iago\"\u2026\nFoi director dun instituto en Medina de Rioseco (Valladolid) en 1933, e trasladouse en 1934, tam\u00e9n como director e profesor de lat\u00edn, a outro de Linares (Xa\u00e9n), onde compartiu aulas con Carmen Sierra Dom\u00ednguez. Al\u00ed morreu prematuramente por mor dunha peritonite en 1936, antes de casar coa s\u00faa noiva a farmac\u00e9utica andaluza Mar\u00eda Luisa L\u00f3pez Jim\u00e9nez.\nVinte e seis anos despois, en 1962, os seus restos foron trasladados \u00e1 s\u00faa Codeseda natal."}
{"id": "11416", "revid": "1505", "url": "https://gl.wikipedia.org/wiki?curid=11416", "title": "Celestino Cabarcos", "text": "Celestino Cabarcos Su\u00e1rez, nado na Laxe (O Valadouro) o 14 de maio de 1883 e finado o 9 de xaneiro de 1961, foi un sacerdote e escritor galego.\nTraxectoria.\nRealizar os seus estudos no seminario de Mondo\u00f1edo e ordenouse sacerdote en 1914. Foi p\u00e1rroco de Romariz (Abad\u00edn) e dende 1931 de Lagoa (Alfoz). Colaborador de numerosas publicaci\u00f3ns peri\u00f3dicas como \"Vallibria\", \"El Ideal Gallego\" ou \"Las Riberas del Eo\", nos que empregaba os seud\u00f3nimos de C\u00e1stulo ou O Bruxo dos Ermos.\nMantivo amizade cos poetas Antonio Noriega Varela, Gonzalo L\u00f3pez Abente e Fernando L\u00f3pez Barreiro, que lle dedicaron as s\u00faas obras \"D'o Ermo\", \"Alento da Raza\" e \"Pavesas en la hoguera\", respectivamente. Tam\u00e9n foi amigo de Daniel Pernas Nieto.\nCelestino Cabarcos foi o primeiro en publicar poemas en lingua galega durante a guerra civil espa\u00f1ola en Galicia xa que seguiu a publicar a secci\u00f3n C\u00f3xegas que manti\u00f1a en \"Vallibria\" a\u00ednda que nun ton de exaltaci\u00f3n do bando sublevado e denigraci\u00f3n do republicano, estes poemas de ton b\u00e9lico non foron recollidos no seu \u00fanico libro publicado.\nEn \"Vallibiria\" mantivo unha secci\u00f3n de periodicidade semanal titulada \"C\u00f3xegas\" na que publicaba poemas sobre asuntos relativas \u00e1 s\u00faa contorna. Unha escolma po\u00e9tica foi publicada en forma de libro en 1955 baixo o t\u00edtulo de \"C\u00f3xegas\". A impresi\u00f3n correu a cargo de Artes Gr\u00e1ficas A. Santiago, en Viveiro."}
{"id": "11418", "revid": "1131", "url": "https://gl.wikipedia.org/wiki?curid=11418", "title": "Avelino Cachafeiro", "text": "Avelino Cachafeiro Bugallo, O Gaiteiro de Soutelo, nado en Soutelo de Montes o 26 de maio de 1899 e finado na mesma vila o 13 de abril de 1972, foi un gaiteiro galego.\nTraxectoria.\nDe familia de gaiteiros da Terra de Montes, aprendeu do seu av\u00f3 Xan e tocaba polas carballeiras en canto coidaba do gando. O seu pai, Ferm\u00edn, regaloulle as s\u00faas propias gaitas, deix\u00e1ndoas para dedicarse s\u00f3 ao bombo. Formou o grupo de gaiteiros Os Gaiteiros de Soutelo cos seus irm\u00e1ns Castor (gaita) e Bautista (voz e caixa), o seu pai Ferm\u00edn (bombo) e a s\u00faa t\u00eda Andrea, que algunhas veces se axuntaba a eles para tocar o pandeiro. No grupo Avelino era o s\u00edmbolo, o director, o compositor; nunha palabra, a alma do grupo.\nEn 1922 entrou no coro da Sociedade Art\u00edstica de Pontevedra. Con s\u00f3 25 anos foi proclamado o mellor gaiteiro de Galicia no concurso celebrado en Santiago en 1924 (a parte literaria ga\u00f1ouna Eladio Rodr\u00edguez Gonz\u00e1lez), na v\u00e9spera do d\u00eda do Ap\u00f3stolo. Castelao inmortalizou o momento nunha memor\u00e1bel caricatura na que aparece o retrato invertido de Rosal\u00eda de Castro no fol da s\u00faa gaita. \nEn 1928 gravaron para a compa\u00f1\u00eda Regal a \"Foliada de Barro de Ar\u00e9n\" (solo de gaita e canto), \"La Alfonsina\" (mui\u00f1eira, d\u00fao de gaitas), \"Eicho de dar queridi\u00f1a\" (foliada, d\u00fao de gaitas), \"A volta da festa\" (pasacalles, d\u00fao de gaitas), \"Estroupeles-troupele\" (mui\u00f1eira, d\u00fao de gaitas), \"Rianxeira\" (foliada, d\u00fao de gaitas), \"Fandango de Pontevedra\" (d\u00fao de gaitas), \"Mui\u00f1eira de Chantada\" (solo de gaita, A. Cachafeiro), \"Foliada de Lux\u00e1n\" (d\u00fao de gaitas), \"Farruqui\u00f1a, chaman \u00e1 porta\" (mui\u00f1eira, d\u00fao de gaitas), \"Foliada de Tenorio\" (solo de gaita e canto), \"Alborada de Rosal\u00eda de Castro\".\nXiras e retirada.\nXunto cos seus irm\u00e1ns Castor e Bautista, Os Gaiteiros de Soutelo, percorreu toda Galicia, as\u00ed como Buenos Aires, Montevideo, Brasil ou Barcelona. En 1928 morreu Ferm\u00edn e en 1933 Bautista. A guerra civil espa\u00f1ola esfarelou o grupo, sorprend\u00e9ndoos tocando en Barcelona, territorio republicano, mentres Galiza quedaba no nacional. A Cultural Obreira levounos a Madrid para dar \u00e1nimos \u00e1s tropas que al\u00ed loitaban, e cando se dirix\u00edan a Berl\u00edn para tocar nos Xogos Ol\u00edmpicos, decidiron volver \u00e1 casa por Lisboa. As\u00ed rematou o grupo.\nNunca m\u00e1is tocou en p\u00fablico, o que fixo medrar a\u00ednda m\u00e1is a s\u00faa lenda. Dedicouse \u00e1 poes\u00eda, a pintura e \u00e1 s\u00faa faceta empresarial (unha sala de festas e unha gasolineira).\nOutros labores.\nEn 1969 publicou o libro de poemas, \"Voando coas aas da vida\", con pr\u00f3logo de Ram\u00f3n Otero Pedrayo. Foi o valedor da \"Mui\u00f1eira de Chantada\", no seu labor de recuperaci\u00f3n da m\u00fasica tradicional.\nA discogr\u00e1fica galega Ouvirmos recuperou e editou un disco dos gaiteiros de Soutelo."}
{"id": "11419", "revid": "43749", "url": "https://gl.wikipedia.org/wiki?curid=11419", "title": "Etiopia", "text": ""}
{"id": "11422", "revid": "23204", "url": "https://gl.wikipedia.org/wiki?curid=11422", "title": "Sur\u00e1frica", "text": "A Rep\u00fablica de Sur\u00e1frica \u00e9 unha rep\u00fablica situada no extremo sur do continente africano, cunha li\u00f1a de costa de 2.798 quil\u00f3metros entre os oc\u00e9anos Atl\u00e1ntico e \u00cdndico. Limita ao norte con Namibia, Botswana e Cimbabue; ao leste con Mozambique e Eswatini; mentres que Lesoto \u00e9 un pa\u00eds independente completamente rodeado polo territorio surafricano.\nSur\u00e1frica \u00e9 co\u00f1ecida pola s\u00faa variedade de culturas e linguas, sendo reco\u00f1ecidos pola s\u00faa constituci\u00f3n once idiomas oficiais, dos que dous son de orixe europea: o afrikaans, unha lingua que xurdiu principalmente do neerland\u00e9s, e o ingl\u00e9s surafricano. A\u00ednda que o ingl\u00e9s \u00e9 a lingua m\u00e1is utilizada na vida p\u00fablica e de negocios, \u00e9 tan s\u00f3 a quinta lingua m\u00e1is falada nos fogares.\nAdemais das linguas, o pa\u00eds \u00e9 tam\u00e9n etnicamente diverso. Ao redor do 79,2% da poboaci\u00f3n surafricana \u00e9 de orixe negra africana, dividida nunha gran variedade de grupos \u00e9tnicos que falan diferentes linguas bant\u00fas, nove das cales te\u00f1en car\u00e1cter oficial. En Sur\u00e1frica tam\u00e9n viven grandes comunidades de europeos, hind\u00fas e etnicamante mixtas. Ao redor dunha cuarta parte da poboaci\u00f3n carece de emprego e vive con menos dun euro ao d\u00eda. Sur\u00e1frica \u00e9 tam\u00e9n un dos membros fundadores da Uni\u00f3n Africana, da cal pos\u00fae a econom\u00eda m\u00e1is grande de t\u00f3dolos membros. Tam\u00e9n foi membro fundador das Naci\u00f3ns Unidas e \u00e9 membro entre outras organizaci\u00f3ns da Commonwealth de Naci\u00f3ns, da Organizaci\u00f3n Mundial do Comercio ou do Fondo Monetario Internacional.\nEtimolox\u00eda.\nO nome \"Sur\u00e1frica\" prov\u00e9n da situaci\u00f3n xeogr\u00e1fica do pa\u00eds no extremo sur do continente africano. Trala constituci\u00f3n do pa\u00eds chamouse Uni\u00f3n Surafricana, reflectindo as\u00ed a s\u00faa orixe pola uni\u00f3n de catro antigas colonias brit\u00e1nicas. Dende 1961 a forma longa do nome \u00e9 \"Rep\u00fablica de Sur\u00e1frica\". En ingl\u00e9s co\u00f1\u00e9cese como \"Republic of South Africa\", mentres que en neerland\u00e9s chamouse \"Republiek van Zuid-Afrika\" at\u00e9 1983, cando foi substitu\u00eddo pola forma en afrikaans \"Republiek van Suid-Afrika\". Dende 1994 a \"Rep\u00fablica de Sur\u00e1frica\" ten nome oficial en cada unha das s\u00faas 11 linguas oficiais, que son os seguintes:\n\"Mzansi\", que deriva do termo xosa \"uMzantsi\" e significa \"sur\", \u00e9 un nome coloquial para Sur\u00e1frica.\nHistoria.\n\u00c1frica do Sur \u00e9 un dos estados-naci\u00f3ns m\u00e1is antigos de \u00c1frica. Cando os primeiros colonos neerlandeses chegaron a ela no 1652, \u00c1frica do Sur estaba habitada por tribos africanas como os khoi, os san, os xosa e os zul\u00fas. Inglaterra foi conquistando progresivamente o poder aos neerlandeses, contra os cales trabaron tres guerras: a guerra Anglo-Holandesa e mailas d\u00faas guerras dos Boers. No 1910 as catro rep\u00fablicas da rexi\u00f3n un\u00edronse para formar a Uni\u00f3n da \u00c1frica do Sur. No 1931 \u00c1frica do Sur tornouse un Dominio brit\u00e1nico totalmente soberano. No 1961 tornouse nunha rep\u00fablica.\n\"V\u00e9xase tam\u00e9n a historia do Apartheid\"\nPol\u00edtica.\nO goberno surafricano funciona segundo un sistema parlamentario, a\u00ednda que o Presidente de Sur\u00e1frica \u00e9 \u00f3 mesmo tempo xefe de estado e xefe de goberno. O presidente \u00e9 electo nunha sesi\u00f3n conxunta do parlamento bicameral, que consta dunha Asemblea Nacional (\"National Assembly\"), ou c\u00e1mara baixa, e un Consello Nacional de Provincias (\"National Council of Provinces\"), ou c\u00e1mara alta.\nA Asemblea Nacional ten 400 membros, electos en representaci\u00f3n proporcional. O Consello Nacional de Provincias, que substitu\u00edu o Senado no 1997, est\u00e1 composto por 90 membros representando cada unha das nove provincias de \u00c1frica do Sur, al\u00e9n das grandes cidades.\nCada provincia de \u00c1frica do Sur ten unha Lexislatura Provincial unicameral e un Consello Executivo liderado por un primeiro-ministro (\"premier\").\nXeograf\u00eda.\n\u00c1frica do Sur ten unha paisaxe variada. Na parte occidental, est\u00e9ndese unha gran meseta composta en parte por deserto e en parte por pastos e sabanas, cortada polo curso do r\u00edo Orange e do seu principal afluente, o Vaal. Ao sur, \u00e9rguense as cordilleiras do Karroo e, ao leste o Drakensberg, a maior cadea monta\u00f1osa da \u00c1frica meridional. Ao norte, o curso do r\u00edo Limpopo serve de fronteira con Botswana e Zimbabwe. \nO clima var\u00eda entre unha pequena zona de clima mediterr\u00e1neo, no extremo sur, na rexi\u00f3n do Cabo, a des\u00e9rtico ao noroeste. No Drakensberg hai \u00e1reas con clima de monta\u00f1a. \nA maior cidade \u00e9 Xohanesburgo. A Cidade do Cabo, Durban e Pretoria son outras cidades importantes.\nDivisi\u00f3ns administrativas.\nCando o apartheid rematou no 1994, o goberno surafricano tivo que integrar os antigos \u00a8Bantustans\u00a8 semi ou independentes na estrutura pol\u00edtica de Sur\u00e1frica. Para acabaren con isto, aboliron as catro antigas provincias de Sur\u00e1frica (Provincia do Cabo, Provincia de Natal, Estado Libre de Orange e Transvaal) e substitu\u00edronas por outras nove. As novas provincias son moito m\u00e1is pequenas c\u00e1s antigas, teoricamente para dar unha mellor facilidade ao goberno de cada unha sobre os distintos municipios.\ncont\nAs nove provincias est\u00e1n dividas en 52 distritos, seis dos cales son \u00e1reas metropolitanas ou concellos de clase A e os 46 restantes distritos municipais ou concellos de clase C, \u00e1 s\u00faa vez estes 46 distritos municipais div\u00eddense en 231 concellos locais ou concellos de clase B. As novas provincias son:\nEconom\u00eda.\nSur\u00e1frica pos\u00fae unha econom\u00eda mixta que \u00e9 a segunda m\u00e1is grande de \u00c1frica despois de Nixeria. Tam\u00e9n ten un Produto Interior Bruto elevado se se compara con outros pa\u00edses da \u00c1frica subsahariana. Malia isto, Sur\u00e1frica a\u00ednda padece unha alta taxa de pobreza e desemprego, situ\u00e1ndose como un dos dez pa\u00edses do mundo con maior desigualdade econ\u00f3mica, segundo o Coeficiente de Gini.\nAo contrario da maior\u00eda dos pa\u00edses pobres do mundo, Sur\u00e1frica non ten unha econom\u00eda informal importante, xa que segundo as estimaci\u00f3ns da OCDE, s\u00f3 un 15% dos empregos de Sur\u00e1frica pertencen ao sector informal, unha porcentaxe moi baixa cando se compara co 50% do Brasil e a India ou o 75% de Indonesia. A OCDE atrib\u00fae esta diferenza a que Sur\u00e1frica ten un sistema de benestar m\u00e1is xeneralizado. As investigaci\u00f3ns do Banco Mundial amosan que Sur\u00e1frica ten unha das maiores diferenzas entre o Produto Nacional Bruto per capita e o \u00cdndice de Desenvolvemento Humano, fenda s\u00f3 superada por Botswana.\nDespois de 1994, as pol\u00edticas do goberno reduciron a inflaci\u00f3n, estabilizaron as finanzas p\u00fablicas e atraeuse capital estranxeiro, a\u00ednda que o crecemento econ\u00f3mico estivo por debaixo da media. Dende o 2004 a econom\u00eda repuntou de modo significativo, cun consecuente incremento do emprego. Por\u00e9n, os inmigrantes ilegais est\u00e1n implicados principalmente no comercio informal e a econom\u00eda somerxida, polo que moitos seguen a vivir en malas condici\u00f3ns. Ademais, as pol\u00edticas migratorias tornaron m\u00e1is restritivas a partir de 1994.\nSur\u00e1frica tam\u00e9n \u00e9 un destino tur\u00edstico popular e unha boa parte dos ingresos do pa\u00eds prove\u00f1en do turismo.&lt;ref name=\"m/ Investec\"&gt;&lt;/ref&gt; Os principais pa\u00edses cos que comercia Sur\u00e1frica sen contar outros pa\u00edses africanos son Alema\u00f1a, os Estados Unidos, a China, o Xap\u00f3n, o Reino Unido e Espa\u00f1a.\nA agricultura contrib\u00fae ao 10% do emprego formal do pa\u00eds, sendo esta unha porcentaxe relativamente baixa en comparanza a outras partes de \u00c1frica. Non obstante, tam\u00e9n d\u00e1 traballo a moitos temporeiros e sup\u00f3n o 2,6% do PIB do pa\u00eds. Por mor do clima \u00e1rido, s\u00f3 o 13,5% do solo pode ser empregado para cultivos e tan s\u00f3 o 3% da terra ten alto potencial de cultivo.\nEn agosto de 2013 Sur\u00e1frica foi posicionado como o mellor pa\u00eds africano para o futuro segundo a revista FDi, tendo en conta o seu potencial econ\u00f3mico, o medio laboral, a rendibilidade, as infraestruturas e as estratexias de investimento estranxeiro directo.&lt;ref name=\"African Countries of the Future 2013/14\"&gt;&lt;/ref&gt; O \u00cdndice de Opacidade Financeira sit\u00faa a Sur\u00e1frica como 36\u00ba para\u00edso fiscal m\u00e1is seguro do mundo, por diante de Filipinas e por detr\u00e1s das Bahamas.\nDemograf\u00eda.\nSegundo o \u00faltimo censo de poboaci\u00f3n de 2011, Sur\u00e1frica contaba con preto de 52 mill\u00f3ns de habitantes con diferentes orixes, culturas, linguas e relixi\u00f3ns. Nunha estimaci\u00f3n realizada en 2014 o n\u00famero ascend\u00eda a 54 mill\u00f3ns.\nSur\u00e1frica tam\u00e9n \u00e9 fogar duns 5 mill\u00f3ns de inmigrantes ilegais, dos que arredor de 3 mill\u00f3ns son do veci\u00f1o Cimbabue. O 11 de maio de 2008 produc\u00edronse unha serie de disturbios violentos contra os inmigrantes, sendo o foco a cidade de Alexandra, preto de Xohanesburgo. Nas seguintes semanas a violencia espallouse pola provincia de Gauteng e nas cidades costeiras de Durban e Cidade do Cabo.\nNa elaboraci\u00f3n do censo, o Servizo Nacional de Estat\u00edstica de Sur\u00e1frica pregunta \u00e1 poboaci\u00f3n que se describa a si mesma segundo cinco grupos raciais. No censo de 2011, os datos amosaron unha composici\u00f3n da poboaci\u00f3n na que o 79,2% da poboaci\u00f3n era de orixe negra africana, o 8,9% de orixe europea, outro 8,9% de orixe mixta, o 2,5% da India ou do sueste asi\u00e1tico e un 0,5% que se definiu como Outro/Sen especificar. O primeiro censo que se realizou en Sur\u00e1frica foi en 1911, e nel amos\u00e1base que a poboaci\u00f3n de ascendencia europea ascend\u00eda ao 22%, baixando at\u00e9 un 16% en 1980.\nSur\u00e1frica tam\u00e9n acolle un n\u00famero importante de refuxiados e persoas que precisan asilo pol\u00edtico. Segundo o \"World Refugee Survey 2008\", publicado polo Comit\u00e9 dos Estados Unidos de Am\u00e9rica para refuxiados e inmigrantes, est\u00e1 poboaci\u00f3n ascend\u00eda a 144.700 persoas en 2007. Os diferentes grupos de refuxiados e solicitantes de asilo ascenden a m\u00e1is de 10.000 persoas, nos que se incl\u00faen 48.400 de Cimbabue, 24.800 da Rep\u00fablica Democr\u00e1tico do Congo e 12.900 de Somalia. A meirande parte viven en Xohanesburgo, Pretoria, Durban, Cidade do Cabo e Porto Elizabeth. Alg\u00fans refuxiados tam\u00e9n comezaron a establecerse e vivir en zonas rurais como Mpumalanga, KwaZulu-Natal e Cabo Oriental.\nCultura.\nLinguas.\nSur\u00e1frica ten 11 linguas oficiais: ingl\u00e9s, afrikaans, zul\u00fa, suazi, ndebele, linguas sesotho do norte e do sur, Tsonga, tswana, venda e xosa.\nO pa\u00eds reco\u00f1ece ademais oito non oficiais: fanagalo, lobedu, ndebele, phuthi, lingua de signos surafricana, khoe, nama e san. Estas p\u00f3dense usar en certos usos oficiais en \u00e1reas limitadas onde se determinou que estas linguas prevalecen.\nEducaci\u00f3n.\nSur\u00e1frica pos\u00fae un sistema educativo que se estrutura en tres etapas diferentes. A primeira delas e a educaci\u00f3n primaria, seguida da educaci\u00f3n secundaria e a educaci\u00f3n universitaria. Hai doce cursos na educaci\u00f3n obrigatoria, que van dende o grao 1 at\u00e9 o 12. O Grao R \u00e9 previo \u00e1 educaci\u00f3n primaria. A educaci\u00f3n primaria pos\u00fae sete cursos e a secundaria cinco.\nAs universidades p\u00fablicas de Sur\u00e1frica est\u00e1n divididas en tres tipos: as universidades tradicionais, que ofrecen graos universitarios orientados \u00e1 teor\u00eda; as universidades tecnol\u00f3xicas, que ofrecen diplomas e graos vocacionais; e universidades integrais, que ofrecen \u00e1mbolos dous tipos de cualificaci\u00f3n. Hai 23 universidades p\u00fablicas en Sur\u00e1frica: 11 tradicionais, 6 tecnol\u00f3xicas e 6 integrais.\nDurante o apartheid, as escolas para os negros eran suxeito de discriminaci\u00f3n por medio de financiamentos insuficientes e un programa de estudos chamado \"Acta de Educaci\u00f3n Bant\u00fa\", que estaba dese\u00f1ado para ofrecerlles aos estudantes unha formaci\u00f3n como traballadores.\nNo ano 2004 o pa\u00eds comezou a reformar a s\u00faa educaci\u00f3n superior, incorporando pequenas universidades en instituci\u00f3ns meirandes e renomeando todas as instituci\u00f3ns de ensino superior como \"universidade\" para corrixir estes desequilibrios.\nEntre os anos 2002 e 2005 Sur\u00e1frica destinou o 5,4% do seu PIB \u00e1 educaci\u00f3n e a taxa de alfabetizaci\u00f3n en adultos era do 88,7% en 2007.\nSa\u00fade.\nSegundo o Instituto Surafricano de Relaci\u00f3ns Raciais, a esperanza de vida no 2009 era de 71 anos para os surafricanos brancos e de 48 para os surafricanos negros. O investimento en sanidade no pa\u00eds sup\u00f3n o 9% do PIB e, a\u00ednda as\u00ed, s\u00f3 o 16% da poboaci\u00f3n est\u00e1 cuberta nos plans de sa\u00fade. Un 20% da poboaci\u00f3n recorre \u00e1 sanidade privada e o resto paga do seu peto ou utiliza plans de caixa hospitalaria. Os tres grupos hospitalarios dominantes, Mediclinic, Life Healthcare e Netcare, controlan en conxunto o 75% do mercado e un 84% da poboaci\u00f3n depende do sistema p\u00fablico de sa\u00fade, que est\u00e1 condicionado por unha escaseza cr\u00f3nica de recursos humanos e materiais.\nVIH/SIDA.\nDe acordo co informe de 2013 da ONUSIDA, Sur\u00e1frica ti\u00f1a uns 6,3 mill\u00f3ns de habitantes afectados polo VIH, moitos m\u00e1is que calquera outro pa\u00eds no mundo. Do total de afectados, uns 360.000 eran menores de 14 anos.\nPor outra banda, un estudo realizado no 2008 amosou que a infecci\u00f3n de VIH/SIDA na poboaci\u00f3n surafricana estaba moi diferenciada en li\u00f1as raciais: o 13,6% do surafricanos negros ti\u00f1a VIH positivo, mentres que tan s\u00f3 o 0,3% dos surafricanos brancos o ti\u00f1an. A maior\u00eda das mortes danse en persoas en idade laboral, o que sup\u00f3n que moitos orfos da SIDA dependan do estado para subsistir.\nA relaci\u00f3n entre o VIH, un virus espallado principalmente por contacto sexual, e a SIDA foi negada durante moito tempo polo agora expresidente Thabo Mbeki e pola s\u00faa ministra de sa\u00fade Manto Tshabalala-Msimang, quen insist\u00eda en que moitas das mortes do pa\u00eds se produc\u00edan por mor da malnutrici\u00f3n e a pobreza, e non polo VIH.\nFoi no 2007 cando o goberno comezou a facer esforzos para combater a SIDA, principalmente grazas \u00e1 presi\u00f3n internacional. Tralas Elecci\u00f3ns Xerais en Sur\u00e1frica de 2009, o presidente Jacob Zuma nomeou o doutor Aaron Motsoaledi como novo ministro de sa\u00fade e comprometeuse a aumentar o financiamento e ampliar o tratamento da SIDA."}
{"id": "11423", "revid": "43749", "url": "https://gl.wikipedia.org/wiki?curid=11423", "title": "\u00c1frica do Sur", "text": ""}
{"id": "11425", "revid": "43749", "url": "https://gl.wikipedia.org/wiki?curid=11425", "title": "Rep\u00fablica Surafricana", "text": ""}
{"id": "11426", "revid": "98629", "url": "https://gl.wikipedia.org/wiki?curid=11426", "title": "Ruanda", "text": "A Rep\u00fablica de Ruanda, ou simplemente Ruanda, \u00e9 un pa\u00eds de \u00c1frica Central. Limita con Uganda, Burundi, a Rep\u00fablica Democr\u00e1tica do Congo e Tanzania. \u00c9 un pequeno pa\u00eds situado na rexi\u00f3n dos Grandes Lagos de \u00c1frica; co\u00f1ecido como as \"n\u00e9boas de \u00c1frica\", tam\u00e9n pola s\u00faa fauna salvaxe, principalmente polos seus gorilas de monta\u00f1as, polas s\u00faas cidades t\u00edpicas e polos parques nacionais e paraxes naturais que ofrece a s\u00faa paisaxe monta\u00f1osa. O seu terreo f\u00e9rtil e monta\u00f1oso que lle d\u00e1 o t\u00edtulo de \"Terra de mil outeiros\" (en franc\u00e9s: Pays des Mille Collines /pei de mil k?.lin/) debe soportar as poboaci\u00f3ns m\u00e1is densas do continente africano.\nA dependencia na agricultura de subsistencia, a densidade demogr\u00e1fica alta e en aumento, dimin\u00fae a fertilidade de chan e o clima incerto fai de Ruanda un pa\u00eds onde a desnutrici\u00f3n cr\u00f3nica \u00e9 estendida e a pobreza end\u00e9mica. \u00c9 recordado hoxe d\u00eda polas sanguentas guerras que o azoutaron recentemente e particularmente polo xenocidio ocorrido en 1994 data na o cal as mortes superan o mill\u00f3n de persoas. Os cambios que este belo pa\u00eds sufriu son traum\u00e1ticos para o seu pobo.\nHistoria.\nNun principio o territorio ruand\u00e9s estaba habitado polos pigmeos twa. No s\u00e9culo XI, estes recibiron aos hutus que os dominaron. No s\u00e9culo XV, chegaron os tutsis e convert\u00e9ronse en se\u00f1ores da maior\u00eda hutu en algo as\u00ed como unha sociedade de se\u00f1ores feudais cun rei, mwami. A finais do s\u00e9culo XIX, os alem\u00e1ns conquistaron o pa\u00eds. Tras a primeira guerra mundial a Sociedade de Naci\u00f3ns entregou o territorio aos belgas e tras a segunda guerra mundial a ONU con axuda belga pasar\u00eda a dominar o territorio, que se independizar\u00eda en 1962. Os tutsis, privilexiados durante o colonialismo, perderon democraticamente o pa\u00eds a mans hutu e pronto se desencadear\u00eda a violencia con miles de tutsis mortos.\nEn 1990, o Fronte Patri\u00f3tica Ruandesa, controlado polos tutsi, invadiu Ruanda desde as s\u00faas bases en Uganda. O goberno militar de Juvenal Habyarimana s\u00f3 logrou manterse no poder tras recibir axuda militar francesa.\nA guerra civil finalizou en 1992, tras os acordos de Arusha (Tanzania).\nO 6 de abril de 1994, o avi\u00f3n en que viaxaba o presidente Habyarimana foi derrubado por un m\u00edsil. Durante os dous meses seguintes, os militares e milicias Interahamwe hutu asasinaron a uns 800.000 tutsis e hutus opositores. O FPR iniciou outra invasi\u00f3n, capturando o norte do pa\u00eds en xullo. As forzas francesas controlaban o sur, finalizando a guerra o 16 de xullo. Isto \u00e9 o xenocidio de Ruanda.\nUns 2 mill\u00f3ns de hutus exili\u00e1ronse temendo as represalias tutsis. A maior\u00eda regresaron, a\u00ednda que outros (sobre todo milicianos) permaneceron na Rep\u00fablica Democr\u00e1tica do Congo, intervindo na guerra civil deste pa\u00eds.\nActualmente Ruanda est\u00e1 considerada como un lugar seguro para os turistas e a violencia parece cesar mentres os refuxiados contin\u00faan volvendo ao pa\u00eds. Desde 2001, Ruanda conf\u00eda na produci\u00f3n de caf\u00e9 que conta con grandes investidores para reconciliar a hutus e tutsis en menor grao e, sobre todo, para xerar desenvolvemento no pa\u00eds. O \u00e9xito do caf\u00e9 \u00e9 evidente e o goberno planea que en 2008 todo o caf\u00e9 sexa de especialidade.\nGoberno e pol\u00edtica.\nTrala vitoria militar de xullo de 1994, o Fronte Patri\u00f3tica Ruandesa organizou unha coalici\u00f3n similiar \u00e1 establecida por Juvenal Habyarimana en 1992, baseada nos acordos de Arusha. Con todo, o partido de Habyarimana foi prohibido.\nAs organizaci\u00f3ns pol\u00edticas estiveron prohibidas ata 2003.\nEn setembro dese ano celebr\u00e1ronse elecci\u00f3ns lexislativas. Segundo un informe da ONU de 2005 que compara a distribuci\u00f3n por sexos dos parlamentos das naci\u00f3ns soberanas, o ruand\u00e9s \u00e9 o parlamento m\u00e1is equilibrado, cun 48,8% de mulleres (a media est\u00e1 no 15,9%).\nOrganizaci\u00f3n pol\u00edtico-administrativa.\nRuanda est\u00e1 dividida en 5 provincias, que desde o 1 de xaneiro de 2006 substit\u00faen \u00e1s anteriores 12:\nE cada provincia div\u00eddese en distritos ata totalizar un total de 30.\nXeograf\u00eda.\nRuanda \u00e9 un pa\u00eds interior que se atopa no leste de \u00c1frica. Limita ao norte con Uganda, ao sur con Burundi, ao leste con Tanzania e ao oeste coa Rep\u00fablica Democr\u00e1tica do Congo. A fronteira coa Rep\u00fablica Democr\u00e1tica do Congo est\u00e1 establecida en gran medida polo lago Kivu (ver Rep\u00fablica Democr\u00e1tica do Congo). \n\u00c9 un pa\u00eds moi accidentado, con moitas subidas e baixadas, polo que se lle co\u00f1ece como o pa\u00eds dos mil outeiros.\nTransporte.\nO sistema de transporte en Ruanda c\u00e9ntrase principalmente ao redor da rede de estradas, con cami\u00f1os pavimentados constru\u00eddos por obreiros chineses entre a capital, Kigali e a maior parte doutras cidades principais e cidades no pa\u00eds. Ruanda tam\u00e9n est\u00e1 unida pola carrtera con outros pa\u00edses en \u00c1frica, v\u00eda pola que a maior\u00eda de importaci\u00f3ns do pa\u00eds e exportaci\u00f3ns \u00e9 feita. O pa\u00eds ten un aeroporto internacional en Kigali, servindo unha li\u00f1a nacional e varias internacionais, e tam\u00e9n limitou o transporte de auga entre os portos sobre o Lago Kivu. Unha cantidade grande de investimento na infraestrutura de transporte foi feita polo goberno desde o xenocidio de 1994, coa axuda da Uni\u00f3n Europea, China, o Xap\u00f3n e outros.\nA forma principal de transporte p\u00fablico no pa\u00eds son os colectivos, con rutas expresas que unen as cidades principais e servizos locais que serven \u00e1 maior parte de pobos ao longo das estradas principais do pa\u00eds. Os servizos de omnibus est\u00e1n dispo\u00f1ibles a varios destinos en pa\u00edses veci\u00f1os. En 2006, os chineses propuxeron financiar un estudo para a construci\u00f3n dun ferrocarril que unha desde Buiumbura en Burundi a Kigali en Ruanda a Isaki en Tanzania.\nClima.\nRuanda \u00e9 un pa\u00eds tropical cuxa altura fai que o clima sexa amornado. Nas monta\u00f1as, pres\u00e9ntanse xeadas e nevadas. A temperatura media na zona do Lago Kivu, a unha altura de 1463 metros, \u00e9 de 23 graos celsius. Ruanda \u00e9 considerada a capital mundial das tormentas el\u00e9ctricas debido \u00e1 intensidade con que se presentan durante as s\u00faas d\u00faas tempadas de choivas de febreiro-marzo e setembro-decembro. As precipitaci\u00f3ns anuais promedian os 830 mil\u00edmetros, pero en xeral m\u00e1is pronunciadas no oeste e as monta\u00f1as do noroeste que na sabana oriental.\nEconom\u00eda.\nRuanda bas\u00e9ase nunha econom\u00eda de subsistencia que ocupa ao 90% da poboaci\u00f3n. O pa\u00eds carece de recursos naturais e minerais de importancia, ademais de sufrir constantemente de secas e un pobre desenvolvemento tecnol\u00f3xico. Todo isto fai que te\u00f1a unha dependencia econ\u00f3mica significativa con B\u00e9lxica As principais exportaci\u00f3ns son o caf\u00e9 ar\u00e1bigo e o t\u00e9. A miner\u00eda \u00e9 a segunda actividade do pa\u00eds, destacando a casiterita de onde se extrae esta\u00f1o, ademais de pequenas cantidades de berilio. A unidade monetaria do pa\u00eds \u00e9 o franco ruand\u00e9s\nDemograf\u00eda.\n\u00c9 o pa\u00eds m\u00e1is densamente poboado da \u00c1frica subsahariana, ata tras o xenocidio de 1994, con 230 hab/km\u00b2.\n\u00c9tnicamente, a poboaci\u00f3n div\u00eddese entre a maior\u00eda hutu (85%), un pobo n\u00edxero-congol\u00e9s dedicado \u00e1 agricultura, a minor\u00eda tutsi (14%), pobo nilo-sahariano chegado no s\u00e9culo XV, dedicado \u00e1 gander\u00eda e tradicionalmente no exercicio do poder e os poboadores orixinarios do territorio, os twa un 1%."}
{"id": "11434", "revid": "23204", "url": "https://gl.wikipedia.org/wiki?curid=11434", "title": "Mozambique", "text": "Mozambique, oficialmente Rep\u00fablica de Mozambique (en portugu\u00e9s, \"Rep\u00fablica de Mo\u00e7ambique\") \u00e9 un pa\u00eds da costa oriental da \u00c1frica Austral. Limita ao norte con Zambia, Malaui e Tanzania, ao leste coa canle de Mozambique e co oc\u00e9ano \u00cdndico, ao sur e oeste con Sur\u00e1frica e ao oeste con Eswatini e Cimbabue. M\u00e1is al\u00e1 do canal de Mozambique, o pa\u00eds ten ao leste as illas Comores, Madagascar, a posesi\u00f3n francesa de Mayotte e o departamento tam\u00e9n franc\u00e9s de Reuni\u00f3n e as s\u00faas dependencias Juan de Novoa, Basas da \u00cdndia e Illa Europa. A s\u00faa capital \u00e9 Maputo.\nHistoria.\nA historia de Mozambique at\u00f3pase documentada, polo menos, dende o s\u00e9culo X, cando un estudoso viaxante \u00e1rabe, Al Masudi describiu unha importante actividade comercial entre as naci\u00f3ns da rexi\u00f3n do Golfo P\u00e9rsico e os \"Zanx\" da \"Bilad as Sofala\", que abrangu\u00eda gran parte da costa norte e centro do actual Mozambique.\nPor\u00e9n, varios achados arqueol\u00f3xicos permiten caracterizar a prehistoria de Mozambique dende moitos s\u00e9culos antes da escrita. Probablemente o evento m\u00e1is importante desa prehistoria foi o asentamento nesta rexi\u00f3n dos pobos Bant\u00fa que, non s\u00f3 foron agricultores, sen\u00f3n que tam\u00e9n introduciron a metalurxia do ferro, entre os s\u00e9culos I a IV.\nA penetraci\u00f3n portuguesa en Mozambique, iniciada nos comezos do s\u00e9culo XVI, s\u00f3 en 1885 -coa partilla de \u00c1frica polas potencias europeas durante a Conferencia de Berl\u00edn- transformouse nunha ocupaci\u00f3n militar, ou sexa, na submisi\u00f3n total dos estados al\u00ed existentes, que levou, nos comezos do s\u00e9culo XX, a unha verdadeira administraci\u00f3n colonial.\nDespois dunha guerra de liberaci\u00f3n que durou preto de 10 anos, Mozambique tornouse independente o 25 de xu\u00f1o do 1975.\nAdemais de membro da Uni\u00f3n Africana, Mozambique \u00e9 tam\u00e9n membro fundador da SADC, Comunidade para o Desenvolvemento da \u00c1frica Austral.\nPol\u00edtica.\nA Frelimo foi o movemento que loitou pola liberaci\u00f3n desde o comezo da d\u00e9cada de 1960. Despois da independencia, a Frelimo tornouse nun partido pol\u00edtico e pasou a controlar o poder. Samora Machel ocupou a presidencia do pa\u00eds ata a s\u00faa morte no 1986. A Frelimo permaneceu no poder ata hoxe, tendo ga\u00f1ado en tres ocasi\u00f3ns as elecci\u00f3ns multi-partidarias realizadas en 1994, 1999 e 2004. A Renamo \u00e9 o principal partido de oposici\u00f3n.\nSubdivis\u00f3ns.\nMozambique est\u00e1 dividido en 11 provincias: Cabo Delgado, Gaza, I\u00f1ambane, Manica, Maputo (cidade), Maputo (provincia), Nampula, Niasa, Sofala, Tete, e Zamb\u00e9zia.\nXeograf\u00eda.\nO pa\u00eds local\u00edzase na costa leste de \u00c1frica, na maior chaira costeira do continente (a metade do territorio do pa\u00eds enc\u00f3ntrase a 230 m sobre o nivel do mar). A cadea monta\u00f1osa co\u00f1ecida como Inyanga at\u00f3pase ao oeste do pa\u00eds, alcanzando o seu m\u00e1ximo pico 2500 m. As maiores elevaci\u00f3ns monta\u00f1osas est\u00e1n a car\u00f3n de Zimbabwe, Zambia e Malawi.\nAs costas son moi irregulares, estando cubertas por grandes pantanos. As praias son tur\u00edsticas, con area fina branca e augas cristalinas.\nO pa\u00eds est\u00e1 dividido polo r\u00edo Zambeze.\nMozambique ten unha estaci\u00f3n c\u00e1lida e chuviosa dende novembro a marzo, e unha fresca con ventos secos dende xullo a setembro.\nEconom\u00eda.\nEn 1975, ano da s\u00faa independencia, Mozambique era un dos pa\u00edses m\u00e1is pobres do mundo, m\u00e1is os problemas de xesti\u00f3n da econom\u00eda socialista e unha guerra civil entre o 1977 e o 1992 empeoraron a situaci\u00f3n.\nO 1987 o goberno comezou unha serie de reformas macroecon\u00f3micas con fins de estabilizar a econom\u00eda, co\u00f1ecidas como \"Programa de Rehabilitaci\u00f3n Econ\u00f3mica e Social\", malia isto, a agricultura de subsistencia segue sendo a principal fonte de renda da maior\u00eda da poboaci\u00f3n.\nDemograf\u00eda.\nLinguas.\nO portugu\u00e9s \u00e9 a lingua oficial e a m\u00e1is falada do pa\u00eds, (70% como segunda lingua e 30% como primeira lingua). En Mozambique o portugu\u00e9s est\u00e1 menos estendido que en Angola, onde si \u00e9 falado como primeira lingua pola maior\u00eda da poboaci\u00f3n.\nEn Mozambique f\u00e1lanse diversas linguas nativas, todas da gran familia de linguas bant\u00fas, as principais das cales son o macua, falada polo 26,3% da poboaci\u00f3n, o tsonga (11,4%) e o elomwe (7,9%), outras linguas bant\u00fas son shona, ronga, echuwabo, chichewa, chope, bitonga, sena, \u00f1ungwe, ekoti, yao, maconde e mwani.\u200b Tam\u00e9n ao norte do pa\u00eds se fala o suajili.\nCultura.\nLiteratura.\nDende comezos do s\u00e9culo XX, escritores e periodistas africanos publicaron o seu propio xornal na capital, \"O Africano\" (logo rebautizado baixo o nome de \"O Brado Africano\"), o cal subministrou un espazo de discusi\u00f3n para os intelectuais durante d\u00e9cadas.\nO poeta Jos\u00e9 Craveirinha, autor de \"Chigubo\" e de \"Karingana ua karingana\" (\"Era unha vez\"), foi galardoado co Premio Cam\u00f5es en 1991.\u200b Outros autores relevantes son Mia Couto e Paulina Chiziane.\nBelas artes.\nO pintor Malangatana Valente Ngwenya, co\u00f1ecido como Malangatana, \u00e9 un artista de renome internacional, sendo nombrado Artista da Unesco para a Paz.\u200b O escultor Alberto Chissano foi un pionero da escultura moderna en madeira en Mozambique, \u00e9 considerado, xunto con Malangatana e o muralista Mankew Valente Muhumana, un dos artistas m\u00e1is importantes e influentes de Mozambique."}
{"id": "11438", "revid": "98629", "url": "https://gl.wikipedia.org/wiki?curid=11438", "title": "Kenya", "text": "Kenya oficialmente Rep\u00fablica de Kenya, \u00e9 un pa\u00eds da \u00c1frica oriental e membro fundador da Comunidade Africana Oriental (CAO). A s\u00faa capital e meirande cidade \u00e9 Nairobi. O territorio de Kenya at\u00f3pase no ecuador e superponse \u00f3 Rift de \u00c1frica Oriental cubrindo un extenso e diverso terreo que abrangue dende o lago Vitoria at\u00e9 o lago Turkana (antigamente chamado lago Rudolph) e cara ao sueste co Oc\u00e9ano \u00cdndico. Ten fronteira con Tanzania polo sur, con Uganda polo oeste, con Sud\u00e1n do Sur polo noroeste, con Etiop\u00eda polo norte e con Somalia polo nord\u00e9s. Kenya abrangue 581\u00a0309 km\u00b2, e no 2014 ti\u00f1a unha poboaci\u00f3n aproximada de 45 mill\u00f3ns de persoas.\nKenya ten un clima c\u00e1lido, h\u00famido e tropical na li\u00f1a costeira do Oc\u00e9ano \u00cdndico. O clima \u00e9 m\u00e1is fr\u00edo nas sabanas arredor da capital, Nairobi, e especialmente preto do monte Kenya, que ten neve de forma permanente no seu cumio. M\u00e1is no interior, na provincia de Nyanza, hai un clima quente e seco que se converte en h\u00famido arredor do Lago Vitoria, o meirande lago tropical de auga doce do mundo. O lago d\u00e1 paso \u00e1s zonas monta\u00f1osas temperadas e boscosas da veci\u00f1a rexi\u00f3n occidental. As rexi\u00f3ns do nord\u00e9s na fronteira con Somalia e Etiop\u00eda son \u00e1reas \u00e1ridas e semi\u00e1ridas case des\u00e9rticas. Kenya \u00e9 tradicionalmente famoso polos seus safaris, o clima e a xeograf\u00eda diversos e polas s\u00faas grandes reservas e parques nacionais, como Parque Nacional de Tsavo Leste e Oeste, o Maasai Mara, o lago Nakuru e o Parque Nacional de Aberdare. Kenya ten varios lugares Patrimonio da Humanidade como a cidade de Lamu e varias praias famosas como Diani, Bamburi e Kilifi, onde se celebran cada ano competici\u00f3ns internacionais de vela.\nA rexi\u00f3n dos Grandes Lagos Africanos, da cal forma parte Kenya, foi habitada polo ser humano dende o Paleol\u00edtico inferior. Arredor do primeiro milenio da nosa era, a expansi\u00f3n bant\u00fa chegou at\u00e9 a zona dende \u00c1frica Occidental e Central. As fronteiras do estado moderno comprenden a encrucillada das \u00e1reas n\u00edxer-congo, nilo-saharianas e afroasi\u00e1ticas do continente, representando a maior\u00eda de grupos etnoling\u00fc\u00edsticos que hai en \u00c1frica. As poboaci\u00f3ns bant\u00fa e nil\u00f3ticos constit\u00faen xuntas arredor do 97% dos habitantes do pa\u00eds. A presenza \u00e1rabe e europea en Mombasa data de comezos da Idade Moderna, e a exploraci\u00f3n europea do interior de \u00c1frica comezou no s\u00e9culo XIX. O Imperio Brit\u00e1nico estabeleceu o protectorado da \u00c1frica Oriental Brit\u00e1nica en 1895, que en 1920 deu paso \u00e1 Colonia de Kenya. Kenya obtivo a independencia en decembro de 1963. Segundo o referendo de agosto de 2010 e a adopci\u00f3n dunha nova constituci\u00f3n, Kenya est\u00e1 dividida en 47 condados semi-aut\u00f3nomos gobernados por gobernadores electos.\nA capital, Nairobi, \u00e9 o centro rexional do comercio. A econom\u00eda de Kenya \u00e9 a maior de \u00c1frica Oriental e Central. A agricultura \u00e9 a principal actividade econ\u00f3mica, e o pa\u00eds exporta tradicionalmente t\u00e9 e caf\u00e9, e m\u00e1is recentemente, flores frescas cara a Europa. O sector terciario tam\u00e9n \u00e9 un importante aspecto da s\u00faa econom\u00eda.\nEtimolox\u00eda.\nA palabra \"Kenya\" procede do nome kamba para o Monte Kenya, \"Kiinyaa\". As prehist\u00f3ricas erupci\u00f3ns volc\u00e1nicas do Monte Kenya (hoxe extinto) puideron ser a orixe da s\u00faa asociaci\u00f3n cunha divindade e co mito da creaci\u00f3n entre grupos \u00e9tnicos kikuyu, que son os habitantes nativos da \u00e1rea agr\u00edcola arredor do Monte Kenya.\nNo s\u00e9culo XIX, o explorador alem\u00e1n Johann Ludwig Krapf estivo co pobo kamba cando viu por vez primeira o monte. Cando preguntou polo nome da monta\u00f1a, respond\u00e9ronlle \"\"K\u0129-Nyaa\" ou \"K\u0129\u0129ma- K\u0129\u0129nyaa\"\" probablemente porque a visi\u00f3n da rocha negra coroada de branco pola neve lles lembraba \u00e1s plumas dun avestruz. Os agikuyu, que habitan \u00e1 beira do monte Kenya, K\u0129r\u0129ma K\u0129r\u0129nyaga en Kikuyu, que \u00e9 bastante semellante \u00f3 nome kamba.\nLudwig Krapf rexistrou os dous nomes, \"Kenia\" e \"Kegnia\" (considerado como unha corrupci\u00f3n da versi\u00f3n kamba). Malia a controversia sobre o significado da palabra Kenya, est\u00e1 amplamente aceptado que foi o nome da monta\u00f1a o que lle deu o nome \u00f3 pa\u00eds.\nXeograf\u00eda.\nKenya at\u00f3pase situada no leste de \u00c1frica, nas costas do \u00cdndico. Limita ao norte con Sud\u00e1n e Etiop\u00eda, ao nordeste con Somalia, ao oeste con Uganda, ao sur con Tanzania e ao leste co oc\u00e9ano \u00cdndico.\nA superficie total de Kenya \u00e9 de 582.650\u00a0km\u00b2, e conta con 536\u00a0km de costa no Oc\u00e9ano \u00cdndico. O clima varia do tropical na zona costeira ao \u00e1rido no interior.\nO Monte Kenya, que d\u00e1 nome ao pa\u00eds, enc\u00f3ntrase no centro do territorio, ao norte de Nairobi, \u00e9 o cume m\u00e1is alto do estado e o segundo de \u00c1frica, tralo Kilimanjaro. Este \u00faltimo est\u00e1 tam\u00e9n parcialmente en Kenya, mais a s\u00faa cima m\u00e1is elevada empr\u00e1zase na s\u00faa totalidade o territorio de Tanzania."}
{"id": "11441", "revid": "89787", "url": "https://gl.wikipedia.org/wiki?curid=11441", "title": "Tucho Calvo", "text": "Xos\u00e9 Benito Calvo Rego, nado en La Guaira (Venezuela) o 17 de novembro de 1954, \u00e9 un xornalista e escritor galego, co\u00f1ecido como Tucho Calvo.\nTraxectoria.\nFillo de pais emigrantes, pasou a s\u00faa infancia en Ortigueira. Traballa en \"La Voz de Galicia\" dende 1976. En 2002 dirixiu a colecci\u00f3n Biblioteca Galega 120 de \"La Voz de Galicia\", e posteriormente as de Autores Galegos en Castel\u00e1n e a Biblioteca Galega de Cl\u00e1sicos Universais. Tam\u00e9n \u00e9 o responsable, xunto con Carmela Gonz\u00e1lez Bo\u00f3, de Biblos Clube de Lectores."}
{"id": "11442", "revid": "98629", "url": "https://gl.wikipedia.org/wiki?curid=11442", "title": "Nixeria", "text": "Nixeria (), oficialmente Rep\u00fablica Federal de Nixeria, \u00e9 unha rep\u00fablica federal que comprende 36 estados e m\u00e1is o Territorio da Capital Federal, Abuja. O pa\u00eds at\u00f3pase no oeste de \u00c1frica, e comparte fronteiras terrestres coa Rep\u00fablica de Ben\u00edn polo oeste, o Chad e o Camer\u00fan polo leste, e N\u00edxer polo norte. No sur est\u00e1 a costa, co golfo da Guinea no oc\u00e9ano Atl\u00e1ntico.\n\u00d3 longo da historia, a zona veu nacer varios reinos e imperios, mais o moderno estado de Nixeria ten a s\u00faa orixe na colonizaci\u00f3n brit\u00e1nica da rexi\u00f3n dende final do s\u00e9culo XIX e comezos do XX. O pa\u00eds xurdiu da combinaci\u00f3n de dous protectorados brit\u00e1nicos veci\u00f1os: o Protectorado do Sur de Nixeria e o Protectorado do Norte de Nixeria. Durante a era colonial, os brit\u00e1nicos estableceron estruturas legais e administrativas \u00f3 mesmo tempo en que se mantiveron as xefaturas tradicionais. Nixeria conseguiu a independencia en 1960, mais pouco despois sumiuse nunha guerra civil durante varios anos. Dende ent\u00f3n, o seu goberno alternouse entre dirixentes democraticamente elixidos e ditaduras militares, sendo as elecci\u00f3ns presidenciais de 2011 as primeiras realizadas en termos razoables de liberdade e claridade.\nNixeria \u00e9 considerado como o \"Xigante de \u00c1frica\", por mor da s\u00faa gran poboaci\u00f3n e econom\u00eda. Con aproximadamente 174 mill\u00f3ns de habitantes, Nixeria \u00e9 o pa\u00eds m\u00e1is populoso de \u00c1frica e o d\u00e9cimo s\u00e9timo m\u00e1is poboado do mundo. O pa\u00eds est\u00e1 habitado por m\u00e1is de 500 grupos \u00e9tnicos, sendo os tres m\u00e1is grandes os hausas, os ibos e os yorubas.\nAtendendo \u00e1 relixi\u00f3n, Nixeria est\u00e1 dividida en d\u00faas metades, entre os cristi\u00e1ns que viven na parte sur e central do pa\u00eds, e os musulm\u00e1ns, concentrados nas zonas norte e suroeste. Unha minor\u00eda da poboaci\u00f3n practica as relixi\u00f3ns ind\u00edxenas de Nixeria.\nNo 2014, a econom\u00eda de Nixeria (PIB) converteuse na maior de \u00c1frica, valorada en m\u00e1is de $500 bill\u00f3ns, e superou a Sur\u00e1frica para ser a 26\u00aa econom\u00eda m\u00e1is grande do mundo. Ademais, a relaci\u00f3n da d\u00e9beda do seu PIB \u00e9 de s\u00f3 o 11% (8% menos que a relaci\u00f3n de 2012). No 2050, as previsi\u00f3ns din que Nixeria ser\u00e1 unha das 20 principais econom\u00edas do mundo. As reservas de petr\u00f3leo do pa\u00eds tiveron un papel moi importante no crecemento da s\u00faa riqueza e influencia. Nixeria \u00e9 considerado como un mercado emerxente polo Banco Mundial e foi identificado como a potencia rexional de \u00c1frica. Tam\u00e9n \u00e9 membro do grupo de pa\u00edses \"MINT\", que son aqueles identificados como os novos \"BRIC\"s. Tam\u00e9n est\u00e1 listada como unha econom\u00eda dos \"Vindeiros once\", entre os m\u00e1is grandes do mundo. Nixeria \u00e9 membro da Commonwealth de Naci\u00f3ns, da Uni\u00f3n Africana, da OPEC e das Naci\u00f3ns Unidas, entre outras organizaci\u00f3ns internacionais.\nEtimolox\u00eda.\nO nome \"\" foi tomado do r\u00edo N\u00edxer que discorre polo pa\u00eds. Aparentemente, o nome foi acu\u00f1ado no final do s\u00e9culo XIX por Flora Shaw, quen casar\u00eda despois co bar\u00f3n Frederick Lugard, un administrador colonial brit\u00e1nico. A orixe do nome \"N\u00edxer\", que orixinalmente se aplicaba s\u00f3 \u00f3 curso medio do r\u00edo N\u00edxer, \u00e9 incerto. A verba poder\u00eda ser unha alteraci\u00f3n do tuareg \"egerew n-igerewen\", termo usado polos habitantes do curso medio do r\u00edo, arredor de Tombouctou, antes do colonialismo europeo do s\u00e9culo XIX.\nHistoria.\nPrehistoria.\nO pobo Nok de Nixeria central produciu as esculturas m\u00e1is antigas de terracota atopadas no pa\u00eds. A civilizaci\u00f3n Nok floreceu entre o 500 a.C. e o ano 200. Na parte norte do pa\u00eds, as cidades de Kano e Katsina aparecen nos rexistros hist\u00f3ricos dende o 999. Os reinos hausas e o Imperio Kanem-Bornu prosperaron como postos comerciais entre o norte e o oeste de \u00c1frica.\nNos principios do s\u00e9culo XIX, Usman dan Fodio dirixiu unha \"xihad\" con \u00e9xito, e creou o centralizado Imperio Fulani (tam\u00e9n co\u00f1ecido como Califato de Sokoto). O territorio controlado comprend\u00eda a zona norte e central do estado moderno. O califato durou ata que en 1903 foi dividido en varias colonias europeas.\nOs reinos yorubas de Ife e Oyo no suroeste de Nixeria tiveron gran relevancia no s\u00e9culo XII e XIV respectivamente. Segundo a mitolox\u00eda yoruba, Ile-If\u1eb9 \u00e9 berce da raza humana e \u00e9 anterior a calquera outra civilizaci\u00f3n. Os sinais de asentamentos humanos m\u00e1is antigos de If\u1eb9 datan do s\u00e9culo IX, e a s\u00faa cultura material incl\u00fae figuras de bronce e terracota. \u1eccy\u1ecd, no seu apoxeo territorial de final do s\u00e9culo XVII e comezos do XVIII, abrangu\u00eda dende o oeste de Nixeria ata o Togo actual. O antigo Reino de Ben\u00edn estaba localizado no suroeste de Nixeria. O poder de Ben\u00edn durou dende o s\u00e9culo XV ata o XIX. O seu dominio chegou ata a cidade de Eko (un nome de orixe edo cambiado posteriormente por Lagos por portugueses).\nO Reino de Nri do pobo ibo, un dos m\u00e1is antigos de Nixeria, consolidouse no s\u00e9culo X, e continuou ata a colonizaci\u00f3n brit\u00e1nica en 1911. Nri estivo gobernado polos Eze Nri, e a cidade de Nri est\u00e1 considerada como o centro da cultura ibo. Nri e Aguleri, onde se sit\u00faan os mitos ibo da creaci\u00f3n, est\u00e1n no territorio do clan Umeuri. Os membros do clan din ser a li\u00f1axe da figura patriarcal Eri, un rei divinizado. En \u00c1frica occidental, os bronces m\u00e1is antigos foron creados mediante a t\u00e9cnica da cera perdida en Ibo-Ukwu, unha cidade baixo influencia Nri.\nDurante s\u00e9culos, numerosos pobos da Nixeria moderna tiveron relaci\u00f3ns comerciais co Norte de \u00c1frica. As cidade da \u00e1rea convert\u00e9ronse en centros rexionais dunha gran rede de comercio que se estend\u00eda polo oeste, o centro e o norte do continente. No s\u00e9culo XVI, os exploradores portugueses e espa\u00f1ois foron os primeiros europeos en ter un comercio directo e significativo con este pobos, principalmente, a trav\u00e9s do porto que deron en chamar Lagos e en Calabar. Os europeos intercambiaban mercanc\u00edas cos pobos da costa, mais este contacto tam\u00e9n supuxo o comezo do comercio atl\u00e1ntico de escravos.\nTradicionalmente, os pobos capturados na guerra eran feitos escravos polos conquistadores. A mi\u00fado, os escravos eran levados \u00f3 territorio dos conquistadores para facer traballos forzados. Despois dun tempo, eran aculturizados e absorbidos na sociedade conquistadora. Cando os europeos comezaron a comerciar con \u00c1frica, transportaron escravos \"como propiedade\", a maior\u00eda para Am\u00e9rica. O crecemento da demanda europea de escravos creou un comercio de persoas como nunca existiu outro. Moitos membros dos diferentes grupos \u00e9tnicos nixerianos foron levados como escravos para Am\u00e9rica, e os seus descendentes forman parte da di\u00e1spora africana.\nA escravitude tam\u00e9n era habitual nos territorios da moderna Nixeria, tendo o seu apoxeo no final do s\u00e9culo XIX. Segundo a \"Encyclopedia of African History\", \"Est\u00edmase que na d\u00e9cada de 1890, a maior poboaci\u00f3n escrava do mundo, arredor de 2 mill\u00f3ns de persoas, estaba concentrada nos territorios do Califato de Sokoto. O uso de man de obra escrava estaba moi estendido, especialmente na agricultura\".\nXeograf\u00eda.\nNixeria local\u00edzase no golfo da Guinea. As principais cidades sit\u00faanse nas terras baixas do sur. A parte central do pa\u00eds componse de outeiros e mesetas. O norte consiste de terras baixas \u00e1ridas. Os pa\u00edses lim\u00edtrofes son o Ben\u00edn, o N\u00edxer, o Chad e mailo Camer\u00fan. As zonas boscosas at\u00f3panse principalmente no terzo sur do pa\u00eds, que se ve afectado por chuvias estacionais ori\u00fandas do oc\u00e9ano Atl\u00e1ntico entre xu\u00f1o e setembro. \u00c1 medida que se segue para o norte, o pa\u00eds vaise tornando m\u00e1is seco e a vexetaci\u00f3n m\u00e1is semellante \u00e1 da sabana. O terzo norte do pa\u00eds incl\u00faese na rexi\u00f3n semi\u00e1rida do Sahel, que marca o l\u00edmite sur do deserto do S\u00e1hara. Nixeria est\u00e1 dividida en tres polos r\u00edos N\u00edxer e Benue, que chegan ao pa\u00eds vidos de nordeste e noroeste e x\u00fantanse m\u00e1is ou menos no centro, preto da nova capital, Abuja. De a\u00ed, o r\u00edo N\u00edxer acrecentado con auga do Benue fl\u00fae cara ao sur ata desaugar no mar nun gran delta.\nDemograf\u00eda.\nNixeria \u00e9 o pa\u00eds m\u00e1is poboado de \u00c1frica, que conta con aproximadamente un quinto da poboaci\u00f3n do continente. A\u00ednda que menos do 25% dos nixerianos viven en asentamentos urbanos, polo menos existen 24 cidades con poboaci\u00f3n maior a 100.000 habitantes. A variedade de costumes, linguas e tradici\u00f3ns dadas polos 250 grupos \u00e9tnicos que coexisten en Nixeria proporci\u00f3nanlle ao estado unha gran diversidade. O grupo \u00e9tnico dominante da rexi\u00f3n norte \u00e9 o hausa-fulani, dos cales unha gran maior\u00eda son musulm\u00e1ns. Outros dos grupos \u00e9tnicos importantes desa zona son os nupe, tiv, e Kanuri.\nA etnia yoruba predomina no sur. M\u00e1is da metade dos yorubas son cristi\u00e1ns e cerca dun cuarto, musulm\u00e1ns. O resto na s\u00faa maior\u00eda seguen crenzas tradicionais. O grupo predominantemente cristi\u00e1n ibo \u00e9 o grupo \u00e9tnico m\u00e1is grande do sueste. A maior\u00eda son cat\u00f3licos romanos, a\u00ednda que os anglicanos, pentecostais e outras denominaci\u00f3ns evanx\u00e9licas tam\u00e9n te\u00f1en relevancia en Nixeria.\nAs comunidades efik, ibibio, annang, e ijaw (os catro grupos \u00e9tnicos m\u00e1is grandes do estado) tam\u00e9n conforman un segmento substancial da poboaci\u00f3n na \u00e1rea. As persoas con diferentes idiomas xeralmente comun\u00edcanse en ingl\u00e9s, mais o co\u00f1ecemento de d\u00faas ou m\u00e1is linguas nixerianas \u00e9 bastante com\u00fan. Os idiomas m\u00e1is difundidos son o hausa, yoruba e ibo. Nos \u00faltimos anos houbo espor\u00e1dicos choques entre grupos cristi\u00e1ns e musulm\u00e1ns, particularmente no norte do territorio nixeriano, onde se apertou para introducir a lei isl\u00e1mica (xaria).\nA\u00ednda que Nixeria conta cunha cifra de emigrantes relativamente baixa, miles de persoas deixan Nixeria cada ano, tendo como destino principal a Uni\u00f3n Europea.\nUn tema que se complicou polo caos pol\u00edtico foi o esforzo da Organizaci\u00f3n Mundial da Sa\u00fade para erradicar a poliomielite do planeta. O norte de Nixeria foi a localizaci\u00f3n da metade de todos os casos de poliomielite rexistrados no ano 2003, pero os cl\u00e9rigos musulm\u00e1ns protestaron repetidamente contra a vacina como un esforzo por parte dos occidentais de esterilizar as nenas musulm\u00e1s. O programa nacional de vacinaci\u00f3n foi suspendido en varios estados en agosto do 2003, e a enfermidade case se quintuplicou (119 casos no primeiro cuarto do ano 2004 contra 24 casos no 2003). No maio de 2004, inform\u00e1base de que a poliomielite se propagara desde al\u00ed a moitas outras naci\u00f3ns africanas as cales previamente foran declaradas libres desa enfermidade. O 18 de maio, o estado de Kano aceptou retomar os programas de vacinaci\u00f3n empregando vacinas creadas en Indonesia.\nNo ano 2007 Nixeria conta cunha poboaci\u00f3n de 135.000.000 de habitantes. A media de fillos por muller \u00e9 de 5.45, unha das taxas m\u00e1is elevadas de \u00c1frica, o cal est\u00e1 provocando un crecemento da poboaci\u00f3n nunca visto na historia do pa\u00eds. Calc\u00falase que para o ano 2050 este pa\u00eds vai ter 258.100.000 de habitantes, o cal comportar\u00eda graves consecuencias tanto econ\u00f3micas como ambientais (destruci\u00f3n total dos seus bosques e recursos naturais).\nSubdivisi\u00f3ns.\nNixeria div\u00eddese en 36 estados e un distrito federal: o Territorio Capital Federal de Abuja. \u00c1 s\u00faa vez, os estados div\u00eddense en \u00c1reas de Goberno Local (774 en total).\nEconom\u00eda.\nDesde que nos anos sesenta foi descuberto petr\u00f3leo no estado, a econom\u00eda nixeriana pasou, de ser agr\u00edcola e de pastoreo, a industrial. Con 15.600 mill\u00f3ns de barr\u00eds en reservas de cru e m\u00e1is de 3 mill\u00f3ns de metros c\u00fabicos de gas natural, \u00e9 un dos pa\u00edses africanos con maior nivel de desenvolvemento. Non obstante, a forte dependencia do petr\u00f3leo e que este se encontre nas mans de empresas estranxeiras, fai que existan graves desigualdades sociais, mentres a maior\u00eda dos nixerianos viven con menos dun d\u00f3lar por d\u00eda, o sal\u00f3n de trono do rei \u00e9 de ouro comprado co di\u00f1eiro do petr\u00f3leo. A balanza de pagamentos \u00e9 positiva grazas \u00e1 exportaci\u00f3n de cru que se conduce a trav\u00e9s de gasodutos do interior para os portos do Atl\u00e1ntico. Destaca tam\u00e9n a industria petroqu\u00edmica, de autom\u00f3biles e as refinar\u00edas. En cuanto ao resto da actividade produtiva, s\u00f3 ten certa importancia\no cacao, ao que se destina o 50% do solo cultiv\u00e1bel e que vai dirixido na s\u00faa integridade para a exportaci\u00f3n. A agricultura e a gandar\u00eda ocupan o 50% da poboaci\u00f3n, mais apenas pode manter a propia demanda interna.\nCultura.\nA personalidade m\u00e1is destacada do eido cultural nixeriano \u00e9 o m\u00fasico e activista dos dereitos humanos Fela Kuti (1938 - 1997).\nTam\u00e9n destaca no campo da literatura o escritor e pol\u00edtico Abubakar Imam.\nCinema.\nNollywood \u00e9 a industria de cine de Nixeria e \u00e9 a terceira m\u00e1is importante do mundo, detr\u00e1s de Hollywood e Bollywood. As pel\u00edculas nixerianas son o v\u00ednculo entre as comunidades nixerianas estranxeiras e a s\u00faa terra natal. O resultado deste fen\u00f3meno, que apenas ten unha d\u00e9cada, significou a creaci\u00f3n de m\u00e1is de 600 pel\u00edculas anualmente colocando a Nixeria entre os estados que m\u00e1is cantidade de pel\u00edculas producen en todo o mundo, m\u00e1is de 7.000 t\u00edtulos en 13 anos. Adebayo Faleti \u00e9 un dos actores de Nixeria."}
{"id": "11443", "revid": "1888", "url": "https://gl.wikipedia.org/wiki?curid=11443", "title": "Xos\u00e9 Carlos Caneiro", "text": "Xos\u00e9 Carlos Caneiro P\u00e9rez, nado en Ver\u00edn o 17 de xu\u00f1o de 1963, \u00e9 un escritor galego.\nTraxectoria.\nLicenciado en Xeograf\u00eda e Historia. Diplomado en Profesorado de Educaci\u00f3n Xeral B\u00e1sica (especialista en lingua galega, lingua francesa, lingua castel\u00e1 e ciencias sociais). Asesor do Centro de Formaci\u00f3n do Profesorado de Ourense con sede en Ver\u00edn. Profesor do curso \"Did\u00e1ctica da ficci\u00f3n e Creaci\u00f3n Literaria\" na Universidade de Vigo. Colaborador habitual de numerosas publicaci\u00f3ns dende 1981 (\"La Voz de Galicia\", \"Tempos Novos\", \"El Pa\u00eds\", \"Diario 16\", \"Pen\u00ednsula\", \"Faro de Vigo\", \"El Mundo\", \"La Regi\u00f3n\").\nDirixiu e presentou os programas da TVG \"Oficio de Palabras\" e \"As Luces\". \u00c9 colaborador diario da \"Cr\u00f3nica\" da Radio Galega. \u00c9 vicepresidente do Padroado de Afundaci\u00f3n, Obra Social de Abanca."}
{"id": "11446", "revid": "23204", "url": "https://gl.wikipedia.org/wiki?curid=11446", "title": "San Tom\u00e9 e Pr\u00edncipe", "text": "A Rep\u00fablica Democr\u00e1tica de San Tom\u00e9 e Pr\u00edncipe (en portugu\u00e9s: \"Rep\u00fablica Democr\u00e1tica de S\u00e3o Tome e Pr\u00edncipe\", \u00e9 un pa\u00eds insular africano formado por varias illas localizadas no golfo da Guinea, especificamente ao noroeste da costa de Gab\u00f3n, moi preto da li\u00f1a ecuatorial. As illas de maior importancia son: San Tom\u00e9 (\"S\u00e3o Tome\") e Pr\u00edncipe.\nAs illas estiveron deshabitadas ata o seu descubrimento por exploradores no s\u00e9culo XV. Colonizados gradualmente polos colonos portugueses ao longo do s\u00e9culo XVI, serviron colectivamente como un centro comercial e de negocios vital para o comercio atl\u00e1ntico de escravos. O rico chan volc\u00e1nico e a proximidade ao Ecuador fixeron que Santo Tom\u00e9 e Pr\u00edncipe sexan ideais para o cultivo de azucre, seguidos posteriormente por cultivos comerciais como caf\u00e9 e cacao, a lucrativa econom\u00eda das plantaci\u00f3ns depend\u00eda en gran medida dos escravos africanos importados. Os ciclos de axitaci\u00f3n social e inestabilidade econ\u00f3mica ao longo dos s\u00e9culos XIX e XX culminaron coa independencia pac\u00edfica en 1975. Santo Tom\u00e9 e Pr\u00edncipe segue sendo un dos pa\u00edses m\u00e1is estables e democr\u00e1ticos de \u00c1frica.\nCunha poboaci\u00f3n de 201.800 (estimaci\u00f3n oficial de 2018), Santo Tom\u00e9 e Pr\u00edncipe \u00e9 o segundo estado soberano africano m\u00e1is pequeno despois de Seychelles, as\u00ed como o m\u00e1is pequeno pa\u00eds de fala portuguesa. A s\u00faa xente \u00e9 predominantemente de orixe africana e \"mesti\u00e7o\" \", sendo a maior\u00eda que practica o catolicismo. O legado do dominio portugu\u00e9s tam\u00e9n \u00e9 visible na cultura, costumes e m\u00fasica do pa\u00eds, que fusionan influencias europeas e africanas. Santo Tom\u00e9 e Pr\u00edncipe \u00e9 un estado membro fundador da Comunidade dos Pa\u00edses de L\u00edngua Portuguesa.\nHistoria.\nAs illas foron descubertas polos navegantes portugueses Jo\u00e3o de Santar\u00e9m e Pedro Escobar entre 1469 e 1472 xunto con Annob\u00f3n. A primeira colonizaci\u00f3n exitosa de San Tom\u00e9 foi establecida en 1493, con xudeus sefard\u00eds exiliados de Espa\u00f1a, por Alvaro Caminha, que recibiu a terra como unha concesi\u00f3n da coroa portuguesa. \"Pr\u00edncipe\" foi colonizada en 1500 baixo un acordo similar. Para a metade do s\u00e9culo XVI, e coa axuda dos escravos, os colonos portugueses converteran as illas no principal exportador de azucre de \u00c1frica. \"San Tom\u00e9\" e \"Pr\u00edncipe\" foron dominadas e administradas pola coroa portuguesa en 1522 e 1573, respectivamente.\nO cultivo de azucre declinou nos seguintes 100 anos, e pola metade do s\u00e9culo XVII, San Tom\u00e9 pasou a ser pouco m\u00e1is que un porto de escala para barcos provedores de carb\u00f3n. A principios do s\u00e9culo XIX, introduc\u00edronse d\u00faas novas colleitas, caf\u00e9 e cacao. Os ricos solos volc\u00e1nicos pareceron ser apropiados para a nova industria agr\u00edcola. Como consecuencia, grandes plantaci\u00f3ns (\"ro\u00e7as\"), apropiadas polas compa\u00f1\u00edas portuguesas ou terratenentes absentistas, pasaron a ocupar case todo o bo labrant\u00edo. Para 1908, San Tom\u00e9 chegou a ser o maior produtor mundial de cacao, que se converteu na colleita m\u00e1is importante do pa\u00eds.\nO sistema \"ro\u00e7as\", que deu aos administradores das plantaci\u00f3ns un alto grao de autoridade, conduciu aos abusos contra os granxeiros africanos. A\u00ednda que Portugal aboliu oficialmente a escravitude en 1876, a pr\u00e1ctica do traballo remunerado forzado continuou. Nos primeiros anos do s\u00e9culo XX, unha controversia publicitada internacionalmente descubriu que os contratistas angolanos estiveron suxeitos a traballos forzados e a condici\u00f3ns laborais insatisfactorias. A desorde laboral espor\u00e1dica e o descontento continuaron ao longo do s\u00e9culo XX e culminaron nun estalido de mot\u00edns en 1953, cando varios centos de traballadores africanos morreron nun enfrontamento cos seus gobernadores portugueses. Este \"Masacre de Batepa\" segue sendo un feito importante na historia colonial das illas, e o goberno recorda oficialmente o seu aniversario.\nPara os \u00faltimos anos da d\u00e9cada de 1950, cando outras naci\u00f3ns emerxentes no continente africano estaban esixindo a independencia, un pequeno grupo de santomenses formaran o \"Movemento para a Liberaci\u00f3n de San Tom\u00e9 e Pr\u00edncipe (MLSTP)\", o cal estableceu finalmente a s\u00faa base en Gab\u00f3n. Tomando \u00edmpeto nos anos sesenta, os acontecementos segu\u00edronse rapidamente tras o derrocamento da ditadura de Salazar e Caetano en Portugal en abril de 1974. O novo r\u00e9xime portugu\u00e9s comprometeuse \u00e1 disoluci\u00f3n das s\u00faas colonias de ultramar. En novembro de 1974, os seus representantes reun\u00edronse co MLSTP en Alxer e elaboraron un acordo para a transferencia da soberan\u00eda. Tras un per\u00edodo de goberno de transici\u00f3n, San Tom\u00e9 e Pr\u00edncipe logrou a independencia o 12 de xullo de 1975, elixindo como primeiro presidente o secretario xeral do MLSTP, Manuel Pinto da Costa.\nEn 1990, San Tom\u00e9 converteuse nun dos primeiros pa\u00edses africanos en incorporarse \u00e1 reforma democr\u00e1tica, e os cambios na constituci\u00f3n -a legalizaci\u00f3n dos partidos pol\u00edticos da oposici\u00f3n- conduciu en 1991 a unhas elecci\u00f3ns que foron pac\u00edficas, libres e transparentes. Miguel Trovoada, un ex Primeiro Ministro que estivera no exilio desde 1986, regresou como candidato independente e foi elixido presidente. Trovoada foi reelixido na segunda elecci\u00f3n presidencial multipartidista de San Tom\u00e9 en 1996. O \"Partido da Converxencia Democr\u00e1tica (PCD)\" derrubou ao MLSTP para tomar a maior\u00eda dos escanos na Asemblea Nacional, co MLSTP convert\u00e9ndose nunha minor\u00eda importante e vocal. Elecci\u00f3ns municipais seguiron en 1992, nas que o MLSTP volveu ga\u00f1ar unha maior\u00eda de escanos en cinco dos sete concellos rexionais.\nNas primeiras elecci\u00f3ns lexislativas en outubro de 1994, o MLSTP ga\u00f1ou unha maior\u00eda de escanos na Asemblea. Reconquistou unha maior\u00eda cabal de asentos nas elecci\u00f3ns de novembro de 1998. As elecci\u00f3ns presidenciais celebr\u00e1ronse en xullo de 2001. O candidato apoiado polo Partido Independente de Acci\u00f3n Democr\u00e1tica, Fradique de Menezes, foi elixido na primeira volta e instalado no goberno o 3 de setembro. Despois, en marzo de 2002, celebr\u00e1ronse unhas elecci\u00f3ns parlamentarias que levaron a un goberno de coalici\u00f3n despois de que ning\u00fan partido lograse unha maior\u00eda de escanos. Un intento de golpe de estado por uns membros dos militares e a \"Fronte Dem\u00f3crata Cristi\u00e1\" (maiormente representantes dos ex voluntarios santomenses do ex\u00e9rcito surafricano da era do apartheid) en xullo de 2003 foi revertido por mediaci\u00f3n internacional, ata a estadounidense, sen vertedura de sangue. En setembro de 2004, o presidente Menezes despediu o primeiro ministro e nomeou un novo gabinete, o cal foi aceptado polo partido maioritario.\nGoberno e pol\u00edtica.\nSan Tom\u00e9 e Pr\u00edncipe funciona baixo un sistema multipartidario desde 1990. O presidente da Rep\u00fablica \u00e9 electo por voto secreto, universal e directo por un per\u00edodo de 5 anos. O presidente pode ser reelixido ata o termo de dous per\u00edodos consecutivos. O primeiro ministro \u00e9 nomeado polo presidente, e os catorce membros do gabinete son elixidos polo primeiro ministro.\nA Asemblea Nacional, o \u00f3rgano supremo do Estado e o m\u00e1is alto corpo lexislativo, est\u00e1 composto por 55 membros, os cales son electos por un per\u00edodo de 4 anos.\nA Xustiza \u00e9 administrada pola Corte Suprema. O poder xudicial \u00e9 independente, segundo o que establece a actual Constituci\u00f3n.\nSan Tom\u00e9 pos\u00fae un bo nivel no que respecta a Dereitos Humanos, inclu\u00edndo a liberdade de expresi\u00f3n e de prensa, do mesmo xeito que a de formar partidos de oposici\u00f3n.\nOrganizaci\u00f3n pol\u00edtico-administrativa.\nO pa\u00eds est\u00e1 dividido en d\u00faas provincias: San Tom\u00e9 e Pr\u00edncipe (esta \u00faltima con autogoberno desde o 29 de abril de 1995).\n\u00c1 s\u00faa vez est\u00e1 dividido en sete distritos, seis en San Tom\u00e9 e un en Pr\u00edncipe: \nXeograf\u00eda.\nAs illas de San Tom\u00e9 e Pr\u00edncipe, situadas sobre o Atl\u00e1ntico ecuatorial, a 300\u00a0km e 250\u00a0km respectivamente da costa noroeste de Gab\u00f3n, constit\u00faen o pa\u00eds m\u00e1is pequeno de \u00c1frica. As illas forman parte dunha cadea monta\u00f1osa de volc\u00e1ns extintos que incl\u00faen tam\u00e9n as illas de Annob\u00f3n ao suroeste e de Bioko ao nord\u00e9s, que pertencen a Guinea Ecuatorial, e o Monte Camer\u00fan na costa oeste de \u00c1frica.\nA illa de San Tom\u00e9 ten un tama\u00f1o de 50\u00a0km de longo e 32\u00a0km de ancho e \u00e9 a m\u00e1is monta\u00f1osa das illas. A s\u00faa m\u00e1xima altura \u00e9 de 2.024 m e nela vive a maior cantidade de poboaci\u00f3n e at\u00f3pase a capital do pa\u00eds, a cidade de San Tom\u00e9.\nA illa do Pr\u00edncipe ten un tama\u00f1o de 16\u00a0km de longo e 6\u00a0km de ancho, e \u00e9 a segunda en tama\u00f1o. Tam\u00e9n existen varios illotes deshabitados de menor tama\u00f1o, que forman parte do pa\u00eds: Illote das Rolas, Illote das Cabras, Illote Bomb\u00f3n, Illote Carozo, Tinhosa Grande e Tinhosa Pequena.\nEcoloxicamente, ambas as illas forman parte da ecorrexi\u00f3n denominada selva de terras baixas de San Tom\u00e9, Pr\u00edncipe e Annob\u00f3n.\nEconom\u00eda.\nDesde 1800, a econom\u00eda de San Tom\u00e9 e Pr\u00edncipe baseouse na agricultura. No tempo da independencia, as plantaci\u00f3ns que posu\u00edan os portugueses ocupaban o 90% das terras cultivables. Logo da independencia, o control destas plantaci\u00f3ns pasaron a varias empresas agr\u00edcolas estatais, que se foron privatizando co tempo. O cultivo dominante en San Tom\u00e9 e Pr\u00edncipe \u00e9 o cacao, que representa un 95% das exportaci\u00f3ns. Outros produtos son a copra, palmeira anana, banana e caf\u00e9.\nA produci\u00f3n dom\u00e9stica \u00e9 inadecuada para o consumo local, polo que o pa\u00eds importa parte desta comida. Nos \u00faltimos anos o goberno foi emprendendo esforzos para expandir a produci\u00f3n alimenticia e outros grandes proxectos, a maior\u00eda deles, financiados por doantes estranxeiros.\nAdemais da agricultura, a principal actividade econ\u00f3mica \u00e9 a pesca e pequenas industrias do sector alimenticio. As paisaxes das illas te\u00f1en un potencial atractivo tur\u00edstico, e o goberno est\u00e1 tratando de mellorar a infraestrutura do lugar, que ata o momento \u00e9 precaria. O sector do goberno representa un 11% do emprego.\nLogo da independencia, o pa\u00eds centralizou a s\u00faa econom\u00eda e a maior\u00eda dos medios de produci\u00f3n est\u00e1n controlados polo Estado. A Constituci\u00f3n garante unha \"econom\u00eda mixta\", con cooperativas privadas combinadas con propiedade e medios de produci\u00f3n p\u00fablica. Na d\u00e9cada dos 80 e os 90, a econom\u00eda de San Tom\u00e9 atravesou grandes dificultades. A econom\u00eda viuse estancada, e as exportaci\u00f3ns de cacao caeron tanto en valor como en volume, creando grandes d\u00e9ficits. Os esforzos por redistribu\u00edr as terras para a plantaci\u00f3n resultaron nun descenso da produci\u00f3n do cacao. Ao mesmo tempo, os prezos internacionais do cacao caeron.\nEn resposta \u00e1 crise econ\u00f3mica, o goberno levou a cabo unha serie de reformas. En 1987, p\u00faxose en funcionamento un programa de axuste do Fondo Monetario Internacional (FMI) e invit\u00e1ronse a capitais privados a participar en actividades relacionadas coa agricultura, o comercio, os bancos e o turismo. As reformas dos noventa centr\u00e1ronse na privatizaci\u00f3n, especialmente na agricultura e os sectores industriais.\nO goberno santomense v\u00e9n obtendo axuda estranxeira de varios doantes, inclu\u00eddo o Programa das Naci\u00f3ns Unidas para o Desenvolvemento, o Banco Mundial, a Uni\u00f3n Europea, Portugal, Taiw\u00e1n, e o Banco Africano de Desenvolvemento. En abril de 2000, o FMI aprobou unha reduci\u00f3n da pobreza e instalaci\u00f3n do crecemento para San Tom\u00e9 que tivo como resultado en 2001 reducir a inflaci\u00f3n a un 3%, un crecemento da econom\u00eda do 4% e unha reduci\u00f3n do d\u00e9ficit fiscal. A finais de 2000, o pa\u00eds foi reco\u00f1ecido pola significativa reduci\u00f3n na s\u00faa d\u00e9beda.\nEn 2001, San Tom\u00e9 e Nixeria chegaron a un acordo para a exploraci\u00f3n conxunta das augas reclamadas por ambos os pa\u00edses na provincia do Delta Nixeriano.\nActualmente estase intentando potenciar o turismo a\u00ednda que por agora a existencia destas illas \u00e9 practicamente desco\u00f1ecida para a maior\u00eda das axencias de viaxes non portuguesas.\nDemograf\u00eda.\nO primeiro censo foi realizado en 2011 coa axuda do Instituto Nacional de Estat\u00edstica de Cabo Verde. O censo de 2012 deu unha poboaci\u00f3n de 187.356 habitantes. E a poboaci\u00f3n estimada en 2017 era de 201.025 habitantes.\nTodos son descendentes de emigrantes que chegaron \u00e1s illas desde 1485. O primeiro poboamento exitoso (forzoso) f\u00edxose con xudeus sefard\u00eds espa\u00f1ois por orde do rei Xo\u00e1n II de Portugal. Case toda a poboaci\u00f3n vive na illa de San Tom\u00e9, o resto das illas, inclu\u00edda Pr\u00edncipe, non suman m\u00e1is de 10.000 habitantes.\nGrupos \u00e9tnicos.\nEn San Tom\u00e9 e Pr\u00edncipe conviven varios grupos \u00e9tnicos:\nCidades principais.\nA capital, San Tom\u00e9 ten uns 53.300 habitantes, e Santo Antonio de Pr\u00edncipe 8.000. \nCultura.\nIdiomas.\nA pesar que \u00e9 un pa\u00eds pequeno, f\u00e1lanse catro idiomas nacionais: a lingua oficial \u00e9 o portugu\u00e9s (falado polo 95% da poboaci\u00f3n), e os crioulos portugueses: o forro (85%), o angolar (3%) e o principense (0,1%).\nFestividades.\nFestas e festivos nacionais \nFestas e festivos locais\nFestivos con d\u00eda variable \nEducaci\u00f3n.\nEn San Tom\u00e9 e Pr\u00edncipe hai tres niveis de educaci\u00f3n: \nV\u00e9xase tam\u00e9n.\nLigaz\u00f3ns externas.\nGoberno"}
{"id": "11448", "revid": "98629", "url": "https://gl.wikipedia.org/wiki?curid=11448", "title": "Senegal", "text": "O Senegal, oficialmente Rep\u00fablica do Senegal, \u00e9 un pa\u00eds de \u00c1frica Occidental. Limita ao norte con Mauritania, ao leste con Mal\u00ed, ao sur con Guinea e Guinea-Bissau, e ao oeste co oc\u00e9ano Atl\u00e1ntico e Gambia. \u00c9 o m\u00e1is pr\u00f3ximo veci\u00f1o de Cabo Verde, arquip\u00e9lago que se espalla polo Atl\u00e1ntico a occidente da pen\u00ednsula de Cabo Verde. A s\u00faa capital \u00e9 Dakar. Ten unha particularidade que \u00e9 a de abrigar dentro do seu territorio a Rep\u00fablica de Gambia como se fose unha illa dentro do Senegal.\nXeograf\u00eda.\nO Senegal est\u00e1 situado na parte oeste do continente africano, entre os 12\u00ba08' e 16\u00ba41' de latitude norte e 11\u00ba21' e 17\u00ba32' de lonxitude Oeste. O seu punto oeste, a pen\u00ednsula de Cabo Verde (e particularmente a localizaci\u00f3n do Club Med de Dakar), constit\u00fae a parte m\u00e1is occidental do continente africano.\nA paisaxe senegalesa consiste principalmente en planos ondulados pola area do oeste de Sahel que crecen ata as faldras da monta\u00f1a no sueste. Al\u00ed at\u00f3pase tam\u00e9n o punto m\u00e1is alto do Senegal, un accidente xeogr\u00e1fico sen nome preto de Nepen Diakha con 581 m. O l\u00edmite norte est\u00e1 formado polo r\u00edo Senegal. Outros r\u00edos destacables son o r\u00edo Gambia e o r\u00edo Casamance. A capital Dakar xace sobre a pen\u00ednsula de Cabo Verde, o punto m\u00e1is occidental da \u00c1frica continental.\nO pa\u00eds est\u00e9ndese sobre 196.192\u00a0km\u00b2. Comparado cos pa\u00edses veci\u00f1os, Mal\u00ed e Mauritania, Senegal \u00e9 un pa\u00eds min\u00fasculo.\nClima.\nO clima \u00e9 de tipo saheliano con:\nNo litoral, o mar suaviza as temperaturas, as cales son da orde de 16\u00a0\u00b0C a 30\u00a0\u00b0C; pero no centro e no leste do Senegal poden chegar aos 41\u00a0\u00b0C. Durante o inverno de Europa, Senegal conv\u00e9rtese nun destino prezado para o desenvolvemento de actividades tur\u00edsticas.\nHistoria.\nRestos arqueol\u00f3xicos por todo o estado evidencian que o Senegal estivo habitado en tempos prehist\u00f3ricos. O islam estabeleceuse no val do r\u00edo Senegal no s\u00e9culo XI. O 95 % dos senegaleses practican a relixi\u00f3n musulm\u00e1. Nos s\u00e9culos XII e XIV, a \u00e1rea estivo baixo a influencia dos imperios mandingas do leste; o imperio \"Jolof\" do Senegal tam\u00e9n foi fundado durante este tempo. No s\u00e9culo XVI, o imperio Jolof dividiuse en catro reinos competidores: os \"jolof\", \"waalo\", \"cayor\" e \"baol\".\nDiversas potencias europeas, Portugal, os Pa\u00edses Baixos e Inglaterra; competindo polo comercio na \u00e1rea dende o s\u00e9culo XV, at\u00e9 que en 1677, Francia rematou coa posesi\u00f3n do que convertera nun importante punto de partida do comercio de escravos, a illa de Goree, preto de Dakar. Foi s\u00f3 nos anos 1850 que os franceses, baixo o gobernador Louis Faidherbe, comezaron a expandires no propio territorio senegal\u00e9s.\nEn xaneiro de 1959, o Senegal e o Sud\u00e1n franc\u00e9s un\u00edronse para formar a Federaci\u00f3n de Mal\u00ed, que se converteu nun estado totalmente independente o 20 de xu\u00f1o de 1960, como resultado da independencia e o acordo de transferencia de poder asinado con Francia o 4 de abril de 1960. Debido a dificultades pol\u00edticas internas, a Federaci\u00f3n disolveuse o 20 de agosto de 1960. O Senegal e o Sud\u00e1n, renomeado como a Rep\u00fablica de Mal\u00ed, proclam\u00e1ronse independentes. L\u00e9opold Senghor, un co\u00f1ecido poeta internacional da negritude, pol\u00edtico e estadista, foi elixido como primeiro presidente do Senegal en agosto de 1960.\nDespois da disoluci\u00f3n da Federaci\u00f3n de Mal\u00ed, o presidente Senghor e o primeiro ministro Mamadou Dia gobernaron xuntos so un sistema parlamentario. En decembro de 1962, a s\u00faa rivalidade pol\u00edtica levou a un intento de golpe de Estado polo Primeiro Ministro. O golpe foi reducido sen derramamento de sangue e Dia foi arrestado e encarcerado. O Senegal adoptou unha nova constituci\u00f3n que consolidou o poder do Presidente. En 1980, o presidente Senghor retirouse da pol\u00edtica e transferiulle o cargo a un sucesor escolleito a dedo, Abdou Diouf, en 1981.\nO 1 de febreiro de 1982, o Senegal uniuse con Gambia para formar a Confederaci\u00f3n de Senegambia. Mais, a integraci\u00f3n imaxinada no papel nunca se materializou e a uni\u00f3n foi disolta no 1989. A pesar dos di\u00e1logos, un grupo de separatistas do sur, na rexi\u00f3n de Casamanza enfrontouse esporadicamente coas forzas gobernamentais dende 1982.\nAbdou Diouf foi o seu presidente entre 1981 e 2000. Fomentou unha participaci\u00f3n pol\u00edtica m\u00e1is ampla, reduciu a intervenci\u00f3n do goberno na econom\u00eda e aumentou os compromisos diplom\u00e1ticos do Senegal, particularmente con outras naci\u00f3ns subdesenvolvidas. A pol\u00edtica interna \u00e1s veces veuse desbordada pola violencia nas r\u00faas, tensi\u00f3ns nas fronteiras e un movemento separatista violento na rexi\u00f3n do sur de Casamanza. Mais, o compromiso do Senegal coa democracia e os dereitos humanos comeza a consolidarse. Diouf presidiu catro mandatos e foi derrotado na elecci\u00f3n presidencial do 2000, polo l\u00edder da oposici\u00f3n Abdoulaye Wade. O pa\u00eds experimentou a s\u00faa segunda transici\u00f3n de poder pac\u00edfica e a primeira dun partido pol\u00edtico a outro.\nO 30 de decembro do 2004 o presidente Abdoulaye Wade anunciou que asinar\u00eda un tratado de paz con d\u00faas facci\u00f3ns separatistas do \"Mouvement des Forces D\u00e9mocratiques de la Casamance\" (MFDC) na rexi\u00f3n de Casamanza.\nGoberno e pol\u00edtica.\nPol\u00edtica.\nO Senegal \u00e9 unha rep\u00fablica parlamentaria cun presidente elixido pola poboaci\u00f3n, desde 2001, cada 5 anos.\nO parlamento \u00e9 unicameral e ten 120 membros. Hai m\u00e1is de 80 partidos pol\u00edticos no pa\u00eds.\nGoberno.\nO 20 de agosto de 1959, o Senegal abandonou a federaci\u00f3n e converteuse en rep\u00fablica independente. Senghor foi o seu primeiro presidente e repetiu mandato en 1963, 1968, 1973 e 1978. \nEn decembro de 1962, o primeiro ministro Mamadou D\u00eda foi prendido baixo a acusaci\u00f3n de tentar derrubar o presidente. O primeiro ministro Mamadou D\u00eda e os seus ac\u00f3litos foron xulgados e condenados \u00e1 prisi\u00f3n, en 1963.\nDespois deste errado golpe de estado do primeiro ministro Mamadou Dia, o presidente viu aumentados os seus poderes coa aprobaci\u00f3n dunha nova constituci\u00f3n en 1963. Baixo o r\u00e9xime de Senghor, o pa\u00eds conseguiu impulsar novos sectores econ\u00f3micos, pero os ingresos procedentes da venda a outros pa\u00edses das colleitas de cacahuetes segu\u00edan dominando o panorama econ\u00f3mico do Senegal.\nEn varias ocasi\u00f3ns, especialmente en 1968 e 1973, os estudantes protagonizaron manifestaci\u00f3ns de protesta contra a concentraci\u00f3n de poderes en mans de Senghor. As emendas \u00e1 Constituci\u00f3n de 1976 establec\u00edan a introduci\u00f3n dun sistema multipartidista no pa\u00eds, e a finais de 1980, Senghor dimitiu. A presidencia foi ent\u00f3n ocupada por Abdou Diouf, que xa en 1970 exercera o cargo de primeiro ministro.\nEn 1982, o Senegal e a veci\u00f1a Gambia formaron unha confederaci\u00f3n que era co\u00f1ecida como Senegambia, con Diouf \u00e1 fronte. A confederaci\u00f3n foi disolta en 1989, a\u00ednda que en 1991 ambos os pa\u00edses asinaron un novo tratado de cooperaci\u00f3n. Cando en 1988, Diouf obtivo a maior\u00eda absoluta nas elecci\u00f3ns, a oposici\u00f3n protestou provocando disturbios en Dakar, e o goberno declarou o estado de urxencia. A finais da d\u00e9cada de 1980, tiveron lugar novos conflitos, esta vez por motivos de l\u00edmites fronteirizos con Mauritania.\nA encarnizada hostilidade entre senegaleses e mauritanos desencadeou violentos choques en ambas as naci\u00f3ns, que acabaron coa vida de m\u00e1is de 400 persoas, na s\u00faa maior\u00eda senegaleses, e a expulsi\u00f3n de cada pa\u00eds dos cidad\u00e1ns do contrario, medidas que non conseguiron deter o enfrontamento. Diouf ga\u00f1ou novamente as elecci\u00f3ns en 1993, pero a oposici\u00f3n volveu protestar aducindo fraude electoral. Durante o seguinte ano continuaron as mostras de malestar pol\u00edtico.\nEn marzo de 1995, nun intento de acabar coa inestabilidade pol\u00edtica, o Primeiro Ministro Habib Thian (por encargo de Diouf) fixo p\u00fablico un novo gabinete ministerial no que estaban representados os partidos pol\u00edticos da oposici\u00f3n do pa\u00eds.\nNo 2000, Abdoulaye Wade foi elixido presidente do pa\u00eds, sendo reelixido nas elecci\u00f3ns de 2007 sen necesidade de segunda volta. As\u00ed mesmo, a coalici\u00f3n de partidos que o apoia conseguiu a vitoria nas elecci\u00f3ns parlamentarias de 2001 e 2007.\nSubdivisi\u00f3ns.\nSenegal div\u00eddese en 11 rexi\u00f3ns (\"r\u00e9gions\"), que \u00e1 s\u00faa vez est\u00e1n compostas por 34 departamentos (\"d\u00e9partements\"). Os departamentos div\u00eddense en distritos, chamados \"arrondissements\". As capitais rexionais te\u00f1en o mesmo nome c\u00e1 rexi\u00f3n respectiva:\nEconom\u00eda.\nEn xaneiro de 1994, o Senegal emprendeu un ambicioso programa de reforma econ\u00f3mica co apoio da comunidade de doantes internacionais. Esta reforma comezou cun 50% de depreciaci\u00f3n da moeda do Senegal, o franco CFA, que foi vinculado a unha taxa fixa ao antigo franco franc\u00e9s, e agora ao euro. Os controis de prezos e as subvenci\u00f3ns do goberno foron desmanteladas a ritmo constante. Logo de ver contraer o seu econom\u00eda un 2,1% en 1993, Senegal fixo unha importante repunta, grazas ao programa de reforma, cun crecemento real no PIB dun 5% anual durante 1995-2001. A inflaci\u00f3n anual foi reducida a menos dun 1%, pero creceu a un estimado 3,3% en 2001. O investimento creceu a ritmo constante do 13,8% do PIB en 1993, ao 16,5% en 1997.\nComo un membro da Uni\u00f3n Econ\u00f3mica e Monetaria da \u00c1frica do Oeste (UEMOA), o Senegal est\u00e1 traballando cara a unha maior integraci\u00f3n rexional cun arancel externo unificado. O pa\u00eds tam\u00e9n realizou unha completa conectividade con Internet en 1996, creando un miniboom nos servizos baseados nas tecnolox\u00edas da informaci\u00f3n. A actividade privada agora conta un 82 % do PIB. Na parte negativa, p Senegal enfr\u00f3ntase a problemas urbanos profundamente arraigados de desemprego cr\u00f3nico, disparidade socioecon\u00f3mica, delincuencia xuvenil e drogadicci\u00f3n.\nO Senegal pos\u00fae a terceira econom\u00eda da baixa rexi\u00f3n do oeste africano logo de Nixeria e Costa do Marfil. A s\u00faa econom\u00eda est\u00e1 orientada cara a Europa e a India. Os seus principais socios econ\u00f3micos son Francia, a India e Italia. Con todo, desde hai varios anos China \u00e9 un socio cada vez m\u00e1is importante como demostran os cumes Chinoafricanas. Comparado con outros pa\u00edses do continente africano, o Senegal \u00e9 moi pobre en recursos naturais; os seus principais ingresos prove\u00f1en da pesca e do turismo. Pero tendo en conta a s\u00faa situaci\u00f3n xeogr\u00e1fica e a s\u00faa estabilidade pol\u00edtica, ent\u00e9ndese que o Senegal forme parte dos pa\u00edses africanos m\u00e1is industrializados coa presenza de multinacionais, sendo estas maioritariamente de orixe francesa, e en menor medida, de orixe americana. O sector agr\u00edcola emprega en torno ao 70% da poboaci\u00f3n senegalesa, mentres que a pesca \u00e9 a principal fonte de entrada de divisas.\nDemograf\u00eda.\nNo ano 2009, o Senegal ti\u00f1a unha poboaci\u00f3n de 13.712.000 habitantes. A esperanza de vida \u00e9 de 56 anos. A media de fillos por muller \u00e9 de 5,1, unha das taxas m\u00e1is altas do mundo, o cal poder\u00eda provocar graves problemas econ\u00f3micos e ambientais. O 40,2% da poboaci\u00f3n esta alfabetizada.\nEsta poboaci\u00f3n que crece moi rapidamente, cun \u00edndice de fecundidade superior aos 5 fillos por muller, at\u00f3pase desigualmente distribu\u00edda polo seu territorio, a cal conc\u00e9ntrase na fachada atl\u00e1ntica, sendo as rexi\u00f3ns m\u00e1is urbanizadas Ziguinchor, Thies e Saint-Louis, fronte \u00e1s m\u00e1is despoboadas como Kolda, Matam e Fatick. \u00c9 a rexi\u00f3n de Tambacounda a que pos\u00fae a densidade m\u00e1is baixa (11 habitantes por km\u00b2). Hai tam\u00e9n unha gran diversidade \u00e9tnica: wolof (43,3%), peuls (33,8%), s\u00e9r\u00e8res (14,7%), diolas (3,7%), malink\u00e9s (3,0%), sonink\u00e9s (1,1%), e algunhas etnias menos numerosas e m\u00e1is locais, sen contar os 50.000 europeos (franceses na s\u00faa maior\u00eda) e libaneses presentes no medio urbano.\nO franc\u00e9s \u00e9 a lingua oficial, pero s\u00f3 \u00e9 utilizada de forma corrente por unha minor\u00eda.\nEvoluci\u00f3n demogr\u00e1fica\nTransporte.\nOs medios de transporte no Senegal seguen sendo tradicionais, a\u00ednda que numerosos proxectos de equipamento est\u00e1n en curso (construci\u00f3n dunha autoestrada de peaxe entre Dakar e Diamniadio, novo aeroporto internacional Blaise Diagne etc.).\nAs redes son m\u00e1is densas ao oeste do pa\u00eds, e a circulaci\u00f3n de persoas e mercanc\u00edas \u00e9 particularmente dif\u00edcil cara a Dakar e Cabo Verde, porque est\u00e1 moi saturada.\nAs infraestruturas son m\u00e1is escasas no Senegal oriental, e a s\u00faa evoluci\u00f3n parece dif\u00edcil neste momento.\nCultura.\nLiteratura: Aminata Sow Fall"}
{"id": "11450", "revid": "132357", "url": "https://gl.wikipedia.org/wiki?curid=11450", "title": "Timor Leste", "text": "Timor Leste (; ; ), oficialmente a Rep\u00fablica Democr\u00e1tica de Timor-Leste (, ), ou Timor Oriental () \u00e9 un pa\u00eds insular do Sueste asi\u00e1tico. O seu territorio comprende a metade oriental da illa de Timor, as illas de Ata\u00faro e Jaco, e o enclave de Ocusi, na costa norte da metade occidental da illa, un enclave no lado noroeste da illa rodeado polo Timor Occidental indonesio. As \u00fanicas fronteiras terrestres que o pa\u00eds ten l\u00edgano \u00e1 Indonesia, ao oeste da porci\u00f3n principal do territorio, e ao leste, sur e oeste de Ocusi, mais ten tam\u00e9n fronteira mar\u00edtima con Australia, no Mar de Timor, ao sur. Conta con 15.007 km\u00b2 de superficie e m\u00e1is dun mill\u00f3n trescentos mil habitantes. A s\u00faa capital \u00e9 Dili.\nO pa\u00eds foi colonizado polo Imperio portugu\u00e9s no s\u00e9culo XVI e foi co\u00f1ecido como Timor portugu\u00e9s at\u00e9 a descolonizaci\u00f3n. O 28 de novembro de 1975, cando a Fronte Revolucionaria para un Timor Oriental Independente (Fretilin) declarou a s\u00faa independencia, pero s\u00f3 nove d\u00edas despois o pa\u00eds foi invadido e ocupado por Indonesia, pa\u00eds que o converteu na s\u00faa provincia n\u00famero 27 ao ano seguinte. A ocupaci\u00f3n indonesia de Timor Leste caracterizouse por un violento conflito de d\u00e9cadas entre grupos separatistas (especialmente Fretilin) \u200b\u200be o ex\u00e9rcito indonesio. En 1999, despois dun acto de autodeterminaci\u00f3n, patrocinado pola ONU, o goberno indonesio abandonou o control do territorio e Timor Leste converteuse no primeiro novo Estado soberano do s\u00e9culo XXI, o 20 de maio de 2002. Despois da independencia, o pa\u00eds incorporouse como membro da ONU e da Comunidade dos Pa\u00edses de Lingua Portuguesa. En 2011, anunciou a s\u00faa intenci\u00f3n de participar na Asociaci\u00f3n de Naci\u00f3ns do Sueste Asi\u00e1tico, a trav\u00e9s dunha carta de candidatura para se converter no und\u00e9cimo membro do grupo.\nTimor Leste \u00e9 un dos dous \u00fanicos pa\u00edses maiormente cat\u00f3licos de Asia (o outro \u00e9 Filipinas). As linguas oficiais do pa\u00eds son o portugu\u00e9s e o tet\u00fan, estando reco\u00f1ecidas tam\u00e9n na constituci\u00f3n o ingl\u00e9s e o indonesio como linguas de traballo.\nO pa\u00eds ten unhas rendas medias inferiores \u00e1s da econom\u00eda mundial, cun 37% dos habitantes vivindo por debaixo do limiar de pobreza, e arredor da metade da poboaci\u00f3n \u00e9 analfabeta. Timor Leste segue a sufrir os efectos dunha loita de d\u00e9cadas pola independencia contra a ocupaci\u00f3n indonesia, que danou seriamente as infraestruturas e matou polo menos cen mil persoas. O pa\u00eds ocupa o posto 128\u00ba no \u00cdndice de Desenvolvemento Humano (IDH). \nEtimolox\u00eda.\nO termo \"Timor\" deriva de \"timur\", o termo para \"leste\" en indonesio e malaio. O nome actual Timor Leste (\"Timor-Leste\" en portugu\u00e9s) \u00e9 redundante, pois significa \"Leste Leste\". En tet\u00fan, o nome do pa\u00eds \u00e9 \"Tim\u00f3r Lorosa'e (sendo Lorosa'e a palabra tet\u00fan para \"leste\", literalmente \"sol sa\u00ednte\")\" e en indonesio \"Timor Timur\", usando a palabra portuguesa da illa seguida de \"leste\" en indonesio.\nOs nomes oficiais do pa\u00eds segundo a Constituci\u00f3n son Rep\u00fablica Democr\u00e1tica de Timor-Leste (en portugu\u00e9s), Rep\u00fablika Demokr\u00e1tika Timor-Leste (en tet\u00fan) e Democratic Republic of Timor-Leste (en ingl\u00e9s).\nO nome oficial proposto pola Organizaci\u00f3n Internacional para a Estandarizaci\u00f3n (ISO) para o ingl\u00e9s e as demais linguas \u00e9 \"Timor-Leste\" (c\u00f3digos TLS e TL), e foi adoptado pola ONU, a Uni\u00f3n Europea e as organizaci\u00f3n de estandarizaci\u00f3n dos Estados Unidos (ANSI), Francia (AFNOR), Reino Unido (BSI), Alema\u00f1a (DIN) e Suecia (SIS).\nHistoria.\nO actual territorio de Timor Leste estivo habitado desde hai m\u00e1is de 40.000 anos por pobos australoides, m\u00e1is recentemente chegaron \u00f3 territorio poboaci\u00f3ns melanesias e protomalaias.\nOs portugueses chegaron aqu\u00ed no 1512 na busca do s\u00e1ndalo, madeira nobre utilizada na fabricaci\u00f3n de mobles de luxo e na perfumar\u00eda, que cubr\u00eda practicamente toda a illa. Durante catro s\u00e9culos, os portugueses utilizaron o territorio timorense para fins comerciais, explotando os recursos naturais da illa. Apenas nos anos 60 do s\u00e9culo XX a capital Dili comezou a dispor de luz el\u00e9ctrica, e na d\u00e9cada seguinte, auga, escolas e hospitais.\nDespois da Revoluci\u00f3n dos Caraveis, o goberno portugu\u00e9s decidiu abandonar a illa en agosto do 1975, pasando o poder \u00e1 FRETILIN (Frente Revolucionaria de Timor Leste), que proclamou a rep\u00fablica en 29 de novembro do mesmo ano. Por\u00e9n, a independencia durou pouco tempo. O xeneral Suharto, gobernante da Indonesia, mandou tropas do ex\u00e9rcito invadiren a illa. En 7 de decembro, os militares indonesios desembarcaban en Dili, ocupando brevemente toda a parte oriental de Timor, a pesar do repudio da Asemblea Xeral da ONU.\nA ocupaci\u00f3n militar da Indonesia en Timor Leste fixo que o territorio se tornase a 27\u00aa provincia Indonesia. Unha pol\u00edtica de xenocidio resultou nun longo masacre de timorenses. Centenas de aldeas foron destru\u00eddas polos bombardeos do ex\u00e9rcito da Indonesia, sendo que foron utilizadas toneladas de napalm contra a resistencia timorense. O uso do produto queimou boa parte das fragas do pa\u00eds, limitando o refuxio dos guerrilleiros na densa vexetaci\u00f3n local.\nBaixo presi\u00f3n internacional, non foi ata 1999 cando a Indonesia aceptou a execuci\u00f3n dun referendo sobre a independencia do territorio. No mesmo per\u00edodo, o goberno indonesio iniciou programas de desenvolvemento social, como a construci\u00f3n e recuperaci\u00f3n de escolas, hospitais e estradas, para promover unha boa imaxe xunto aos timorenses.\nEn 2006, unha grave crise pol\u00edtica estalou no pa\u00eds. Preto de seiscentos soldados desertaron e produc\u00edronse combates civ\u00eds, roubos, manifestaci\u00f3ns e asasinatos. Grazas \u00e1 intervenci\u00f3n de forzas internacionais en xu\u00f1o dese ano, comezou a regresar a estabilidade do pa\u00eds. A crise terminar\u00eda coa renuncia do primeiro ministro Mari Alkatiri, sendo sucedido no seu cargo polo Premio Nobel da Paz e ex chanceler Jos\u00e9 Ramos-Horta.\nGusm\u00e3ou decidiu convocar a novas elecci\u00f3ns presidenciais, cuxa segunda volta realizada o 9 de maio declarou como vencedor a Ramos-Horta con m\u00e1is dun 70% dos votos, asumindo o cargo de Presidente o 20 de maio seguinte.\nEntrementres, a visita do Papa Xo\u00e1n Paulo II a Timor Leste, en outubro de 1989, foi marcada por manifestaci\u00f3ns pro-independencia, que foron duramente reprimidas. No d\u00eda 12 de novembro de 1991, o ex\u00e9rcito indonesio disparou moitos tiros a diversas persoas que homenaxeaban un estudante morto pola represi\u00f3n no cemiterio de Santa Cruz, en Dili. Cerca de 200 persoas morreron no local. Outros manifestantes morreron nos d\u00edas seguintes, \"cazados\" polo ex\u00e9rcito da Indonesia. \nA causa de Timor Leste pola independencia ga\u00f1ou maior repercusi\u00f3n e reco\u00f1ecemento mundial coa atribuci\u00f3n do Premio Nobel da Paz ao bispo Carlos Filipe Ximenes Belo e Jos\u00e9 Ramos-Horta en outubro de 1996. En xullo de 1997, o presidente surafricano Nelson Mandela visitou o l\u00edder da FRETILIN, Xanana Gusm\u00e3o, que estaba na prisi\u00f3n. A visita fixo que aumentase a presi\u00f3n para que a independencia fose feita a trav\u00e9s dunha soluci\u00f3n negociada. A crise da econom\u00eda da Asia no mesmo ano afectou duramente a Indonesia. O r\u00e9xime militar de Suharto comezou a sufrir diversas presi\u00f3ns con manifestaci\u00f3ns cada vez m\u00e1is violentas nas r\u00faas. Tales actos levan \u00e1 dimisi\u00f3n do xeneral en maio de 1998.\nOs gobernos de Portugal e da Indonesia comezaron, ent\u00f3n, a negociar a realizaci\u00f3n dunha consulta popular, baixo a supervisi\u00f3n dunha misi\u00f3n da Organizaci\u00f3n das Naci\u00f3ns Unidas. Percibindo que Timor Leste estaba disposto a conquistar a independencia, a \u00e1 radical do ex\u00e9rcito indonesio recrutou e adestrou milicias armadas locais para espallaren o terror entre a poboaci\u00f3n. A pesar das ameazas, mais do 98% da poboaci\u00f3n timorense foi \u00e1s urnas o 30 de agosto de 1999 para votar na consulta popular, e o resultado apuntou que o 78,5% dos timorenses quer\u00edan a independencia.\nAs milicias, protexidas polo ex\u00e9rcito indonesio, desencadearon unha violencia incr\u00edbel antes da proclamaci\u00f3n dos resultados. Homes armados mataron nas r\u00faas todas as persoas sospeitosas de votaren pola independencia. Millares de persoas foron separadas das familias e colocadas \u00e1 forza en cami\u00f3ns; o seu destino a\u00ednda hoxe \u00e9 desco\u00f1ecido. A poboaci\u00f3n comezou a fuxir para as monta\u00f1as e buscar refuxio en predios de organizaci\u00f3ns internacionais e nas igrexas. Os estranxeiros foron evacuados, deixando Timor entregado \u00e1 violencia dos militares e das milicias indonesios.\nA ONU decide crear unha forza internacional para intervir na rexi\u00f3n. O 22 de setembro de 1999, soldados da ONU entraron en Dili e atoparon un pa\u00eds totalmente incendiado e devastado. Gran parte da infraestrutura de Timor Leste fora destru\u00edda e o pa\u00eds estaba case totalmente devastado. Xanana Gusm\u00e3o, l\u00edder da resistencia timorense, foi liberado deseguido.\nEn abril de 2001, os timorenses foron novamente \u00e1s urnas para escoller o novo l\u00edder do pa\u00eds. As elecci\u00f3ns consagraron a Xanana Gusm\u00e3o como novo presidente timorense, e o 20 de maio de 2001, Timor Leste tornouse totalmente independente.\nPol\u00edtica.\nO Xefe de Estado da rep\u00fablica de Timor Leste \u00e9 o Presidente, electo por sufraxio popular para un per\u00edodo de cinco anos, e cuxo papel \u00e9 soamente simb\u00f3lico, a\u00ednda que ten certas atribuci\u00f3ns para vetar lexislaci\u00f3ns. Logo das elecci\u00f3ns lexislativas, o Presidente nomea como Primeiro Ministro ao l\u00edder do partido ou coalici\u00f3n que consegue a maior\u00eda dos escanos. Como Xefe de Goberno, o Primeiro Ministro encabeza o Consello de Estado ou gabinete.\nO congreso timorense unicameral \u00e9 chamado \"Parlamento Nacional\", e os seus membros tam\u00e9n son elixidos por sufraxio popular para per\u00edodos de cinco anos. O n\u00famero de escanos pode variar dun m\u00ednimo de 52 a un m\u00e1ximo de 65. A Constituci\u00f3n timorense est\u00e1 baseada na de Portugal.\nPartidos pol\u00edticos.\nOs principais partidos pol\u00edticos son o Fronte Revolucionaria de Timor Oriental Independente (FRETILIN), o Congreso Nacional de Reconstruci\u00f3n de Timor do Leste (CNRT), a Asociaci\u00f3n Social Dem\u00f3crata Timorense (ASDT), o Partido Social Dem\u00f3crata (PSD) e o Partido Democr\u00e1tico.\nCultura.\nA cultura de Timor Lestel reflicte varias influencias, inclu\u00edndo portugueses, cat\u00f3licos e indonesios, procedentes das culturas Austronesias e Melanesias ind\u00edxenas. A cultura timorense est\u00e1 fortemente influenciada polas lendas austr\u00edacas. Por exemplo, o mito da creaci\u00f3n timorense afirma que un vello crocodilo converteuse na illa de Timor, como parte dun pago dunha d\u00e9beda a un rapaz que o axudou cando estaba enfermo. \nComo resultado, a illa ten forma de crocodilo e os descendentes do neno son os nativos timorenses que a habitan. A frase \"sa\u00edr do crocodilo\" ref\u00edrese \u00e1 angustia dos timorenses orientais por abandonar a s\u00faa illa. Timor-Leste est\u00e1 ultimando os seus expedientes necesarios para as candidaturas na lista de Patrimonio Mundial, Patrimonio Cultural Inmaterial, Rede de Cidades Creativas, Rede mundial de xeoparques e Reserva da Biosfera, todos os programas da UNESCO. Actualmente o pa\u00eds conta cun documento no World Memory Register da UNESCO, chamado \"Sobre o nacemento dunha naci\u00f3n: puntos decisivos\".\nLinguas.\nSegundo a Constituci\u00f3n de Timor-Leste, o Tetum e o portugu\u00e9s te\u00f1en o status de linguas oficiais. Segundo o apartado 3 do artigo 3 da Lei 1/2002, en caso de d\u00fabida na interpretaci\u00f3n das leis, prevalece o portugu\u00e9s.\nAdemais do tetum, hai m\u00e1is de 31 linguas nacionais en Timor-Leste: ataurense, Baiqueno, Becais, B\u00fanaque, Fataluco, Galloli, Habo, Idalaca, Lovaia, Macalero, Macassai, Mambai, Qu\u00e9maque, Uaimoa, Naueti, Mediki, Cairui, Tetum-terik, Dadu'a, Isn\u00ed, Nanaek, Rahesuk, Raklungu, Resuk, Sa'ane, Makuva, Lolein, Adbae, Laclae e Tocodede.\nTimor-Leste \u00e9 un pa\u00eds membro da Comunidade dos Pa\u00edses de L\u00edngua Portuguesa (CPLP), tam\u00e9n co\u00f1ecida como Comunidade Lus\u00f3fona. Tam\u00e9n pertence \u00e1 Uni\u00f3n Latina. Ademais, o ingl\u00e9s e o indonesio te\u00f1en a condici\u00f3n de linguas de traballo nas disposici\u00f3ns transitorias da Constituci\u00f3n.\nA merc\u00e9 dos fluxos migratorios de poboaci\u00f3n chinesa, o mandar\u00edn, o canton\u00e9s e, principalmente, hakka tam\u00e9n f\u00e1lanse por pequenas comunidades\nArtes.\nTam\u00e9n hai unha forte tradici\u00f3n de poes\u00eda no pa\u00eds. O primeiro ministro Xanana Gusm\u00e3o, por exemplo, \u00e9 un distinguido poeta, ga\u00f1ando o alcume de \"poeta guerreiro\". Tam\u00e9n est\u00e1n estendidas as artesan\u00edas e o tecido de lenzos tradicionais (\"tais\").\nArquitectonicamente p\u00f3dense atopar edificios de estilo portugu\u00e9s, xunto coas casas totem tradicionais da rexi\u00f3n oriental. Co\u00f1\u00e9cense como \"lulik\" (\"casas sagradas\") en t\u00e9tum e \"lee teinu\" (\"casas con patas\") en fataluku.\nNo National Film and Sound Archive de Australia mantense unha extensa colecci\u00f3n de material audiovisual timorense. Estas participaci\u00f3ns identific\u00e1ronse nun documento titulado \"O perfil da colecci\u00f3n NFSA Timor-Leste\", que incl\u00fae entradas de cat\u00e1logo e ensaios para un total de 795 imaxes en movemento, sons e documentaci\u00f3n que capturaron a historia e a cultura de Timor-Leste desde o principios do s\u00e9culo XX. A NFSA est\u00e1 a traballar co goberno timorense para asegurar que todo este material poida ser usado e accesible aos ciudad\u00e1ns do pa\u00eds.\nDivisi\u00f3n administrativa.\nTimor Leste subdiv\u00eddese en 14 distritos administrativos ou concellos, cada un cunha capital, e que mant\u00e9n, con poucas diferenzas, os l\u00edmites dos 13 concellos existentes durante os \u00faltimos anos do Timor Portugues. O pa\u00eds tam\u00e9n est\u00e1 formado por 66 postos administrativos, o n\u00famero oscila entre tres e sete postos por concello. Os postos administrativos div\u00eddense en 452 sucos, compostos por unha localidade sede e subdivisi\u00f3ns administrativas, que van de dous a dezaoito sucos por posto administrativo. \nXeograf\u00eda.\nA illa caracter\u00edzase pola existencia dunha cordilleira central con orientaci\u00f3n leste-oeste, que divide o pa\u00eds na costa norte, m\u00e1is c\u00e1lida e irregular, e a costa sur, con chairas inundables e un clima m\u00e1is moderado. O punto m\u00e1is alto do pa\u00eds, o monte Ramelau (ou Tatamailau), rexistra de altitude, con outros catro puntos que se elevan por encima dos : Monte Cablaque, no l\u00edmite dos municipios de Ermera e Ainaru (Ainaro), os montes Merique e Loelaco, no leste e o Matebian, entre Baukau (Baucau) e Vikeke ( Viqueque).\nA pesar de ser un pa\u00eds tropical, a morfolox\u00eda do territorio contrib\u00fae ao aumento da amplitude t\u00e9rmica anual, que var\u00eda entre o verificado nas rexi\u00f3ns monta\u00f1osas e o en Dili e na punta oriental do pa\u00eds.\nTimor-Leste ten un territorio de case , que ocupa a parte oriental da illa de Timor. O pa\u00eds \u00e9 moi monta\u00f1oso e ten un clima tropical. A monta\u00f1a m\u00e1is alta de Timor \u00e9 Tatamailau, con de altitude. Con chuvias dos r\u00e9ximes dos monz\u00f3ns, enfronta avalanchas e frecuentes enchentes. O pa\u00eds ten m\u00e1is de habitantes. Tam\u00e9n pertence ao territorio timorense o enclave Oe-Cusse Ambeno, na metade oeste da illa de Timor, con , a illa de Ata\u00faro, ao norte de Dili, con , e o illote de Jaco, no extremo leste do pa\u00eds, con . \nEconom\u00eda.\nTimor Leste ten unha das m\u00e1is baixas rendas per c\u00e1pita do mundo (400$ por ano). Tan s\u00f3 tres bancos estranxeiros act\u00faan no pa\u00eds, o ANZ Bank, o Banco Nacional Ultramarino de Portugal e o Bank Mandiri de Indonesia. As infraestruturas, antigas e escasas ou destru\u00eddas polo conflito con Indonesia, non favorecen o desenvolvemento econ\u00f3mico do pa\u00eds, que ten como principal fonte de exportaci\u00f3n o caf\u00e9; a produci\u00f3n de s\u00e1ndalo, antano florecente agora \u00e9 anecd\u00f3tica."}
{"id": "11451", "revid": "89787", "url": "https://gl.wikipedia.org/wiki?curid=11451", "title": "Xos\u00e9 Manuel del Ca\u00f1o", "text": "Xos\u00e9 Manuel del Ca\u00f1o Gonz\u00e1lez, nado en Santa Eufemia, Celanova, o 17 de decembro de 1955, \u00e9 un pintor, xornalista e escritor galego.\nTraxectoria.\nFoi redactor do \"Faro de Vigo\" 30 anos e delegado en Ourense de 2005 a 2020. Foi director da revista \"Follas Secas\" e impulsor da recuperaci\u00f3n da casa de Manuel Curros Enr\u00edquez e a creaci\u00f3n da biblioteca de Graham Greene no mosteiro de Oseira. As\u00ed mesmo, foi o fundador do Premio Celanova, Casa dos poetas. Presidente desde o 2020 de Amig@s do Libro Galego / Artes e Letras."}
{"id": "11452", "revid": "15490", "url": "https://gl.wikipedia.org/wiki?curid=11452", "title": "Sud\u00e1n", "text": "O Sud\u00e1n (en \u00e1rabe: \u0627\u0644\u0633\u0648\u062f\u0627\u0646 as-S\u016bd\u0101n), oficialmente Rep\u00fablica do Sud\u00e1n (en \u00e1rabe \u062c\u0645\u0647\u0648\u0631\u064a\u0629 \u0627\u0644\u0633\u0648\u062f\u0627\u0646 \"Jumh\u016br\u012byat as-S\u016bd\u0101n\") \u00e9 un pa\u00eds do Val do Nilo no norte de \u00c1frica. Limita con Exipto polo norte, co Mar Vermello, Eritrea e Etiop\u00eda polo leste, co Sud\u00e1n do Sur polo sur, coa Rep\u00fablica Centroafricana polo suroeste, con Chad polo oeste e con Libia polo noroeste. O r\u00edo Nilo divide o pa\u00eds en d\u00faas metades, a leste e a oeste. A relixi\u00f3n predominante \u00e9 o islam.\nO Sud\u00e1n era o meirande pa\u00eds de \u00c1frica e do mundo \u00e1rabe ata o ano 2011, cando o Sud\u00e1n do Sur se converteu nun estado independente despois dun referendo. O Sud\u00e1n \u00e9 hoxe o terceiro maior pa\u00eds de \u00c1frica, despois de Alxeria e da Rep\u00fablica Democr\u00e1tica do Congo.\n\u00c9 membro da ONU, da Uni\u00f3n Africana, da Liga \u00c1rabe, da Organizaci\u00f3n da Conferencia Isl\u00e1mica e do Movemento de Pa\u00edses Non Ali\u00f1ados, e observador na Organizaci\u00f3n Mundial do Comercio. A s\u00faa capital \u00e9 Khart\u00fan, o centro pol\u00edtico, cultural e comercial da naci\u00f3n. \u00c9 unha rep\u00fablica federal con sistema presidencial e democracia representativa. A pol\u00edtica do Sud\u00e1n \u00e9 regulada por unha organizaci\u00f3n parlamentaria, a \"Asemblea Nacional\". O seu sistema legal bas\u00e9ase na Xaria, a lei isl\u00e1mica.\nEtimolox\u00eda.\nO nome do pa\u00eds prov\u00e9n do \u00e1rabe \"bil\u0101d as-s\u016bd\u0101n\" (\u0628\u0644\u0627\u062f \u0627\u0644\u0633\u0648\u062f\u0627\u0646), que significa \"Terra dos negros\", un termo que se refer\u00eda \u00e1 rexi\u00f3n localizada \u00f3 sur do Deserto do S\u00e1hara.\nHistoria.\nSud\u00e1n prehist\u00f3rico (antes do 8000 a.C.).\nNo oitavo milenio a.C., os habitantes dunha cultura neol\u00edtica establec\u00e9ronse al\u00ed nun modo de vida sedentario en aldeas fortificadas de adobe, onde complementaban a caza e a pesca no Nilo coa recolecci\u00f3n de gran e a cr\u00eda de gando. Os pobos neol\u00edticos crearon cemiterios como R12. Durante o quinto milenio a.C., as migraci\u00f3ns desde o S\u00e1hara, que se estaba secando, levaron aos pobos neol\u00edticos ao Valle do Nilo xunto coa agricultura. A poboaci\u00f3n resultante desta mestura cultural e xen\u00e9tica desenvolveu unha xerarqu\u00eda social durante os s\u00e9culos seguintes que se converteu no Reino de Kush (con capital en Kerma) no 1700 a.C. As investigaci\u00f3ns antropol\u00f3xicas e arqueol\u00f3xicas indican que durante o per\u00edodo predin\u00e1stico Nubia e o Alto Exipto de Nagadan eran \u00e9tnica e culturalmente case id\u00e9nticos e, xa que logo, desenvolveron simultaneamente sistemas de realeza fara\u00f3nica cara ao 3300 a.C.\nReino de Kush (c. 1070 a. C.\u2013350 d. C.).\nO Reino de Kush era un antigo estado de Nubia centrado nas confluencias dos r\u00edos Nilo Azul, Nilo Branco, Atbarah e Nilo. Estableceuse despois do colapso da Idade de Bronce e da desintegraci\u00f3n do Imperio Novo de Exipto, centrado en Napata na s\u00faa fase inicial.\nDespois de que o rei Kashta (\"o kushita\") invadise Exipto no s\u00e9culo VIII a.C., os reis kushitas gobernaron como fara\u00f3ns da dinast\u00eda XXV de Exipto durante case un s\u00e9culo antes de ser derrotados e expulsados polos asirios. No auxe da s\u00faa gloria, os kushitas conquistaron un imperio que se estend\u00eda desde o que hoxe se co\u00f1ece como Kordof\u00e1n do Sur ata o Sina\u00ed. O fara\u00f3n Piye intentou expandir o imperio cara ao Pr\u00f3ximo Oriente pero foi frustrado polo rei asirio Sarg\u00f3n II.\nEntre os anos 800 a. C. e o 100 d. C. constru\u00edronse as pir\u00e1mides nubias, entre elas p\u00f3dense citar as dos reis kushitas no cemiterio de El-Kurru: Kashta, Piye, Tantamani, Shabaka , as pir\u00e1mides de Gebel Barkal e Meroe (Begarawiyah norte, sur e oeste), as do xacemento arqueol\u00f3xico de Sedeinga e as da mecropole de Nuri.\nNa Biblia menci\u00f3nase que o reino de Kush salvou aos israelitas da ira dos asirios, a\u00ednda que as enfermidades entre os sitiadores puido ser unha das raz\u00f3ns para que non se tomase a cidade.\nA guerra que tivo lugar entre o fara\u00f3n Taharqa e o rei asirio Senaquerib foi un acontecemento decisivo na historia occidental, os nubios foron derrotados nos seus intentos de afianzarse no Pr\u00f3ximo Oriente por Asiria. O sucesor de Senaquerib Esarhaddon foi m\u00e1is al\u00f3 e invadiu o propio Exipto para asegurarse o control do Levante. Isto tivo \u00e9xito, xa que conseguiu expulsar a Taharqa do Baixo Exipto. Taharqa fuxiu de volta ao Alto Exipto e Nubia, onde morreu dous anos despois. O Baixo Exipto quedou baixo vasalaxe asiria, pero mostrouse ingobernable, rebel\u00e1ndose sen \u00e9xito contra os asirios. Ent\u00f3n, o rei Tantamani, sucesor de Taharqa, fixo un intento final decidido de recuperar o Baixo Exipto do recentemente reinstalado vasalo asirio Necho I. Conseguiu retomar Menfis matando a Necho no proceso e asediou cidades do delta do Nilo. Assurbanipal, que sucedera a Esarhad\u00f3n, enviou un grande ex\u00e9rcito a Exipto para recuperar o control. Derrotou a Tantamani preto de Menfis e, perseguindoo, saqueou Tebas. A\u00ednda que os asirios abandonaron inmediatamente o Alto Exipto despois destes acontecementos, debilitados, Tebas someteuse pacificamente ao fillo de Necao Psamtik I menos dunha d\u00e9cada despois. Isto acabou con todas as esperanzas dun renacemento do Imperio Nubio, que m\u00e1is ben continuou na forma dun reino m\u00e1is pequeno centrado en Napata. A cidade foi asaltada polos exipcios 590 a. C., e pouco despois, ata finais do s\u00e9culo III a. C., os kushitas reinstal\u00e1ronse en Mero\u00eb.\nReinos cristianos medievais de Nubia (c. 350\u20131500).\nA principios do s\u00e9culo V os biemios estableceron un estado de curta duraci\u00f3n no Alto Exipto e na Baixa Nubia, probablemente centrado arredor de Talmis (Kalabsha), pero antes do 450 xa foran expulsados \u200b\u200bdo val do Nilo polos nobatianos. Estes \u00faltimos acabaron fundado un reino por si mesmos, Nobatia.\nNo s\u00e9culo VI hab\u00eda en total tres reinos nubios: Nobatia no norte, que ti\u00f1a a s\u00faa capital en Pachoras (Faras); o reino central, Makuria centrado en Tungul (Dongola Antiga), a uns 13 km o sur da moderna Dongola; e Alodia, no coraz\u00f3n do antigo reino kushita, que ti\u00f1a a s\u00faa capital en Soba (agora un suburbio da actual Khart\u00fan). A\u00ednda no s\u00e9culo VI convert\u00e9ronse ao cristianismo. No s\u00e9culo VII, probablemente nalg\u00fan momento entre os anos 628 e 642, Nobatia incorporouse ao Makuria.\nEntre os anos 639 e 641 os \u00e1rabes musulm\u00e1ns do califato ortodoxo conquistaron o Exipto bizantino. No 641 ou 642 e de novo no 652 invadiron Nubia pero foron repelidos, o que converteu aos nubios nun dos poucos que lograron derrotar aos \u00e1rabes durante a expansi\u00f3n isl\u00e1mica. Despois o rei de Makuria e os \u00e1rabes acordaron un \u00fanico pacto de non agresi\u00f3n que tam\u00e9n inclu\u00eda un intercambio anual de agasallos, reco\u00f1ecendo as\u00ed a independencia de Makuria. Mentres os \u00e1rabes non lograron conquistar Nubia, comezaron a instalarse ao leste do Nilo, onde finalmente fundaron varias cidades portuarias. e casaron coa a xente nativa do pobo beja.\nDesde mediados do s\u00e9culo VIII ata mediados do XI, o poder pol\u00edtico e o desenvolvemento cultural da Nubia cristi\u00e1 alcanzou o seu m\u00e1ximo esplendor. No ano 747, Makuria invadiu Exipto, que nese momento pertenc\u00eda \u00e1 decadente dinast\u00eda omeia, e volveu facelo a principios da d\u00e9cada dos 960, cando chegou ata o norte de Akhmim. Makuria mantivo estreitos lazos din\u00e1sticos con Alodia, o que quizais dou como resultado a unificaci\u00f3n temporal dos dous reinos nun s\u00f3 estado. A cultura dos nubios medievais foi descrita como \"afrobizantina\", pero tam\u00e9n estivo cada vez m\u00e1is influenciada pola cultura \u00e1rabe. A organizaci\u00f3n estatal estaba moi centralizada, base\u00e1ndose na burocracia bizantina dos s\u00e9culos VI e VII. As artes floreceron en forma de pinturas cer\u00e1micas e sobre todo pinturas murais. Os nubios desenvolveron un alfabeto para a s\u00faa lingua, o nobiin antigo, baseandoo no alfabeto copto, \u00e1 vez que utilizaban o grego, o copto e o \u00e1rabe. As mulleres gozaban dun alto status social: ti\u00f1an acceso \u00e1 educaci\u00f3n, pod\u00edan posu\u00edr, comprar e vender terras e a mi\u00fado utilizaban a s\u00faa riqueza para reparar as igrexas e \u00e1s pinturas das mesmas.Mesmo a sucesi\u00f3n real era matrilineal, sendo o herdeiro lex\u00edtimo o fillo da irm\u00e1 do rei.\nDesde finais do s\u00e9culo XI principios do XII, a capital de Makuria, Dongola, estivo en declive, e a capital de Alodia tam\u00e9n o estaba no s\u00e9culo XII. Nos s\u00e9culos XIV e XV as tribos bedu\u00ednas invadiron a maior parte de Sud\u00e1n, emigraron cara a Butana, Gezira, Kordof\u00e1n e Darfur. En 1365 unha guerra civil obrigou \u00e1 corte makuria a fuxir a Gebel Adda na Baixa Nubia, mentres Dongola era destru\u00edda e abandonada aos \u00e1rabes. Despois Makuria seguiu existindo s\u00f3 como un pequeno reino. Despois do pr\u00f3spero reinado do rei Xoel (1463\u20131484) Makuria foise ao garete. As zonas costeiras desde o sur de Sud\u00e1n ata a cidade portuaria de Suakin foron sucedidas polo sultanato de Adal no s\u00e9culo XV. Ao sur, o reino de Alodia caeu en mans dos \u00e1rabes, comandados polo l\u00edder tribal Abdallah Jamma, ou dos Funj, un pobo africano orixinario do sur. As dataci\u00f3ns van dende o s\u00e9culo IX despois da H\u00e9xira ( 1396\u20131494), finais do s\u00e9culo XV, 1504 ou 1509. \u00c9 posible que sobrevivise un estado alodiano en forma de reino de Fazughli, que durou ata 1685.\nReinos isl\u00e1micos de Sennar e Darfur (c. 1500\u20131821).\nEn 1504 consta que os Funj fundaron o Reino de Sennar, o que se incorporou o reino de Abdallah Jamma. En 1523, cando o viaxeiro xudeu David Reubeni visitou Sud\u00e1n, o estado de Funj xa se estend\u00eda ata o norte de Dongola. Mentres tanto, o islam comezou a ser predicado no Nilo polos santos suf\u00eds que se estableceron al\u00ed nos s\u00e9culos XV e XVI e despois da visita de David Reubeni o rei Amase Dunqas, anteriormente pag\u00e1n ou cristi\u00e1n nominal, foi rexistrado como musulm\u00e1n. Por\u00e9n, os Funj conservar\u00edan costumes non isl\u00e1micos como o reino divino ou o consumo de alcohol ata o s\u00e9culo XVIII. O islam popular sudan\u00e9s conservou moitos rituais derivados das tradici\u00f3ns cristi\u00e1s ata o pasado recente.\nPronto os Funj entraron en conflito cos otom\u00e1ns, que ocuparan Suakin arredor de 1526 e finalmente empurraron cara ao sur ao longo do Nilo, chegando \u00e1 terceira zona de cataratas do Nilo en 1583/1584. Un intento otom\u00e1n posterior de capturar Dongola foi repelido polos Funj en 1585. Despois, Hannik situada xusto ao sur da terceira catarata marcar\u00eda a fronteira entre os dous estados. As consecuencias da invasi\u00f3n otom\u00e1 viron o intento de usurpaci\u00f3n de Ajib, un rei menor do norte de Nubia. A\u00ednda que os Funj acabaron por matalo en 1611/1612, aos seus sucesores, a tribo Abdallab, conced\u00e9uselles gobernar todo o norte da confluencia dos Nilos Azul e Branco con considerable autonom\u00eda.\nDurante o s\u00e9culo XVII o estado de Funj alcanzou a s\u00faa extensi\u00f3n m\u00e1is ampla, pero no s\u00e9culo seguinte comezou a decaer. Un golpe de estado en 1718 trouxo un cambio din\u00e1stico, mentres que outro en 1761\u20131762 dou como resultado na rexencia de Hamaj, onde os Hamaj (un pobo das terras fronteirizas de Etiop\u00eda) gobernaron efectivamente mentres que os sult\u00e1ns de Funj eran os seus meros monicreques. Pouco despois o sultanato comezou a fragmentarse; e a principios do s\u00e9culo XIX estaba esencialmente restrinxido aos Gezira.\nO golpe de estado de 1718 iniciou unha pol\u00edtica de persecuci\u00f3n do islam m\u00e1is ortodoxo, que \u00e1 s\u00faa vez promoveu a arabizaci\u00f3n do estado. Para lexitimar o seu dominio sobre os seus s\u00fabditos \u00e1rabes, os Funj comezaron a propagar unha descendencia omeia. Ao norte da confluencia do Nilo Azul e do Nilo Branco, augas abaixo de Al Dabbah, os nubios adoptaron a identidade tribal dos \u00e1rabes gaalin\u00e9s. Cara o s\u00e9culo XIX o \u00e1rabe conseguira converterse na lingua dominante do Sud\u00e1n fluvial central e a maior parte do Kordof\u00e1n.\nAo oeste do Nilo, en Darfur, o per\u00edodo isl\u00e1mico viu nun principio o ascenso do reino Tungur, que substitu\u00edu ao antigo reino Daju no s\u00e9culo XV e estendeuse ao oeste ata o reino de Uadai. Os tungurianos probablemente eran b\u00e9rberes arabizados e, polo menos, a s\u00faa elite gobernante, musulm\u00e1ns. No s\u00e9culo XVII, os tungur foron expulsados do poder polos furis de Keira. O estado Keira, nominalmente musulm\u00e1n desde o reinado de Sulayman Solong (r. 1660\u20131680), foi inicialmente un pequeno reino no norte das monta\u00f1as Marrah, pero expandiuse cara o oeste e o norte a principios do s\u00e9culo XVIII e cara ao leste baixo o dominio de Muhammad Tayrab (r. 1751\u20131786), alcanzando o seu punto m\u00e1ximo coa conquista de Kordof\u00e1n en 1785. O apoxeo deste imperio, agora aproximadamente do tama\u00f1o da actual Nixeria, durar\u00eda ata 1821.\nO Sud\u00e1n turco e mahdista (1821-1899).\nEn 1821, o gobernante otom\u00e1n de Exipto, Muhammad Al\u00ed, invadira e conquistara o norte do Sud\u00e1n. A\u00ednda que tecnicamente era o vali de Exipto baixo o Imperio Otom\u00e1n, Muhammad Al\u00ed defin\u00edase como khedive dun Exipto practicamente independente. Buscando engadir Sud\u00e1n aos seus dominios, enviou ao seu terceiro fillo Ismail para conquistar o pa\u00eds e, posteriormente, incorporalo a Exipto. Con excepci\u00f3n da Shaiqiya e do sultanato de Darfur en Kordof\u00e1n, atopouse sen resistencia. A pol\u00edtica de conquista exipcia foi ampliada e intensificada polo fillo de Ibrahim Pasha, Isma\u02bbil, baixo cuxo reinado se conquistou a maior parte do resto do Sud\u00e1n actual.\nAs autoridades exipcias realizaron importantes melloras nas infraestruturas sudanesas (principalmente no norte), especialmente no que se refire ao rego e \u00e1 produci\u00f3n de algod\u00f3n. En 1879, as Grandes Potencias forzaron a destituci\u00f3n de Ismail e puxeron ao seu fillo Tewfik Pasha no seu lugar. A corrupci\u00f3n e a mala xesti\u00f3n de Tewfik deu lugar \u00e1 revolta de Urabi, que ameazou a supervivencia do khedive. Tewfik pediu axuda aos brit\u00e1nicos, que posteriormente ocuparon Exipto en 1882. Sud\u00e1n quedou en mans do goberno khedivial, e da mala xesti\u00f3n e corrupci\u00f3n dos seus funcionarios.\nDurante o per\u00edodo khedivial, a disidencia estendeuse debido aos duros impostos impostos \u00e1 maior\u00eda das actividades. Os impostos sobre pozos de rego e terras de cultivo eran tan altos que a maior\u00eda dos agricultores abandonaron as s\u00faas granxas e gando. O sur escapa ao control musulm\u00e1n e sofre incursi\u00f3ns de cazadores de escravos. Durante a d\u00e9cada de 1870, as iniciativas europeas contra o tr\u00e1fico de escravos tiveron un impacto adverso na econom\u00eda do norte de Sud\u00e1n, precipitando o ascenso das forzas mahdista. Muhammad Ahmad ibn Abd Allah Al-Mahdi, o \"Mahdi\" (enviado), ofreceu aos \"ansars\" (os seus seguidores) e aos que se renderon ante el a posibilidade de elixir entre adoptar o islam ou ser asasinados. O mahdiyah (r\u00e9xime mahdista) impuxo as leis isl\u00e1micas tradicionais. O 12 de agosto de 1881, ocorreu un incidente na Illa de Aba, que provocou o estalido da que se converteu na guerra mahdista.\nDesde o seu anuncio do Mahdiyya en xu\u00f1o de 1881 ata a ca\u00edda de Khart\u00fan en xaneiro de 1885, Muhammad Ahmad liderou unha campa\u00f1a militar exitosa contra o goberno turco-exipcio do Sud\u00e1n, co\u00f1ecida como Turkiyah. Muhammad Ahmad morreu o 22 de xu\u00f1o de 1885, s\u00f3 seis meses despois da conquista de Khart\u00fan. Despois dunha loita polo poder entre os seus disc\u00edpulos, Abdallahi ibn Muhammad, coa axuda principalmente dos baggara do oeste de Sud\u00e1n, venceu a oposici\u00f3n dos demais e emerxeu como o l\u00edder indiscutible do estado Mahdiyah. Despois de consolidar o seu poder, Abdallahi ibn Muhammad asumiu o t\u00edtulo de \"califa\" (sucesor) do Mahdi, institu\u00edu unha administraci\u00f3n e nomeou os seus seguidores, os ansar, (que normalmente eran baggara) como emires sobre cada unha das distintas provincias.\nAs relaci\u00f3ns rexionais mantiv\u00e9ronse tensas durante gran parte do per\u00edodo Mahdiyah, en gran parte debido aos brutais m\u00e9todos do califa para estender o seu dominio por todo o pa\u00eds. En 1887, un ex\u00e9rcito de ansars de 60.000 homes invadiu Etiop\u00eda, penetrando ata Gondar. En marzo de 1889, o rei Xo\u00e1n IV de Etiop\u00eda marchou sobre Metemma; con todo, despois de que Xo\u00e1n IV caera na batalla, as forzas et\u00edopes retir\u00e1ronse. Abd ar-Rahman an-Nujumi, o xeneral do califa, intentou unha invasi\u00f3n de Exipto en 1889, pero as tropas exipcias dirixidas polos brit\u00e1nicos derrotaron aos ansar en Tushkah. O fracaso da invasi\u00f3n exipcia rompeu o feitizo da invencibilidade dos ansar. Os belgas impediron que os homes do Mahdi conquistasen Ecuatoria, e en 1893, os italianos rexeitaron un ataque dos ansar en Agordat (Eritrea) e obrigaron aos ansar a retirarse de Etiop\u00eda.\nNa d\u00e9cada de 1890, os brit\u00e1nicos intentaron restablecer o seu control sobre Sud\u00e1n, unha vez m\u00e1is oficialmente en nome do khedive exipcio, pero en realidade tratando o pa\u00eds como unha colonia brit\u00e1nica. A principios da d\u00e9cada de 1890, as reivindicaci\u00f3ns brit\u00e1nicas, francesas e belgas converxeran nas cabeceiras do Nilo. Gran Breta\u00f1a ti\u00f1a medo de que as outras potencias aproveitasen a inestabilidade do Sud\u00e1n para adquirir territorios previamente anexionados a Exipto. Ademais destas consideraci\u00f3ns pol\u00edticas, Gran Breta\u00f1a quer\u00eda establecer o control sobre o Nilo para salvagardar un encoro de irrigaci\u00f3n planificado en Asu\u00e1n. Herbert Kitchener liderou as campa\u00f1as militares contra o Sud\u00e1n mahdista de 1896 a 1898. As campa\u00f1as de Kitchener culminaron cunha vitoria decisiva na batalla de Omdurman o 2 de setembro de 1898. Un ano despois, o 25 de novembro de 1899, a batalla de Umm Diwaykarat, resultou na morte de Abdallahi ibn Muhammad, po\u00f1endo as\u00ed fin \u00e1 guerra mahdista.\nSud\u00e1n anglo-exipcio (1899\u20131956).\nEn 1899, Gran Breta\u00f1a e Exipto chegaron a un acordo en virtude do cal Sud\u00e1n seria dirixido por un gobernador xeral nomeado por Exipto co consentimento brit\u00e1nico. En realidade, Sud\u00e1n foi efectivamente administrado como unha colonia da Coroa. Os brit\u00e1nicos estaban ansiosos por reverter o proceso, iniciado baixo Muhammad Al\u00ed Pasha, de unir o Val do Nilo baixo o liderado exipcio e buscaron frustrar todos os esforzos destinados a unir a\u00ednda m\u00e1is os dous pa\u00edses.\nCon esta delimitaci\u00f3n, a fronteira de Sud\u00e1n con Abisinia foi disputada mediante asaltos a tribos que comerciaban con escravos, incumprindo os l\u00edmites da lei. En 1905, o xefe local o sult\u00e1n Yambio, renuente ata o final, renunciou \u00e1 loita coas forzas brit\u00e1nicas que ocuparan a rexi\u00f3n de Cordofan, acabando finalmente coa disputa. A continua administraci\u00f3n brit\u00e1nica de Sud\u00e1n alimentou unha reacci\u00f3n nacionalista cada vez m\u00e1is estridente, cos l\u00edderes nacionalistas exipcios decididos a obrigar a Gran Breta\u00f1a a reco\u00f1ecer unha \u00fanica uni\u00f3n independente de Exipto e Sud\u00e1n. Co fin formal do dominio otom\u00e1n en 1914, Sir Reginald Wingate foi enviado ese decembro para ocupar Sud\u00e1n como novo Gobernador Militar. Hussein Kamel foi declarado sult\u00e1n de Exipto e Sud\u00e1n que ao igual que o seu irm\u00e1n e sucesor, Fuad I continuaron coa s\u00faa insistencia dun \u00fanico estado exipcio-sudan\u00e9s mesmo cando o sultanato de Exipto xa fora retitulado como Reino de Exipto e Sud\u00e1n, pero foi Saad Zaghloul quen continuou con estas ambici\u00f3ns ata a s\u00faa morte en 1927.\nDesde 1924 ata a independencia en 1956, os brit\u00e1nicos mantiveron a pol\u00edtica de xestionar Sud\u00e1n como dous territorios esencialmente separados: o norte e o sur. O asasinato dun gobernador xeral anglo-exipcio do Sud\u00e1n no Cairo foi o factor causante; trouxo consigo demandas do recentemente elixido goberno Wafd por parte das forzas coloniais. Un establecemento permanente de dous batall\u00f3ns en Khart\u00fan foi rebautizado como Forza de Defensa do Sud\u00e1n actuando baixo o goberno, en substituci\u00f3n da antiga guarnici\u00f3n de soldados do ex\u00e9rcito exipcio, entro en acci\u00f3n despois do Incidente Walwal. A maior\u00eda parlamentaria wafdista rexeitara o plan de acomodo de Sarwat Pasha con Austen Chamberlain en Londres; con todo, O Cairo segu\u00eda necesitando o di\u00f1eiro. Os ingresos do Goberno sudan\u00e9s alcanzaran un m\u00e1ximo en 1928, con 6,6 mill\u00f3ns de libras; tras as perturbaci\u00f3ns wafdistas e as incursi\u00f3ns fronteirizas italianas desde Somalilandia, Londres decidiu reducir o gasto durante a Gran Depresi\u00f3n. As exportaci\u00f3ns de algod\u00f3n e goma de mascar v\u00edronse empequenecidas pola necesidade de importar case todo de Gran Breta\u00f1a, o que provocou un d\u00e9ficit na balanza de pagamentos de Khart\u00fan.\nEn xullo de 1936 o l\u00edder constitucional liberal, Muhammed Mahmoud foi convencido de traer delegados da Wafd a Londres para asinar o tratado anglo-exipcio, \"o comezo dunha nova etapa nas relaci\u00f3ns anglo-exipcias\", escribiu Anthony Eden Permitiuselle ao ex\u00e9rcito brit\u00e1nico regresar a Sud\u00e1n para protexer a zona da canle. Puideron montar instalaci\u00f3ns de adestramento, e a RAF tivo liberdade para sobrevoar territorio exipcio. Con todo, isto non resolveu o problema do Sud\u00e1n: a Intelixencia sudanesa axitou o retorno do goberno metropolitano, conspirando cos axentes alem\u00e1ns.\nBenito Mussolini deixou claro que non pod\u00eda invadir Abisinia sen conquistar antes Exipto e Sud\u00e1n; pretend\u00eda a unificaci\u00f3n de Libia coa \u00c1frica Oriental italiana. O Estado Maior Imperial brit\u00e1nico preparouse para a defensa militar da rexi\u00f3n, que era escasa. O embaixador brit\u00e1nico bloqueou os intentos italianos de conseguir un Tratado de Non Agresi\u00f3n con Exipto-Sud\u00e1n. Pero Mahmud era partidario do Gran Muft\u00ed de Xerusal\u00e9n; a rexi\u00f3n estaba atrapada entre os esforzos do Imperio por salvar aos xudeus e os chamamentos \u00e1rabes moderados a deter a emigraci\u00f3n.\nO Goberno sudan\u00e9s participou directamente na Campa\u00f1a da \u00c1frica Oriental. Formadas en 1925, as Forzas de Defensa de Sud\u00e1n participaron activamente na resposta \u00e1s incursi\u00f3ns a principios da segunda guerra mundial. As tropas italianas ocuparon Kassala e outras zonas fronteirizas de Somalilandia Italiana durante 1940. En 1942, as FDS tam\u00e9n participaron na invasi\u00f3n da colonia italiana por forzas brit\u00e1nicas e da Commonwealth. O \u00faltimo gobernador xeral brit\u00e1nico foi Robert George Howe.\nA revoluci\u00f3n exipcia de 1952 anunciou finalmente o comezo da marcha cara \u00e1 independencia do Sud\u00e1n. Tras abolir a monarqu\u00eda en 1953, os novos l\u00edderes exipcios, Mohammed Naguib, cuxa nai era sudanesa, e m\u00e1is tarde Gamal Abdel Nasser, cr\u00edan que a \u00fanica forma de acabar coa dominaci\u00f3n brit\u00e1nica no Sud\u00e1n era que Exipto abandonase oficialmente as s\u00faas pretensi\u00f3ns de soberan\u00eda. Ademais, Nasser sab\u00eda que ser\u00eda dif\u00edcil para Exipto gobernar un Sud\u00e1n empobrecido tras a s\u00faa independencia. Por outra banda, os brit\u00e1nicos continuaron o seu apoio pol\u00edtico e financeiro ao sucesor mahdista, Abd al-Rahman al-Mahdi, de quen se cr\u00eda que resistir\u00eda a presi\u00f3n exipcia en favor da independencia sudanesa. Rahman era capaz de facelo, pero o seu r\u00e9xime estaba infestado de ineptitude pol\u00edtica, o que lle valeu unha perda colosal de apoio no norte e centro do Sud\u00e1n. Tanto Exipto como Gran Breta\u00f1a percibiron que se estaba fomentando unha gran inestabilidade, polo que optaron por permitir que ambas as rexi\u00f3ns sudanesas, norte e sur, votasen libremente se desexaban a independencia ou a retirada brit\u00e1nica.\nIndependencia (1956\u2013presente).\n.En 1954, al-Azhari converteuse no primeiro ministro de Sud\u00e1n. O seu goberno enfrontou tres problemas principais. O primeiro foi a cr\u00edtica cuesti\u00f3n constitucional da relaci\u00f3n de Sud\u00e1n con Exipto . Pronto se fixo evidente que o pobo sudan\u00e9s non quer\u00eda estar estreitamente ligado a Exipto e, no seu maior acto de estadista, al-Azhari reverteu drasticamente a posici\u00f3n que defendera durante moito tempo e, co apoio dos principais l\u00edderes pol\u00edticos, declarou o Sud\u00e1n independente o 1 de xaneiro de 1956.\nO Sud\u00e1n sufriu dezasete anos de guerra durante a primeira guerra civil sudanesa (1955-1972). A esta segu\u00edrona varios conflitos \u00e9tnicos, relixiosos e econ\u00f3micos entre a poboaci\u00f3n do norte (\u00e1rabe-musulm\u00e1) e a poboaci\u00f3n do sur (animista, nil\u00f3tica-cristi\u00e1 e negra), que desembocaron na segunda guerra civil sudanesa (1983-2005). En 1989 tivo lugar un golpe de estado liderado polo militar Omar Hassan Ahmad al-Bashir, quen se autoproclamou presidente en 1993. A segunda guerra civil remata en 2005 tralo Acordo Xeral de Paz. Redactouse unha nova constituci\u00f3n e a rexi\u00f3n sur do pa\u00eds obtivo autonom\u00eda.\nA introduci\u00f3n da xaria, a lei isl\u00e1mica, causou a fuga de m\u00e1is de 350 000 persoas a pa\u00edses veci\u00f1os. Entre outras medidas, a lei estabelece a prohibici\u00f3n de bebidas alcoh\u00f3licas e castigos de enforcamento ou mutilaci\u00f3n.\nDesde 2003 existe un Conflito na rexi\u00f3n de Darfur. Houbo un exterminio da poboaci\u00f3n negra por parte de milicias \u00e1rabes, presuntamente apoiadas polo goberno de xeito encuberto.\nXeograf\u00eda.\nOs desertos da Nubia e da Libia e o clima \u00e1rido predominan no norte, mentres que o sur est\u00e1 cuberto por sabanas e forestas tropicais. A bac\u00eda do r\u00edo Nilo, que atravesa o Sud\u00e1n, \u00e9 fonte de enerx\u00eda el\u00e9ctrica e de irrigaci\u00f3n para as plantaci\u00f3ns de algod\u00f3n, principal produto de exportaci\u00f3n, ao lado da goma-ar\u00e1bica.\nEconom\u00eda.\nA maior\u00eda da poboaci\u00f3n do Sud\u00e1n vive da agricultura de subsistencia e da pesca. Recentemente o petr\u00f3leo tornouse un dos principais produtos de exportaci\u00f3n do pa\u00eds, e ten estimulado un gran crecemento da econom\u00eda.\nDesde o 1997 o Sud\u00e1n ten traballado co Fondo Monetario Internacional para implantar reformas econ\u00f3micas, inclu\u00edndo a flutuaci\u00f3n da taxa de troco.\nDemograf\u00eda.\nCidades importantes.\nSegundo o censo de 2005 as principais cidades do Sud\u00e1n ou capitais provinciais te\u00f1en a seguinte poboaci\u00f3n:"}
{"id": "11453", "revid": "98629", "url": "https://gl.wikipedia.org/wiki?curid=11453", "title": "Pepe Carballude", "text": "Xos\u00e9 Carballude Blanco, nado en Rub\u00edn (A Estrada) o 15 de agosto de 1956, \u00e9 un escritor galego de literatura infantil e xuvenil.\nTraxectoria.\nLicenciouse en Filolox\u00eda Cl\u00e1sica na Universidade de Santiago. Actualmente xubilado, foi profesor de lat\u00edn no IES Xos\u00e9 Neira Vilas de Perillo (Oleiros), tras pasar por Badaxoz, Vilagarc\u00eda de Arousa e Carballo. \nComezou a s\u00faa carreira como escritor present\u00e1ndose ao II Concurso do Barco de Vapor, no que quedou finalista."}
{"id": "11454", "revid": "181", "url": "https://gl.wikipedia.org/wiki?curid=11454", "title": "Xos\u00e9 Carballude", "text": ""}
{"id": "11456", "revid": "5863", "url": "https://gl.wikipedia.org/wiki?curid=11456", "title": "Ram\u00f3n Caride", "text": "Ram\u00f3n Caride Ogando, nado en San Cristovo de Cea en 1957, \u00e9 un escritor galego.\nTraxectoria.\nLicenciado en Biolox\u00eda pola Universidade de Santiago de Compostela, traballou como profesor de ensino secundario at\u00e9 finais do 2017 no IES Ram\u00f3n Cabanillas. Animador de m\u00faltiples actividades culturais, foi o primeiro presidente da Asociaci\u00f3n cultural A Santa Compa\u00f1a de Cambados, onde reside; e un dos promotores da revista hom\u00f3nima. Foi columnista en xornais como \"El Mundo\", \"Faro de Vigo\" ou \"O Correo Galego\". Creou as series xornal\u00edsticas \"Blues da fronteira\" (\"La Voz de Galicia\"), \"O libro de area\" (\"Faro de Vigo\"), e colaborou en suplementos culturais (\"Galicia Literaria\", \"Faro das Letras\", \"La R\u00eda del Ocio\", \"Arousa-Un mar de cultura\")."}
{"id": "11463", "revid": "56817", "url": "https://gl.wikipedia.org/wiki?curid=11463", "title": "Arnoia", "text": "O top\u00f3nimo galego Arnoia pode referirse a:"}
{"id": "11468", "revid": "197", "url": "https://gl.wikipedia.org/wiki?curid=11468", "title": "Barkh\u00e1n", "text": ""}
{"id": "11469", "revid": "98629", "url": "https://gl.wikipedia.org/wiki?curid=11469", "title": "Ux\u00edo Carr\u00e9 Aldao", "text": "Ux\u00edo Carr\u00e9 Aldao, co\u00f1ecido no seu tempo como Eugenio Carr\u00e9 Aldao, nado na Coru\u00f1a o 5 de novembro de 1859 e finado na mesma cidade o 18 de decembro de 1932, foi un escritor en linguas castel\u00e1 e galega, editor e libreiro galego, membro fundador da Real Academia Galega da que foi secretario de 1905 a 1906 e de novo, durante dez anos, de 1909 a 1919. Sucedeu a Andr\u00e9s Mart\u00ednez Salazar como Cronista oficial da Coru\u00f1a.\nTraxectoria.\nOs av\u00f3s paternos foron industriais catal\u00e1ns que se desprazaran a Galicia a principios do XIX, para dedicarse \u00e1 industria panificadora. O pai, Xos\u00e9 Carr\u00e9 Batista, xa naceu en Galicia, onde casou con Mar\u00eda Aldao Caama\u00f1o. Ux\u00edo estudou na Escola de Comercio da Coru\u00f1a e dedicouse, nun primeiro tempo, \u00e1 compravenda de coloniais, \u00e9poca na que casou con Purificaci\u00f3n Alvarellos Pena, de Carballo, coa que tivo 12 fillos, entre eles os co\u00f1ecidos Leandro, Ux\u00edo, Gonzalo e Lois Carr\u00e9 Alvarellos.\nIngresou na loxa mas\u00f3nica da Coru\u00f1a en 1888, baixo o nome de \"Gutemberg\", na que se dedicou a organizar axudas a traballadores enfermos, ata a s\u00faa disoluci\u00f3n en 1891. Nese mesmo ano mercou na Coru\u00f1a a librer\u00eda de Andr\u00e9s Mart\u00ednez Salazar. Colaborou en \"Diario de Avisos\", \"La Ma\u00f1ana\", \"Las Noticias\", \"El Mercantil\" e \"La Voz de Galicia\" da Coru\u00f1a; \"La Idea Moderna\" de Lugo; \"Noticiero\" e \"El Independiente\" de Vigo e outros. En 1893 mercou a imprenta de Domingo Puga, \u00e1 que trasladou a librer\u00eda. Nesta \"Librer\u00eda Regional\" publicou 15 libros de autores ligados \u00f3 rexionalismo coru\u00f1\u00e9s, como Eduardo Pondal (\"A campana d\u2019Anll\u00f3ns\"), Manuel Lugr\u00eds Freire (\"Noitebras\", \"Escravit\u00fa\") ou Francisco Tettamancy Gast\u00f3n (\"Poes\u00edas\"). C\u00f3mpre destacar que 11 destas 15 obras estivesen escritas en galego, nunha proporci\u00f3n infrecuente na \u00e9poca.\nNos locais da librer\u00eda foise creando un faladoiro galeguista que ter\u00eda notable influencia na cultura galega, co\u00f1ecido como a Cova C\u00e9ltica, do que Ux\u00edo Carr\u00e9 era o principal animador. \u00d3 redor do faladoiro reun\u00edronse destacadas personalidades da literatura, da arte e da ciencia galegas, como Manuel Murgu\u00eda, Lugr\u00eds Freire, Andr\u00e9s Mart\u00ednez Salazar, Francisco Tettamancy, Eladio Rodr\u00edguez Gonz\u00e1lez e Salvador Golpe, entre outros moitos, e tam\u00e9n contou coa presenza ocasional de Emilia Pardo Baz\u00e1n, Curros Enr\u00edquez ou Jos\u00e9 Leite de Vasconcelos. Os membros da \"Cova C\u00e9ltica\" organizaron diversas campa\u00f1as culturais, crearon diversas entidades e asociaci\u00f3ns e xestionaron a fundaci\u00f3n da Real Academia Gallega.\nUnha das iniciativas da \"Cova C\u00e9ltica\" foi a creaci\u00f3n da Liga Gallega, en 1897, presidida por Murgu\u00eda e na que tam\u00e9n participou activamente Carr\u00e9, cuxo obxectivo era \"a defensa dos intereses morais, materiais, pol\u00edticos, econ\u00f3micos e sociais de Galicia\". Carr\u00e9 actuaba como editor e redactor do voceiro da Liga, a \"Revista Gallega\", dirixida por Galo Salinas, onde publicou colaboraci\u00f3ns literarias, traduci\u00f3ns e artigos de opini\u00f3n. Simultaneamente, Carr\u00e9 comeza a publicar poes\u00eda en diversos medios xornal\u00edsticos da \u00e9poca, como \"Galicia. Revista Regional\", onde sae o primeiro poema de Carr\u00e9 en 1892, \"\", unha traduci\u00f3n de Paul Bourget.\nEn 1898 publicou un \"Cat\u00e1logo de obras escritas en gallego\", que foi a primeira bibliograf\u00eda de obras galegas.\nFoi tam\u00e9n membro de Solidaridad Gallega, unha organizaci\u00f3n pol\u00edtica rexionalista galega activa entre 1907 e 1912 que reun\u00eda a republicanos, tradicionalistas e os rexionalistas de Manuel Murgu\u00eda e do propio Carr\u00e9.\nEn 1905 foi un dos protagonistas da fundaci\u00f3n da Real Academia Gallega. En 1926 foi nomeado polo concello da Coru\u00f1a cronista da vila e bibliotecario municipal. En 1928, Carreras y Candi publican a \"Geograf\u00eda General del Reino de Galicia\", da que Carr\u00e9 \u00e9 autor dos dous volumes que describen a provincia da Coru\u00f1a .\nEntre outros reco\u00f1ecementos e distinci\u00f3ns que foi recibindo \u00f3 longo da s\u00faa vida c\u00f3mpre mencionar o nomeamento de membro correspondente da Real Academia da Historia de Madrid, da secci\u00f3n galega da Real Academia Espa\u00f1ola, da Academia de Bellas Artes de Barcelona e da Comisi\u00f3n de Monumentos da Coru\u00f1a.\nCon ocasi\u00f3n da s\u00faa morte, en 1932, Eladio Rodr\u00edguez describiuno as\u00ed :\nReal Academia Galega.\nA partir de 1895 comeza a nacer no seo da \"Cova C\u00e9ltica\" a idea de crear a Real Academia. Carr\u00e9, con Manuel Murgu\u00eda e V\u00edctor L\u00f3pez Seoane, participa na redacci\u00f3n dos Estatutos e na creaci\u00f3n da Academia, que \u00e9 reclamada publicamente nun artigo publicado por Murgu\u00eda en 1904. \u00d3 ano seguinte comezan as xesti\u00f3ns para a legalizaci\u00f3n da instituci\u00f3n, con Murgu\u00eda na presidencia e Carr\u00e9 como Secretario , que son confirmados na constituci\u00f3n definitiva da Academia, o 30 de setembro de 1906. Carr\u00e9 volver\u00eda ocupar a secretar\u00eda entre 1909 e 1919.\nCreaci\u00f3n literaria.\nEn 1896 publica o seu primeiro libro, \"Br\u00e9temas\". Dous anos despois sae o segundo, \"Rayolas\".\nDe 1904, canto menos, data un bosquexo teatral en dous actos, baixo o t\u00edtulo \"O sacrificio\", drama estreado en Lugo en 1917.\nDesde 1907 comeza a publicar relatos breves n\u2019 \"A Nosa Terra\", editada tam\u00e9n na s\u00faa imprenta, alg\u00fans extra\u00eddos das s\u00faas obras anteriores e outros in\u00e9ditos. En 1908 publica tam\u00e9n nas mesmas p\u00e1xinas un refraneiro popular galego.\nEn 1907 publica un \"Catecismo solidario\", iniciativa xurdida a imitaci\u00f3n do \"Catecismo do labrego\" de Lamas Carvajal, publicado a primeiros dese mesmo ano. O \"Catecismo\" de Carr\u00e9 pretende asesorar \u00f3s labregos e animalos a presentar queixas e reivindicaci\u00f3ns, e ofrece o enderezo da librer\u00eda para presentar ditas reclamaci\u00f3ns, todo co obxectivo de introducir a ideolox\u00eda social no movemento agrario.\nEn 1908 veuse obrigado a pechar a \"Librer\u00eda Regional\", polo que se dedica totalmente \u00e1s actividades da Academia e diversas colaboraci\u00f3ns period\u00edsticas, co seu nome ou con diferentes pseud\u00f3nimos, como \"Carlos Florencio\", \"Esteban de Paleo\", \"Xan do Martinete\" ou \"Eurico Nagere\". No \"Bolet\u00edn de la Real Academia Gallega\" publica numerosos traballos, sobre todo de historia e cr\u00edtica literarias. Publica tam\u00e9n, en 1911, un ensaio sobre \"Influencias de la literatura gallega en la castellana. Estudios cr\u00edticos y bibliogr\u00e1ficos\" e, en 1915, a \"Guerra de la Independencia en Espa\u00f1a, El alzamiento contra los franceses en Galicia: 1808-1809\". Tam\u00e9n, en 1915, presenta o poema \"Os paxari\u00f1os sabios\" nos Xogos Florais de Lugo .\nEn 1916 int\u00e9grase nas Irmandades da Fala, que acabaran de nacer nese mesmo ano. Comeza as\u00ed a destacar o car\u00e1cter pol\u00edtico das s\u00faas colaboraci\u00f3ns, tanto n' \"A Nosa Terra\" como noutros xornais, nas que se observa a evoluci\u00f3n cara o nacionalismo. En 1923 pronuncia unha conferencia, no transcurso duns actos organizados polas Irmandades da Coru\u00f1a, baixo o t\u00edtulo \"Do nacionalismo e de outras cousas que con \u00e9l te\u00f1en relaci\u00f3n\", na que sit\u00faa o concepto de \"Nacionalismo\" como herdeiro do rexionalismo anterior.\nNeste contexto, publica a s\u00faa novela curta \"A terra chama\", en 1925 .\nVida persoal.\nCasado con Purificaci\u00f3n Alvarellos Pena, tivo once fillos entre os que destacan Leandro, Ux\u00edo e Lois Carr\u00e9 Alvarellos.\nListaxe de obras.\nDentro dos numerosos traballos que publicou Carr\u00e9, p\u00f3dense destacar os seguintes:"}
{"id": "11470", "revid": "15490", "url": "https://gl.wikipedia.org/wiki?curid=11470", "title": "Leandro Carr\u00e9 Alvarellos", "text": "Leandro Carr\u00e9 Alvarellos, nado na Coru\u00f1a o 30 de agosto de 1888 e finado na mesma cidade o 14 de febreiro de 1976, foi un escritor galego.\nTraxectoria.\nFoi o cuarto fillo (de once irm\u00e1ns) de Ux\u00edo Carr\u00e9 Aldao e Purificaci\u00f3n Alvarellos Pena. Traballou na librer\u00eda do seu pai e despois na litogr\u00e1fica La Art\u00edstica. Acudiu \u00e1 escola de Marcial Miguel de la Iglesia V\u00e1zquez e de Eduardo Corral, mais non fixo estudos superiores porque deb\u00eda axudar na econom\u00eda familiar e aforrar gastos, xa que a librar\u00eda de seu pai comezara o declive. En 1911 foi destinado \u00e1 sucursal da f\u00e1brica no Porto. Logo de tres anos regresou \u00e1 Coru\u00f1a onde foi oficinista, contador e encargado de varios negocios. Foi redactor na Coru\u00f1a de \"Vida Gallega\", colaborou en \"Coru\u00f1a C\u00f3mica\" (co pseud\u00f3nimo \"Fabriella\") e \"Tierra Gallega\" (co pseud\u00f3nimo \"L. de S.\"). Foi un dos fundadores das Irmandades da Fala e colaborou en \"A Nosa Terra\", da que foi director na ditadura de Primo de Rivera. No \u00e1mbito teatral dirixiu os grupos de teatros dos coros C\u00e1ntigas da Terra e Saudades e entre 1922 e 1926 a Escola Dram\u00e1tica Galega herdeira do Conservatorio Nacional de Arte Galega e fundou a editorial Lar en 1924, foi membro do Seminario de Estudos Galegos.\nDurante a guerra civil espa\u00f1ola, o seu fillo Leandro Carr\u00e9 Brandariz faleceu en estra\u00f1as circunstancias en Asturias en maio de 1937. Carr\u00e9 Alvarellos foi buscalo con resultados infrutuosos, e detiv\u00e9rono ao volver \u00e1 Coru\u00f1a, polo que pasou cinco meses no c\u00e1rcere.\nColaborou coa prensa emigrada e do exilio. Foi membro de n\u00famero da Real Academia Galega, onde ingresou o 3 de marzo de 1945 coa lectura do discurso \"El idioma gallego en la Edad Media\", respondido por Xos\u00e9 Filgueira Valverde. Empregou o pseud\u00f3nimo de Ram\u00f3n Alvari\u00f1o.\nVida persoal.\nCasou con Carmen Brandariz Eiroa, e foi pai de Leandro, Ana Mar\u00eda e Adela Carr\u00e9 Brandariz."}
{"id": "11471", "revid": "6299872", "url": "https://gl.wikipedia.org/wiki?curid=11471", "title": "Lois Carr\u00e9 Alvarellos", "text": "Lois Galo Vicente Carr\u00e9 Alvarellos, nado na Coru\u00f1a o 22 de xaneiro de 1898 e finado o 26 de abril de 1965, foi un etn\u00f3grafo e escritor galego.\nTraxectoria.\nFillo de Ux\u00edo Carr\u00e9 Aldao, fixo o servizo militar en Madrid, onde se matriculou en Maxisterio pero abandonou a carreira e comezou a traballar como administrativo na Sociedad General Gallega de Electricidad, que en 1943 pasou a formar parte de Fenosa.\nCarr\u00e9 fixo algunhas achegas relacionadas coas investigaci\u00f3ns etnogr\u00e1ficas, breves incursi\u00f3ns na novela curta (publicadas co pseud\u00f3nimo de Lu\u00eds G. Vicencio), estudos ao abeiro da literatura popular e o ensaio \"Manuel Curros Enr\u00edquez: A s\u00faa vida e s\u00faa obra\", editado en 1953 por Ediciones Galicia, do Centro Gallego de Buenos Aires.\nFoi membro correspondente da Real Academia Galega e pertenceu como especialista no conto popular \u00e1 asociaci\u00f3n alem\u00e1 M\u00e4rchen der europ\u00e4ischen V\u00f6lker."}
{"id": "11472", "revid": "5863", "url": "https://gl.wikipedia.org/wiki?curid=11472", "title": "Biosbardo", "text": "Os biosbardos son unha figura mitol\u00f3xica existente en Galicia coa que se adoita gastar bromas aos non iniciados na caza. Adoita falarse deles coma paxaros ou mozos de gran beleza que ningu\u00e9n sabe describir e que quen consegue cazalos ten despois moita sorte na vida, a condici\u00f3n de que non llos ensine a ningu\u00e9n.\nLenda.\nA situaci\u00f3n d\u00e1se cando un grupo convida a algu\u00e9n a cazar \"biosbardos\" de noite, debido a que os non iniciados non co\u00f1ecen o tema e normalmente aceptan. Dise que hai que ir a un cami\u00f1o estreito e afastado, onde non se escoite canto de galo nin de gali\u00f1a, nin voces humanas, e armados cun saco grande de boca ancha. A cuesti\u00f3n \u00e9 que non existen e os compa\u00f1eiros aproveitan a escuridade da noite para facerlle algunha inocentada \u00e1 v\u00edtima. Seres semellantes aos biosbardos son os gambusinos ou gamburrinos doutras zonas da pen\u00ednsula. O dahue, dahut e daru de Poitou \u00e9 un animal de forma indefinida, extremadamente raro, de pel valios\u00edsima, que s\u00f3 se pode capturar nas noites fr\u00edas de inverno agardando toda a noite \u00e1 intemperie a que ve\u00f1a, nunha broma id\u00e9ntica \u00e1 descrita para os biosbardos. Parece ser que na Illa de Man existe un ser semellante chamado algo as\u00ed como phymodee.\nO seguinte encantamento fai que os biosbardos se metan no saco:\nOutra:\nOutros nomes.\nNalgunhas zonas de Galicia tam\u00e9n son co\u00f1ecidos coma cachafellos, cazbellos, cazarellos, cocerellos, cozorellos, gazafellos, cozochas, cozochos (en Bogo, A Pontenova) cotofellos ou cotovelos e var\u00eda as\u00ed mesmo a s\u00faa localizaci\u00f3n, xa que poden atoparse tanto no r\u00edo coma no monte. Normalmente \u00e9 m\u00e1is sinxelo atopalos nas noites de xeada.\nCozorellos.\nNa zona de Sarria \u00e9 un peixe moi belido, que abunda nas fontes e r\u00edos e salta de noite. Para pescalos hai que ir, xa escurecido, cun saco aberto e dicirlles:"}
{"id": "11473", "revid": "23204", "url": "https://gl.wikipedia.org/wiki?curid=11473", "title": "Casaquist\u00e1n", "text": "Casaquist\u00e1n ou Kazhakhst\u00e1n \u00e9 un pa\u00eds fundamentalmente asi\u00e1tico, a\u00ednda que tam\u00e9n incl\u00faa unha rexi\u00f3n relativamente pequena que, xeograficamente, pertence \u00e1 Europa: a \u00e1rea entre o r\u00edo Ural e a fronteira rusa, o punto m\u00e1is oriental do continente europeo. Limita ao norte e oeste con Rusia (6.846 quil\u00f3metros de fronteira), ao leste coa China (1.533\u00a0km), a sur co Kirguizist\u00e1n (1.051\u00a0km), o Uzbekist\u00e1n (2.203\u00a0km) e Turkmenist\u00e1n (379\u00a0km) e a oeste co Mar Caspio.\n\u00c9 o noveno pa\u00eds m\u00e1is grande do mundo por superficie, mais ten unha densidade de 6 hab./km\u00b2.\nCasaquist\u00e1n foi un dos pa\u00edses que se volveron independentes coa disoluci\u00f3n da Uni\u00f3n Sovi\u00e9tica, proclamando a s\u00faa independencia o 16 de decembro de 1991.\nHistoria.\nOs casacos, ou cabaleiros das estepas, descenden de tribos n\u00f3mades de orixe turca e relixi\u00f3n isl\u00e1mica que, no s\u00e9culo XVII, piden protecci\u00f3n ao tsar ruso perante a ameaza de invasi\u00f3n mongol. O Imperio Ruso retira o poder dos xefes tribais e domina gradualmente o Casaquist\u00e1n.\nCoa abolici\u00f3n da servidume polo imperio, no 1861, mill\u00f3ns de labregos rusos e ucra\u00ednos inst\u00e1lanse nas terras casacas doadas polo goberno central, provocando resentimentos entre os nativos. O ex\u00e9rcito tzarista reprime unha rebeli\u00f3n contra o poder ruso no 1916, matando 150.000 persoas.\nCambio de presidente, e do nome da capital.\nNursultan Nazarbayev, veterano ex-comunista, o \u00fanico dirixente da antiga URSS no poder sen interrupci\u00f3ns desde a disoluci\u00f3n do pa\u00eds en 1991, o pol\u00edtico que m\u00e1is tempo permaneceu no poder en todo o espazo post-sovi\u00e9tico, anunciou por sorpresa, o 19 de marzo de 2019 a s\u00faa dimisi\u00f3n tras practicamente 30 anos \u00e1 fronte de Casacast\u00e1n. Nazarb\u00e1yev, de 78 anos de idade, fixo p\u00fablica a s\u00faa decisi\u00f3n a trav\u00e9s dunha alocuci\u00f3n televisada polos principais canais do pa\u00eds. \u00abEste ano cumpriranse 30 anos desde que ocupo o cargo m\u00e1is alto. O pobo outorgoume a posibilidade de ser o primeiro presidente do Casaquist\u00e1n independente\u00bb, dixo diante as c\u00e1maras despois de dar a co\u00f1ecer a s\u00faa renuncia. \nPor\u00e9n, o l\u00edder casaco non se apartar\u00e1 demasiado dos centros de poder. Segundo as s\u00faas palabras, manterse \u00e1 fronte do Consello de Seguridade da rep\u00fablica, do Consello Constitucional e do seu partido \"Nur Otan\", o maioritario no Parlamento. At\u00e9 que se celebren unhas novas elecci\u00f3ns, o presidente \u00e9 Kassym-Jomart Tokayev, que ocupaba o cargo de presidente do Senado no momento da renuncia do xefe de Estado.\nA primeira medida adoptada polo Parlamento casaco, tras renunciar Nursultan Nazarbayev ao seu cargo de Xefe do Estado e tras tomar posesi\u00f3n o novo presidente interino, Kassym-Jomart Tokayev, non caeu ben entre alg\u00fans cidad\u00e1ns de Astana, a capital do pa\u00eds, cuxo nome foi cambiado ao do \"pai da Naci\u00f3n\", Nur-Sultan. Con todo, s\u00f3 tres anos despois, a cidade volveu cambiar de nome, recuperando a denominaci\u00f3n de Astana.\nXeograf\u00eda.\nCasaquist\u00e1n \u00e9 un pa\u00eds transcontinental, coa maior parte do seu territorio situado na Asia Central e unha menor (ao oeste do r\u00edo Ural) en Europa. Cunha superficie de 2 724 900 km\u00b2, \u00e9 o noveno pa\u00eds m\u00e1is grande do mundo, as\u00ed como o estado sen litoral mar\u00edtimo m\u00e1is extenso do mundo (considerando o mar Caspio como un lago). Casaquist\u00e1n \u00e9 un dos seis Estados t\u00farquicos independentes, xunto a Turqu\u00eda, Acerbaix\u00e1n, Kirguizist\u00e1n, Uzbekist\u00e1n e Turkmenist\u00e1n; comparte fronteiras cos tres \u00faltimos e con Rusia e a China, ao mesmo tempo que pos\u00fae costas no mar Caspio e no mar de Aral. A capital foi trasladada en 1997 de Almati, a cidade m\u00e1is poboada de Casaquist\u00e1n, a Astana. Casaquist\u00e1n pertence \u00e1 rexi\u00f3n natural denominada Asia Central, formada ademais, xunto con Taxiquist\u00e1n, por tres dos pa\u00edses xa citados, Kirguizist\u00e1n, Uzbekist\u00e1n e Turkmenist\u00e1n.\nA maior parte do territorio est\u00e1 cuberta por deserto, semi-deserto e estepa, a\u00ednda que ao norte o pa\u00eds atinxa a zona da taiga. O clima \u00e9 continental, con ver\u00e1ns quentes e invernos fr\u00edos.\nOrganizaci\u00f3n pol\u00edtico-administrativa.\nCasaquist\u00e1n est\u00e1 formado por 14 provincias (\"oblystar\"; en singular: \"oblys\") e tres cidades (\"qala\"; en singular: \"qalasy\"). \u00c1 s\u00faa vez, as provincias div\u00eddense en distritos.\nNotas:"}
{"id": "11474", "revid": "89787", "url": "https://gl.wikipedia.org/wiki?curid=11474", "title": "Ux\u00edo Carr\u00e9 Alvarellos", "text": "Ux\u00edo Carr\u00e9 Alvarellos, nado na Coru\u00f1a o 5 de setembro de 1885 e finado o 18 de setembro de 1967 na mesma cidade, foi un escritor galego.\nTraxectoria.\nFoi o segundo dos once fillos de Ux\u00edo Carr\u00e9 Aldao. Foi profesor mercantil da Escola Superior de Comercio da Coru\u00f1a en 1904; renunciou e formou despois parte da Universidade Popular da Coru\u00f1a. En 1906 foi nomeado acad\u00e9mico non numerario da Real Academia Galega. O 20 de abril de 1919, publicou en \"\u00a1Terra a Nosa!\" (suplemento literario do diario coru\u00f1\u00e9s \"El Noroeste\") un conxunto de poemas titulado xenericamente \"Da raza\". En 1921 publicou \"A tentaci\u00f3n\" e \"Mac\u00edas o Namorado\". En 1954 e 1964 publicou en Buenos Aires \"Escolma de poes\u00edas\" e \"arelas\".\nEscribiu co seu irm\u00e1n Leandro unha biograf\u00eda de Galo Salinas premiada polo Centro Galego de Madrid en 1954, e deixou in\u00e9ditas varias novelas (\"O milagre\", \"Volver\u00e1\", \"Un episodio en la retaguardia\"), ademais dunha serie de di\u00e1logos reunidos baixo o t\u00edtulo com\u00fan \"Cr\u00edticas e pasatempos\".\nCasou en novembro de 1914 con Margarida Naya Silva. O seu fillo m\u00e1is vello, Ux\u00edo Carr\u00e9 Naya, foi asasinado durante a represi\u00f3n que seguiu \u00e1 sublevaci\u00f3n do 18 de xullo de 1936."}
{"id": "11476", "revid": "1131", "url": "https://gl.wikipedia.org/wiki?curid=11476", "title": "Almaty", "text": ""}
{"id": "11477", "revid": "109681", "url": "https://gl.wikipedia.org/wiki?curid=11477", "title": "Costa do Marfil", "text": "Costa do Marfil (), oficialmente Rep\u00fablica de Costa do Marfil (en franc\u00e9s: \"R\u00e9publique de C\u00f4te d'Ivoire\"), \u00e9 un pa\u00eds africano. Limita ao norte con Mal\u00ed e Burkina Faso, ao leste con Ghana, ao sur co oc\u00e9ano Atl\u00e1ntico e ao oeste con Liberia e Guinea. A s\u00faa capital \u00e9 Yamousoukro.\nHistoria.\nPouco se co\u00f1ece da historia da Costa do Marfil antes da chegada dos portugueses na d\u00e9cada de 1460. Os principais pobos da rexi\u00f3n eran os kru, orixinarios de Liberia e os senoufo e os lobi, orixinarios de Burkina Faso e Mal\u00ed. Nos s\u00e9culos XVIII e XIX ocorreu unha migraci\u00f3n de pobos de etn\u00eda Akan, que migraron de Ghana, e os Malink\u00e9, da actual Guinea.\nFrancia interesouse pola rexi\u00f3n na d\u00e9cada de 1840, e estableceu contactos con xefes locais para ter o monopolio de comercio na \u00e1rea. Costa do Marfil foi colonia francesa ata o 1960 en que obtivo a independencia.\nEntre 2002 e 2004 o pa\u00eds viviu unha Guerra civil: O norte rebelouse. 10.000 cascos azuis da ONUCN (Forza de Paz da ONU na Costa do Marfil), entre eles 4600 soldados franceses, foron posicionadas entre os belixerantes. A ONU interveu impo\u00f1endo sanci\u00f3ns ao pa\u00eds por medio da Resoluci\u00f3n 1761 do Consello de Seguridade.\nO seu presidente-fundador foi F\u00e9lix Houpbou\u00ebt-Boigny ata 1993. Os seus sucesores foron, por orde :\nOrganizaci\u00f3n pol\u00edtico-administrativa.\nCosta do Marfil est\u00e1 dividida en 19 rexi\u00f3ns (\"r\u00e9gions\") e 80 departamentos (\"d\u00e9partements\"). As 19 rexi\u00f3ns son as seguintes: \nXeograf\u00eda.\n \nCosta do Marfil ofrece unha gama variada de paisaxes, desde a sabana des\u00e9rtica ao norte ata a selva virxe. O l\u00edmite sur m\u00e1rcano extensas praias. Esta zona, m\u00e1is chuviosa, caracter\u00edzase polas grandes plantaci\u00f3ns de produtos de exportaci\u00f3n: caf\u00e9, cacao e banana. No norte a paisaxe vese conformada por unha meseta gran\u00edtica recuberta de sabanas. Nesta \u00e1rea pequenos propietarios cultivan sorgo, millo e man\u00ed.\nEconom\u00eda.\nMantendo lazos pr\u00f3ximos con Francia desde a independencia en 1960, a diversificaci\u00f3n da agricultura para a exportaci\u00f3n, e o est\u00edmulo dos investimentos estranxeiros, fixo de Costa do Marfil un dos pa\u00edses tropicais africanos m\u00e1is pr\u00f3speros. No entanto, en anos recentes Costa do Marfil viuse suxeita a m\u00e1is competencia e o descenso dos prezos no mercado global dos seus cultivos agr\u00edcolas principais: caf\u00e9 e cacao. Isto, xunto cunha alta corrupci\u00f3n interna, fai a vida dif\u00edcil para os agricultores e os que exportan a mercados estranxeiros.\nDemograf\u00eda.\nNo ano 2007, Costa do Marfil ti\u00f1a unha poboaci\u00f3n de 18\u00a0000\u00a0000 de habitantes. A esperanza de vida era de 49 anos. A media de fillos por muller era de 4.43. O 50.9% da poboaci\u00f3n estaba alfabetizada. Calc\u00falase que o 7.0% da poboaci\u00f3n estaba infectada co virus VIH (SIDA).\nDesde que se estabeleceu como unha das naci\u00f3ns mais pr\u00f3speras economicamente de \u00c1frica occidental, cerca do 20% da s\u00faa poboaci\u00f3n consiste en traballadores das veci\u00f1as Liberia, Burkina Faso e Guinea. Este feito ten orixinado permanentemente unha tensi\u00f3n crecente en anos recentes, principalmente debido ao feito de que gran parte destes traballadores son musulm\u00e1ns, mentres que a poboaci\u00f3n natural da Costa do Marfil \u00e9, esencialmente cristi\u00e1n (principalmente cat\u00f3lica romana) e animista. A principal etnia \u00e9 o pobo Baul\u00e9, con presenza na maior parte das zonas centrais.\nO 4% da poboaci\u00f3n \u00e9 de orixe non africana. Hai moitos cidad\u00e1ns franceses, brit\u00e1nicos, e espa\u00f1ois. Hai a\u00ednda unha minor\u00eda de misioneiros protestantes norteamericanos e canadenses.\nUltimamente, cerca de 50.000 franceses e outros europeos sa\u00edron da Costa do Marfil debido a fortes tensi\u00f3ns pol\u00edticas."}
{"id": "11486", "revid": "1505", "url": "https://gl.wikipedia.org/wiki?curid=11486", "title": "Xavier Carro", "text": "Francisco Xavier Carro Rosende, nado en Santiago de Compostela o 2 de febreiro de 1942, \u00e9 un escritor galego.\nTraxectoria.\nEstudou Filolox\u00eda Rom\u00e1nica na Universidade de Madrid. Exerceu a docencia en varios institutos de Galicia e en 1979 trasladouse a Alacant, onde dende 1995 \u00e9 profesor asociado de lingua e literatura galegas na Universidade de Alacant. Deuse a co\u00f1ecer como poeta en castel\u00e1n coa obra \"El dolor de la carne\" (1960)."}
{"id": "11489", "revid": "1131", "url": "https://gl.wikipedia.org/wiki?curid=11489", "title": "Xo\u00e1n Manuel Casado", "text": "Xo\u00e1n Manuel Casado Mart\u00ednez, nado en Barcelona o 18 de decembro de 1949 e finado o 19 de xaneiro de 2002, foi un escritor e avogado galego.\nTraxectoria.\nEstudou Dereito na Universidade de Barcelona e tras aprobar oposici\u00f3ns exerceu como avogado da Seguridade Social na s\u00faa cidade natal.\nFillo de Manuel Casado Nieto e Eva Mart\u00ednez-Carmona. Casou coa avogada Ana Jorcano."}
{"id": "11490", "revid": "5863", "url": "https://gl.wikipedia.org/wiki?curid=11490", "title": "Illa de Pascua", "text": "A Illa de Pascua \u00e9 unha illa oce\u00e1nica que pertence a Chile, famosa polas s\u00faas enormes estatuas de pedra co\u00f1ecidas como moais. Fai parte da \"V Rexi\u00f3n de Valpara\u00edso\". En rapanui, o idioma local, \u00e9 denominada Rapa Nui (illa grande), \"Te pito o te hen\u00faa\" (embigo do mundo) e \"Mata ki te ranxi\" (ollos fixos no ceo).\nXeograf\u00eda.\nA Illa de Pascua \u00e9 unha illa volc\u00e1nica situada na Polinesia, ao sur do oc\u00e9ano Pac\u00edfico (27\u00ba 09' latitude Sur e 109\u00ba 27' lonxitude Oeste) e a 3700 quil\u00f3metros de distancia da costa de Chile, posu\u00edndo as\u00ed un clima subtropical. A s\u00faa orixe volc\u00e1nica remete \u00e1 fusi\u00f3n de tres volc\u00e1ns. O m\u00e1is antigo deles \u00e9 o Poike, con 3 mill\u00f3ns de anos, seguido polo volc\u00e1n Rano Raraku, de 2,5 mill\u00f3ns de anos e, por fin, o m\u00e1is novo deles, chamado de Maunga Terevaka (de 12 000 a 10 000 anos). A illa ocupa unha \u00e1rea de 163\u00a0km cadrados.\nA illa sit\u00faase sobre a placa de Nazca, preto dunha microplaca tect\u00f3nica chamada \"de Illa de Pascua\" que se orixina na zona de diverxencia entre a de Nazca e a placa pac\u00edfica. Esta zona de diverxencia \u00e9 a que produce un alto vulcanismo que, tras mill\u00f3ns de anos, deu orixe \u00e1 illa. Fai aproximadamente tres mill\u00f3ns e medio de anos, os volc\u00e1ns submarinos comezar\u00edan a emerxer: primeiro foi o Poike, logo o Maunga Terevaka e, finalmente, o Rano Kao. Estes tres volc\u00e1ns conformar\u00edan os v\u00e9rtices do tri\u00e1ngulo que forma a illa. Posteriormente, m\u00e1is de 70 cr\u00e1teres xurdir\u00edan para dar forma definitiva \u00e1 illa, modelada ademais pola erosi\u00f3n mari\u00f1a.\nComo a illa at\u00f3pase sobre a placa de Nazac, Rapa Nui m\u00f3vese a unha velocidade de 9 cent\u00edmetros por ano cara \u00e1 costa chilena, debido ao fen\u00f3meno de subduci\u00f3n entre Naza e a placa suramericana.\nRelevo.\nA illa ten unha forma aproximada de tri\u00e1ngulo rect\u00e1ngulo con lados de 16, 18 e 24 quil\u00f3metros e \"hipotenusa\" correspondente \u00e1 costa suroriental. En cada v\u00e9rtice sit\u00faanse tres volc\u00e1ns inactivos. Ao norte at\u00f3pase o Maunga Terevaka que con 539 metros de altitude \u00e9 o punto m\u00e1is alto da illa; polo suroriente sit\u00faase o Puakatike ou Poike con 377 m e ao suroeste at\u00f3pase o cr\u00e1ter do Rano Kau con 324 m, en cuxo interior existen diversas lagoas. Outros cerros de importancia son o Rano Aroi e o Rano Raraku.\nO resto das illa corresponde a lombas e ladeiras. A costa, en tanto, \u00e9 escarpada e rochosa cunha serie de illotes pr\u00f3ximos, como o Motu Nui, Motu Iti e Motu Kaukau no extremo suroeste, o illote Motu Tautara na costa po\u00f1ente e o Motu Marotiri na costa occidental. As \u00fanicas excepci\u00f3ns son a costa fronte a Hanga Roia e o sector de Anakena, onde se sit\u00faa a praia do mesmo nome e a praia de Ovahe.\nClima.\nA illa pos\u00fae un clima subtropical debido \u00e1 s\u00faa localizaci\u00f3n ao sur do Tr\u00f3pico de Capricornio sumada \u00e1 influencia dos ventos e as correntes mari\u00f1as. A temperatura media anual \u00e9 de 21,8\u00a0\u00b0C alcanzando o seu m\u00e1ximo de 24,6\u00a0\u00b0C en xaneiro (ver\u00e1n austral) e o m\u00ednimo de 19,2\u00a0\u00b0C durante agosto, polo que en xeral os invernos e ver\u00e1ns son t\u00e9pedos.\nAs precipitaci\u00f3ns, de media superior a 1 m/ano, rep\u00e1rtense ao longo do ano, sen baixar dos 90 mm nin superar os 150\u00a0mm mensuais, cunha leve alza durante os meses de abril e maio. As choivas son espor\u00e1dicas e breves, e as s\u00faas augas son absorbidas rapidamente polo chan, polo que non existen nin canles fluviais nin grandes reservas acu\u00edferas, f\u00f3ra dos lagos nos cr\u00e1teres volc\u00e1nicos.\nO clima pascuense vese fortemente influenciado pola pr\u00f3xima e fr\u00eda corrente de Humboldt e polos ventos provenientes desde a Ant\u00e1rtida.\nA illa antes dos europeos.\nA historia.\nO inicio da colonizaci\u00f3n das illas do oc\u00e9ano Pac\u00edfico ocorre sobre o ano 1500 a. C., cando os pobos negroides da Ocean\u00eda efect\u00faan unha viaxe polas illas localizadas ao leste da actual Australia, mais precisamente as illas da Melanesia, Micronesia e da chamada Polinesia francesa. Sobre o 150 a. C. chegaron \u00e1s illas Marquesas e no 500 xa ocuparan a illa de Pascua.\nEsas persoas levaron canda si desde plantas necesarias para a s\u00faa alimentaci\u00f3n, como a banana e a batata doce, como tam\u00e9n cans, porcos, gali\u00f1as e ata mesmo ratos.\nOs moais.\nOs moais son m\u00e1is de mil estatuas esculpidas a partir das pedras do volc\u00e1n \"Rano Raraku\". Est\u00e1n dispostas en diversos santuarios que te\u00f1en de media cinco estatuas.\nO rongo rongo.\nAtop\u00e1ronse na illa taboletas cunha escritura misteriosa. Tal escritura, co\u00f1ecida como Rongorongo, nunca foi descifrada a pesar do traballo de varias xeraci\u00f3ns de ling\u00fcistas. Un profesor h\u00fangaro, Guillaume de Hevesy, no 1932 chamoulle a atenci\u00f3n as aparentes similitudes entre alg\u00fans caracteres do rongorongo da Illa Oriental e as da civilizaci\u00f3n prehist\u00f3rica do Val do Indo, na India, correlando ducias de sinos cos selos de Mohenjo-daro. Esta correlaci\u00f3n foi republicada mais tarde, por exemplo por Z.A. Simon (1984: 95). O rongorongo pode significar \"paz-paz\", e os seus textos puideran rexistrar documentos ou tratados de paz, posiblemente entre os \"orellas longas\" e os conquistadores \"orellas curtas\". Non obstante, tales explicaci\u00f3ns son fortemente discutidas.\nA illa despois dos europeos.\nA descuberta da illa polos europeos deuse s\u00e9culos despois da chegada dos seus primeiros habitantes. Na noite do 5 de abril do 1722, un d\u00eda antes do domingo de Pascua, o comandante neerland\u00e9s Jacob Roggeveen, xunto cos seus mari\u00f1eiros, desembarcou dos seus 3 nav\u00edos nunha das praias da illa. Dese xeito, cando puideron co\u00f1ecer efectivamente a illa na ma\u00f1\u00e1 do d\u00eda 6, bautiz\u00e1rona como Illa de Pascua.\nPoboaci\u00f3n.\nA illa posu\u00eda no 2017 uns 7700 habitantes, case todos eles concentrados na cidade de Hanga Roa.\nOs idiomas falados na illa son o espa\u00f1ol e mailo rapanui (ambos oficiais).\nGoberno e administraci\u00f3n.\nActualmente a Illa de Pascua \u00e9 unha provincia da Rexi\u00f3n de Valpara\u00edso, no Chile, administrada por un goberno electo polo presidente chileno.\nCultura.\nEn febreiro de cada ano cel\u00e9brase a festa do \"Tapati\", a principal actividade art\u00edstico-cultural de Rapa Nui, que comeza a primeira semana de febreiro e dura aproximadamente d\u00faas semanas. Nesta festividade real\u00edzanse unha serie de cerimonias ancestrais como a competici\u00f3n de pintura corporal (ou \"Takona\"), o relato de historias \u00e9picas e lendas (\"Riu\") e o descenso a gran velocidade por unha ladeira sobre troncos de pl\u00e1tanos (ou \"Haka Pei\") e a elecci\u00f3n da ra\u00ed\u00f1a da illa, que \u00e9 coroada a primeira l\u00faa chea do mes. Esta festividade enche a capacidade hoteleira e alimentaria de Rapa Nui.\nMitolox\u00eda.\nA mitolox\u00eda da illa de Rapa Nui presenta caracter\u00edsticas \u00fanicas; produto de que esta illa \u00e9 a m\u00e1is afastada das illas polin\u00e9sicas, que era orixinalmente transmitidas en forma oral, e posteriormente rexistradas en forma escrita logo da chegada dos occidentais.\nEntre os mitos m\u00e1is importantes atopamos o da chegada do Pobo rapanui dende o continente de Hiva, o culto \u00f3 deus Makemake, que est\u00e1 representado en Rapa Nui como o creador do mundo, e o posterior culto \u00f3 Tangata Manu (o home-paxaro).\nCultura.\nNo ano 1994 realizouse a pel\u00edcula estadounidense \"Rapa-Nui\", dirixida por Kevin Reynold e producida por Kevin Costner.\nNo ano 2021 publicouse a \"Trilox\u00eda Pascuense\", de Mill\u00e1n Picouto, formada por \"At\u00e1n, Iko\" e \"Ororoina\", traxedias en cinco actos, tres e un, respectivamente, inclu\u00eddas na s\u00faa obra completa \"O macrocosmos\" , Linteo."}
{"id": "11491", "revid": "55340", "url": "https://gl.wikipedia.org/wiki?curid=11491", "title": "Manuel Casado Nieto", "text": "Manuel Casado Nieto, nado en Castro Caldelas o 28 de setembro de 1912 e finado en Barcelona o 18 de decembro de 1983, foi un escritor, tradutor e fiscal galego.\nTraxectoria.\nEstudou Matem\u00e1ticas e Dereito nas universidades de Santiago e Madrid. En Madrid foi redactor xefe da revista \"Galicia\". En 1935 ingresou na carreira xudicial, e obtivo destinos primeiro en Oviedo, logo en Pontevedra e m\u00e1is tarde en Barcelona, onde desenvolveu a maior parte da s\u00faa carreira como fiscal da audiencia.\nEn Barcelona estivo moi integrado na vida da comunidade galega e foi presidente do Centro Galego de Barcelona dende 1954 ata 1970. Ademais das m\u00faltiples colaboraci\u00f3ns en xornais e revistas, e da s\u00faa faceta como escritor en galego e en castel\u00e1n, foi un dos primeiros tradutores ao galego de libros b\u00edblicos: o Libro de Xob, o Eclesiast\u00e9s, a C\u00e1ntiga das C\u00e1ntigas (1968) ou o Novo Testamento, en 1974. Tam\u00e9n traduciu alg\u00fans poemas de Salvador Espriu."}
{"id": "11492", "revid": "54334", "url": "https://gl.wikipedia.org/wiki?curid=11492", "title": "Xoh\u00e1n Casal", "text": "Xoh\u00e1n Casal Pardo, nado na Coru\u00f1a a finais de 1935 e finado na mesma cidade o 10 de xaneiro de 1960, foi un escritor galego.\nTraxectoria.\nFillo de Jacobo Casal Rey. Cursou estudos mercant\u00eds na Coru\u00f1a pero abandonounos aos tres anos por problemas de sa\u00fade. Co\u00f1eceu a obra de Castelao en 1956 e rachou co seu facer en castel\u00e1n. Considerado o iniciador da Nova narrativa galega, escribiu \"O cami\u00f1o de abaixo\", publicado en 1970 como obra p\u00f3stuma cun pr\u00f3logo do seu amigo Reimundo Pati\u00f1o. A enfermidade do coraz\u00f3n que padeceu dende neno e que o levou prematuramente \u00e1 tumba condicionou a s\u00faa vida. O resto da s\u00faa produci\u00f3n quedou in\u00e9dito, ag\u00e1s un artigo sobre Rosal\u00eda de Castro publicado en \"El Ideal Gallego\".\nO mundo dos relatos de Casal est\u00e1 dominado constantemente pola soidade e a morte. Aparecen elementos simb\u00f3licos desacougantes e opresivos."}
{"id": "11493", "revid": "89787", "url": "https://gl.wikipedia.org/wiki?curid=11493", "title": "Fina Casalderrey", "text": "Xosefa Casalderrey Fraga, m\u00e1is co\u00f1ecida como Fina Casalderrey, nada en Xeve (Pontevedra) o 11 de agosto de 1951, \u00e9 unha escritora, profesora de educaci\u00f3n secundaria, etn\u00f3grafa vocacional, gastr\u00f3noma, conferenciante e periodista galega.\nTraxectoria.\nExerceu como mestra dende os dezanove anos, xubilouse no 2010 como profesora de ensino secundario, despois de estar 25 anos en Mora\u00f1a e 10 en Mar\u00edn. Foi no ensino onde comezou a crear e dirixir pezas teatrais representadas polo seu alumnado, algunhas recollidas en Edici\u00f3ns Xerais.\nUnha das s\u00faas inquedanzas \u00e9 a investigaci\u00f3n etnogr\u00e1fica, onde ga\u00f1ou concursos diversos premios co seu alumnado. Outra inquietude \u00e9 a gastronom\u00eda, e as\u00ed publicou, xunto con Mariano Garc\u00eda, \"O libro da empanada\", \"Festas gastron\u00f3micas de Galicia\" e \"Reposter\u00eda en Galicia\".\nA s\u00faa narrativa dist\u00ednguese pola s\u00faa agudeza na observaci\u00f3n e recreaci\u00f3n do mundo dos adolescentes, polo realismo dos seus personaxes e situaci\u00f3ns e por un ritmo capaz de converter calquera asunto coti\u00e1n nun relato de suspense.\nColabora na prensa, revistas, congresos, xurados, preg\u00f3ns, charlas-coloquio, mesas redondas... sobre literatura, gastronom\u00eda, entre outros temas.\nEn 1991 deuse a co\u00f1ecer no mundo das publicaci\u00f3ns coa novela xuvenil \"Mutaci\u00f3ns xen\u00e9ticas\". No ano 1996 foille concedido o Premio Nacional de Literatura Infantil e Xuvenil coa novela \"O misterio dos fillos de L\u00faa\". A maior parte da s\u00faa obra est\u00e1 traducida \u00e1s linguas peninsulares, isto \u00e9, ao catal\u00e1n, \u00e9uscaro, asturiano, aragon\u00e9s, castel\u00e1n e portugu\u00e9s.\nEn 2013 foi elixida membro da Real Academia Galega, ocupando a vacante deixada por Xaime Illa Couto.\nVida persoal.\nEst\u00e1 casada con Mariano Garc\u00eda.\nReco\u00f1ecementos.\nDesde 2018 conv\u00f3case o Premio Fina Casalderrey de Literatura Infantil pola Igualdade co seu nome.\nEn 2023 \u00e9 'A Escritora na s\u00faa Terra' da AELG co descubrimento do mon\u00f3lito conmemorativo e a plantaci\u00f3n da \u00e1rbore da autora, un acivro nas inmediaci\u00f3ns do r\u00edo L\u00e9rez na Ponte da Palabra e o acto de entrega da \"Letra E\", no Teatro Principal de Pontevedra."}
{"id": "11494", "revid": "98629", "url": "https://gl.wikipedia.org/wiki?curid=11494", "title": "Traian B\u0103sescu", "text": "Traian B\u0103sescu, nado o 4 de novembro de 1951, foi o presidente de Roman\u00eda dende o 20 de decembro de 2004. Anteriormente fora alcalde de Bucarest entre 2000 e 2004."}
{"id": "11495", "revid": "98629", "url": "https://gl.wikipedia.org/wiki?curid=11495", "title": "Paul Kagame", "text": "Paul Kagame, nado o 23 de outubro de 1957, \u00e9 o Presidente de Ruanda dende 2000. Foi o fundador da Fronte Patri\u00f3tica Ruandesa e o seu comandante militar durante a guerra civil ruandesa e o xenocidio ruand\u00e9s.\nTraxectoria.\nMocidade.\nKagame naceu en Gitarama (Ruanda) o 23 de outubro de 1957. En novembro de 1959, a poboaci\u00f3n hutu, animada polos militares belgas e a Igrexa cat\u00f3lica, iniciou unha revolta que conclu\u00edu coa sa\u00edda do poder de Mwami Kigeri V Ndahindurwa, o \u00faltimo monarca.\nDurante a revolta de 1959 e despois, m\u00e1is de 160.000 tutsis fuxiron aos pa\u00edses veci\u00f1os. En total, uns 20.000 tutsis resultaron mortos. A familia de Kagame fuxiu cando el ti\u00f1a 4 anos e trasladouse a Uganda.\nServizo militar en Uganda.\nA s\u00faa carreira militar comezou en 1979, ano no que se uniu ao Ex\u00e9rcito de Resistencia Nacional (ERN) de Yoweri Museveni e pasou cinco anos loitando na guerrilla ugandesa.\nO 27 de xullo de 1985, o Ex\u00e9rcito de Resistencia Nacional conseguiu derrocar a Milton Obote e o seu l\u00edder, Yoweri Museveni converteuse en presidente de Uganda.\nO mesmo ano, Kagame participou, xunto co seu mellor amigo Fred Rwigema, na fundaci\u00f3n da Fronte Patri\u00f3tica Ruandesa (FPR), que estaba composta na s\u00faa maior\u00eda por expatriados tutsis ruandeses que loitaran no ERN; a FPR tivo como primeira base Uganda.\nEn 1986, Kagame converteuse en xefe da intelixencia militar do ERN, e era considerado un dos principais aliados de Museveni.\nInvasi\u00f3ns e xenocidio en Ruanda.\nEn outubro de 1990, mentres Kagame participaba nun programa de adestramento militar en Fort Leavenworth (Kansas), a FPR invadiu Ruanda. S\u00f3 dous d\u00edas despois da invasi\u00f3n, Rwigema morre, convertendo a Kagame en comandante da FPR. A pesar dos seus \u00e9xitos iniciais, unha forza composta por militares belgas e franceses, hutus e soldados de Zaire forzaron \u00e1 retirada da FPR. Tentaron unha nova invasi\u00f3n a finais de 1991, tam\u00e9n con \u00e9xito limitado.\nA invasi\u00f3n incrementou a tensi\u00f3n \u00e9tnica na rexi\u00f3n, incluso no veci\u00f1o Burundi onde era de car\u00e1cter semellante. As conversas de paz entre a FPR e o goberno de Ruanda conclu\u00edron cos acordos de Arusha, que inclu\u00edan a participaci\u00f3n pol\u00edtica da FPR en Ruanda. A pesar do acordo, as tensi\u00f3ns \u00e9tnicas permaneceron.\nO 6 de abril de 1994 o avi\u00f3n que transportaba ao presidente de Ruanda, Juv\u00e9nal Habyarimana, e ao presidente de Burundi, Cyprien Ntaryamira, foi derrubado por un m\u00edsil terra-aire cando se aproximaba ao aeroporto de Kigali. Todos os que \u00edan a bordo morreron. A\u00ednda non se co\u00f1ece a identidade dos responsables. Hai quen acusou a Kagame de ordenar o ataque, a\u00ednda que outros din que os responsables foron extremistas hutus pr\u00f3ximos ao goberno do propio Habyarimana.\nAs mortes foron o detonante do xenocidio de Ruanda. Aproximadamente 800.000 ruandeses, sobre todo da etnia tutsi, foron asasinados sistematicamente polo goberno hutu e miles de mulleres foron infectadas co virus do VIH mediante violaci\u00f3ns. En resposta, o FPR de Paul Kagame deu un paso adiante nos seus esforzos para derrocar ao goberno xenocida. En xullo de 1994 consegu\u00edrono, expulsando aos xenocidas do poder e acabando cos asasinatos de tutsis. Crese que tam\u00e9n eles atacaron a civ\u00eds desarmados. Os c\u00e1lculos sobre o n\u00famero civ\u00eds hutus mortos en masacres de represalia por parte da FPR en Ruanda, van dende os 25.000 a m\u00e1is de 100.000.\nPresidente Kagame.\nPaul Kagame converteuse en presidente de Ruanda en marzo do 2000, despois de que Bizimungu fose deposto. Tres anos e medio despois, o 25 de agosto de 2003, ga\u00f1ou por esmagadora maior\u00eda nas primeiras elecci\u00f3ns nacionais dende que o seu goberno tomou o poder en 1994, entre informes dos observadores da Uni\u00f3n Europea que falaban de irregularidades e acoso aos partidos da oposici\u00f3n.\nKagame tende a quitar importancia ao elemento da s\u00faa orixe \u00e9tnica (el \u00e9 tutsi), defin\u00edndose sinxelamente como ruand\u00e9s. Os esc\u00e9pticos apuntan ao feito de que a maior parte dos membros do actual goberno de Ruanda son, como Kagame, tutsis que medraron en Uganda.\nKagame \u00e9 moi cr\u00edtico coas Naci\u00f3ns Unidas e o seu papel no xenocidio de 1994. En marzo de 2004, as cr\u00edticas que fixo a Francia polo seu papel no xenocidio ao non tomar medidas preventivas causou unha crise diplom\u00e1tica."}
{"id": "11496", "revid": "72012", "url": "https://gl.wikipedia.org/wiki?curid=11496", "title": "Malietoa Tanumafili II", "text": "Malietoa Tanumafili II, nado o 4 de xaneiro de 1913 e finado o 12 de maio de 2007 en Apia, foi monarca (\"O le Ao o le Malo\") de Samoa. Compartiu a xefatura do estado entre 1962 e 1963 con Tupua Tmasese, sendo logo el o \u00fanico xefe de estado, entre 1963 e 2007.\nTraxectoria.\nCursou estudos universitarios en Nova Zelandia. Foi membro do Consello de Goberno deste pa\u00eds e diplom\u00e1tico en Naci\u00f3ns Unidas, en 1962 accedeu \u00e1 Xefatura do Estado compartida de Samoa Occidental. Desde 1963, tras a morte do outro membro da xefatura, foi Xefe de Estado de Samoa en solitario at\u00e9 o seu falecemento. Morreu \u00e1s 8:20 pm do 11 de maio de 2007 no Hospital Nacional Tupua Tamasese Meaole, con 94 anos. De acordo coa Constituci\u00f3n samoana, a\u00ednda que foi Xefe de Estado vitalicio, o seu sucesor, Tuiatua Tupua Tamasese Efi, foi escolleito polo Parlamento e o seu mandato pasou a estar limitado a cinco anos reelexibles."}
{"id": "11502", "revid": "85894", "url": "https://gl.wikipedia.org/wiki?curid=11502", "title": "A Ponte, Arante, Ribadeo", "text": "A Ponte \u00e9 un lugar da parroquia de Arante, no concello lucense de Ribadeo na comarca da Mari\u00f1a Oriental. Segundo o IGE, en 2022 ti\u00f1a 4 habitantes (2 homes e 2 mulleres).\nHistoria.\nO lugar est\u00e1 constru\u00eddo en torno a unha ponte sobre o rego de Lexoso xusto antes de converxer o rego de Arante para formar o r\u00edo Grande. A base comunal \u00e9 tanto a ponte como a igrexa de Nosa Se\u00f1ora das Virtudes, datada no 1516 e onde se celebra a romar\u00eda das Cruces. Arredor deste lugar en 1809 desenvolveuse a batalla de Arante, no marco da guerra da independencia espa\u00f1ola.\nPatrimonio.\nNeste lugar est\u00e1 o santuario da Nosa Se\u00f1ora das Virtudes."}
{"id": "11520", "revid": "1888", "url": "https://gl.wikipedia.org/wiki?curid=11520", "title": "Augusto Casas", "text": "Augusto Mar\u00eda Casas Blanco, nado en Ourense o 25 de setembro de 1906 e finado en Barcelona o 22 de decembro de 1973, foi un avogado e escritor galego.\nTraxectoria.\nLicenciado en Dereito pola Universidade de Santiago de Compostela en 1926, marchou a Barcelona logo de aprobar \u00e1s oposici\u00f3ns ao Ministerio de Gobernaci\u00f3n e al\u00ed residiu toda a s\u00faa vida, a\u00ednda que despois da derrota da Rep\u00fablica exiliouse en Francia e estivo no campo de concentraci\u00f3n de Argel\u00e8s-sur-Mer. Foi membro do Seminario de Estudos Galegos e colaborou en \"C\u00e9ltiga\", \"El Despertar Gallego\", \"El Pueblo Gallego\", \"Vida Gallega\", \"El Pa\u00eds\", \"Eco de Galicia\" e outras revistas e xornais. En 1926 fundou, con Denys Fern\u00e1ndez, a revista \"Galaxia\". Comezou a escribir en castel\u00e1n pero tam\u00e9n ten moita obra en galego. \u00c9 autor do artigo \"Esquema da nova poes\u00eda galega\", publicado na revista \"N\u00f3s\" en 1935.\n\u00c9 irm\u00e1n do tam\u00e9n escritor \u00c1lvaro de las Casas."}
{"id": "11521", "revid": "89787", "url": "https://gl.wikipedia.org/wiki?curid=11521", "title": "Francisco Castro Veloso", "text": "Francisco Castro Veloso, nado en Vigo o 27 de outubro de 1966, \u00e9 un escritor e editor galego. En decembro de 2016 sucedeu como director a V\u00edctor Freixanes \u00e1 fronte da Editorial Galaxia, mais dimitiu do cargo en setembro de 2023.\nTraxectoria.\nEstudou Filosof\u00eda na Universidade de Santiago de Compostela. Traballa desde hai anos como cronista cultural en varios medios galegos, e na actualidade na Editorial Galaxia.\n\u00c9 autor do libro de relatos er\u00f3ticos \"Xeograf\u00edas\", de \"A canci\u00f3n do n\u00e1ufrago\", ambos de 2001, e do relato hist\u00f3rico \"Memorial do infortunio\". En 2004 publicou \"Xeraci\u00f3n perdida\", novela que trata o mundo das drogas, e \"Un bosque cheo de faias\", que ga\u00f1ou o Premio Frei Mart\u00edn Sarmiento. Recibiu en 2006 o Premio Blanco Amor de novela longa con \"Spam\", que publicou Galaxia.\nEn 2007 resultou ga\u00f1ador do Premio de Novela Manuel Garc\u00eda Barros, concedido polo Concello da Estrada, coa novela \"As palabras da n\u00e9boa\", publicado por Editorial Galaxia. No mesmo ano publicou \"O ceo dos afogados\" que foi finalista do premio Fundaci\u00f3n Caixa Galicia e que recibir\u00eda o Frei Mart\u00edn Sarmiento como mellor libro do ano.\nEn 2009 obtivo o Primeiro Acc\u00e9sit e Pluma de Prata no I Certame de Xornalismo de Opini\u00f3n Raimundo Garc\u00eda \u2018Borob\u00f3\u2019 polo seu artigo titulado \"Borob\u00f3 despedido\". Tam\u00e9n neste ano publicou na colecci\u00f3n \u00c1rbore de Galaxia a novela \"Cham\u00e1deme Simbad\" (Lista de Honra de IBBY 2012) e Premio Frei Mart\u00edn Sarmiento 2011, e ao ano seguinte, a novela xuvenil, \"O segredo de Marco Polo\".\nA finais do ano 2010 foi nomeado presidente de GALIX (Asociaci\u00f3n Galega do Libro Infantil e Xuvenil), cargo que desenvolveu ata finais de 2015. No ano 2011 publica unha novela para adultos titulada \"In Vino Veritas\".\nNo ano 2013, a s\u00faa novela \"O coraz\u00f3n da Branca de neve\" resultou ga\u00f1adora da 13\u00aa edici\u00f3n do Premio de Novela por Entregas de \"La Voz de Galicia\".\nEn 2014 publicou a novela \"Tes ata as 10\" e en 2016 \"Amor \u00e9 unha palabra coma outra calquera\".\nEn 2016 pasou a ocupar o cargo de director na Editorial Galaxia, sucedendo no posto a V\u00edctor F. Freixanes.\nEn 2020 \"Iridium\" foi inclu\u00edda no Cat\u00e1logo do Centro IBBY de Documentaci\u00f3n para Nenos con Dificultades Especiais (Outstanding Books).\nNo ver\u00e1n de 2023, e a ra\u00edz dunha entrevista publicada ao escritor Alberto Ramos no xornal Praza, onde se cuestionaban as pol\u00edticas administrativas da Editorial Galaxia, x\u00e9rase unha pol\u00e9mica en medios e redes sociais, que levaron \u00e1 dimisi\u00f3n de Francisco Castro como director da editorial o 18 de setembro dese ano."}
{"id": "11523", "revid": "89787", "url": "https://gl.wikipedia.org/wiki?curid=11523", "title": "Lugares de Ames", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ames"}
{"id": "11525", "revid": "54334", "url": "https://gl.wikipedia.org/wiki?curid=11525", "title": "Lugares de Aranga", "text": "Galicia \u2192 Parroquias de Galicia \u2192 Lugares de Galicia \u2192 Lugares de Aranga"}
{"id": "11530", "revid": "59564", "url": "https://gl.wikipedia.org/wiki?curid=11530", "title": "Xos\u00e9 Cerme\u00f1o", "text": "Xos\u00e9 Carlos Cerme\u00f1o Baraja, co\u00f1ecido como Xos\u00e9 Cerme\u00f1o, nado na Coru\u00f1a o 12 de maio de 1959, \u00e9 soci\u00f3logo, guionista, director e escritor galego.\nTraxectoria.\n\u00c9 licenciado en Sociolox\u00eda pola Universidade Complutense de Madrid.\nFoi xefe de comunicaci\u00f3n na Conseller\u00eda de Cultura e Deportes (1986-1990). Ten colaborado en \"La Voz de Galicia\", \"Faro de Vigo\", \"El Pa\u00eds\", \"El Correo Gallego, Claves\" e o primeiro editor da edici\u00f3n en galego de \"O Correo da Unesco\" (1990).\nComo dramaturgo \u00e9 autor de \"A meiga e a toupeira\" (1983), \"Ela chegou e dixo\" (1984), \"Almas perdidas\" (1987), \n\"Pedro e o lobo\" (1989)."}
{"id": "11531", "revid": "6", "url": "https://gl.wikipedia.org/wiki?curid=11531", "title": "Romar\u00eda das Cruces", "text": "A romar\u00eda das Cruces \u00e9 unha cerimonia relixiosa que se celebra na Ponte (Arante, Ribadeo) cada ano o luns de pentecoste (luns da semana anterior a Corpus Christi, sete semanas despois de Semana Santa).\nHistoria e caracter\u00edsticas.\nConmemora unha escaramuza contra os franceses en tempos da invasi\u00f3n napole\u00f3nica. O 29 de xaneiro de 1809 os veci\u00f1os das parroquias da zona loitaron contra os franceses capitaneados polo xeneral Fournier baixo a protecci\u00f3n de Nosa Se\u00f1ora das Virtudes. Nun primeiro momento a batalla libr\u00e1bana os veci\u00f1os de Covelas, Cedofeita, Arante, Sante, Vidal e A Valboa, pero ante a proximidade da derrota un emisario buscou axuda entre os veci\u00f1os de Ove. A s\u00faa chegada foi providencial e os veci\u00f1os derrotaron os invasores. Dende ese momento o luns de Pentecoste celebrase a romar\u00eda neste pequeno pobo. Nela d\u00e1nse cita sete pend\u00f3ns doutros tantos lugares da zona (parroquias de Ribadeo -Covelas, Cedofeita, Arante e Ove- e Trabada -Sante, Vidal e A Valboa-), que renden obediencia ante o pend\u00f3n principal, o mesmo que as cruces que os acompa\u00f1an. O acto principal vese completado co bandeo do pend\u00f3n da Ponte, seguido duna procesi\u00f3n arredor da igrexa da Virxe das Virtudes.\nOs actos in\u00edcianse \u00f3 mediod\u00eda, coa chegada da procesi\u00f3n das diversas parroquias coas respectivas cruces e pend\u00f3ns, un\u00edndose na ponte sobre o r\u00edo Grande. Pasan pola entrada da ermida e logo \u00e1 parte posterior do santuario. Al\u00ed sa\u00fadanse as delegaci\u00f3ns, coa inclinaci\u00f3n mutua dos pend\u00f3ns e cruces. despois do cal cel\u00e9brase unha procesi\u00f3n arredor do santuario tras da que hai o ritual dos pend\u00f3ns e cruces, co bandeo do pend\u00f3n principal.\nEn decembro de 2018 a romar\u00eda foi declarada festa de interese tur\u00edstico de Galicia polo Consello de Turismo de Galicia."}
{"id": "11533", "revid": "102241", "url": "https://gl.wikipedia.org/wiki?curid=11533", "title": "Lingua fenicia", "text": "A lingua fenicia era a lingua falada polos antigos fenicios. Formaba parte da rama noroccidental das linguas sem\u00edticas, conformando xunto co ugar\u00edtico, o hebreo, o amonita, o moabita e o edomita o subgrupo das linguas cananeas.\nEscrib\u00edase empregando o alfabeto fenicio, que est\u00e1 na base da maior\u00eda dos alfabetos actuais."}
{"id": "11534", "revid": "98629", "url": "https://gl.wikipedia.org/wiki?curid=11534", "title": "Cartago", "text": "Cartago (do fenicio \"Kart-Hadasht\", ou \"Qrthdst\", isto \u00e9 \u00abNova Cidade\u00bb, en \u00e1rabe \u0642\u0631\u0637\u0627\u062c (\"Qartax\") ) \u00e9 unha antiga cidade, orixinariamente unha colonia fenicia no norte en Tunisia, situada ao leste do Lago de Tunes, preto do centro de Tunes. Foi unha potencia do mundo antigo, disputando con Roma o control do mar Mediterr\u00e1neo. Desa disputa orixin\u00e1ronse as tres guerras p\u00fanicas, despois das cales Cartago foi destru\u00edda.\nA antiga capital p\u00fanica \u00e9 hoxe un barrio de Tunes e un sitio arqueol\u00f3xico e tur\u00edstico importante, sendo clasificado Patrimonio da Humanidade pola UNESCO en 1979.\nFundaci\u00f3n.\nExisten numerosas dataci\u00f3ns propostas polos historiadores cl\u00e1sicos sobre a data de fundaci\u00f3n de Cartago. A lenda cl\u00e1sica sobre a fundaci\u00f3n de Cartago di que foi a princesa Dido quen a fundou no ano 814 a. C. Mentres o consenso actual \u00e9 afirmar que a cidade foi fundada entre o 825 e o 820 a. de C. co nome de \"Qart Hada\u0161t\" \u2018cidade nova\u2019.\nTopograf\u00eda.\nCartago constru\u00eduse nun promontorio ba\u00f1ado polo mar ao norte e ao sur. A situaci\u00f3n da cidade f\u00edxoa dominar o comercio mar\u00edtimo do Mediterr\u00e1neo. Todos os buques que cruzaban o mar deb\u00edan pasar entre Sicilia e as costas de Tunisia, onde se constru\u00edu Cartago, d\u00e1ndolle gran poder e influencia. Dentro da cidade constru\u00edronse dous grandes portos artificiais, un para albergar a gran armada da cidade de 220 buques de guerra e outro para o comercio mercantil. Unha torre amurallada dominaba os dous portos. A cidade ti\u00f1a enormes muros macizos de 37 km. de lonxitude, m\u00e1is longos que os muros de cidades comparables. A maior\u00eda das murallas situ\u00e1ronse na costa, polo que poder\u00edan ser menos impresionante, xa que o control cartaxin\u00e9s do mar fac\u00eda dif\u00edcil un ataque desde esa direcci\u00f3n. Os 4 a 4\u00b48 km. do muro do istmo ao oeste foi verdadeiramente macizos e nunca foi asaltado. A cidade ti\u00f1a unha enorme necr\u00f3pole ou cemiterio, \u00e1rea relixiosa, mercados, casa consistorial, torres e un teatro, e dividiuse en catro \u00e1reas residenciais de igual tama\u00f1o co mesmo esquema. No medio da cidade atop\u00e1base unha cidadela elevada chamada Byrsa.\nCartago foi unha das cidades m\u00e1is grandes do per\u00edodo helen\u00edstico e foi unha das cidades m\u00e1is grandes da historia preindustrial. Mentres que no ano 14 d.C. Roma ti\u00f1a polo menos 750.000 habitantes e no s\u00e9culo seguinte alcanzou 1 mill\u00f3n, as cidades de Alexandr\u00eda e Antioqu\u00eda non ti\u00f1an m\u00e1is que uns poucos centos de miles ou menos. Segundo a historia non sempre fiable de Herodiano Cartago rivalizou con Alexandr\u00eda polo segundo lugar do imperio romano.\nNa cima do outeiro de Byrsa, no foro romano, escavouse unha zona residencial do \u00faltimo s\u00e9culo de existencia (principios do s\u00e9culo II a.C.) da cidade p\u00fanica polo arque\u00f3logo franc\u00e9s Serge Lancel. O barrio, coas s\u00faas casas, tendas e espazos privados, \u00e9 importante polo que revela sobre a vida coti\u00e1 al\u00ed hai m\u00e1is de 2100 anos. \nOs restos conserv\u00e1ronse baixo terrapl\u00e9ns, as subestructuras do posterior foro romano, cuxos pilotes de cimentaci\u00f3n salpican o distrito. Os bloques de viviendas est\u00e1n separados por unha cuadr\u00edcula de r\u00faas rectas ao redor de 6 m. de ancho, cunha calzada composta de arxila, escaleiras in situ compensan a pendente do outeiro. Este tipo de construci\u00f3n presup\u00f3n organizaci\u00f3n e vontade pol\u00edtica, e inspirou o nome do barrio, \"distrito de An\u00edbal\", refer\u00edndose ao lendario xeneral p\u00fanico ou sufete (c\u00f3nsul) no inicio do s\u00e9culo II a.C.\nO h\u00e1bitat \u00e9 t\u00edpico, incluso estereotipado. A r\u00faa era usada frecuentemente como escaparate/tenda, instal\u00e1ronse cisternas nos sotos para recoller auga para uso dom\u00e9stico, e un longo corredor no lado dereito de cada residencia conduc\u00eda a un patio que cont\u00e9n un sumidoiro, ao redor do cal poden atoparse outros elementos. Nalg\u00fans lugares, o chan est\u00e1 cuberto de mosaicos denominados pavimento de punica, \u00e1s veces usando un morteiro vermello caracter\u00edstico.\nO porto mercante de Cartago desenvolveuse, despois do asentamento da veci\u00f1a cidade p\u00fanica de \u00datica, en Tunicia. Finalmente, os territorios circundantes pux\u00e9ronse na \u00f3rbita dos centros urbanos p\u00fanicos, primeiro comercialmente, despois politicamente. Seguiu a xesti\u00f3n directa sobre o cultivo das terras veci\u00f1as por propietarios p\u00fanicos. Un traballo de 28 volumes sobre a agricultura escrito en Punico por Mag\u00f3n, un xeneral do ex\u00e9rcito xubilado (c. 300), trad\u00faxose ao lat\u00edn e m\u00e1is tarde ao grego. Perdeuse o orixinal e as d\u00faas traduci\u00f3ns, con todo, alg\u00fans dos textos de Mag\u00f3n sobreviviron noutras obras en lat\u00edn. Oliveiras (por exemplo, enxerto), \u00e1rbores froiteiras (granada, amendoeiras, figueiras, palmeiras), viticultura, abellas, gando, ovellas, aves, implementos e agronom\u00eda estaban entre os temas antigos que discutiu Mag\u00f3n. Tam\u00e9n, Mag\u00f3n aborda a arte do vinicultor (aqu\u00ed hai un tipo de xerez.\nOs problemas relacionados coa xesti\u00f3n do territorio rural tam\u00e9n revelan as caracter\u00edsticas subxacentes da sociedade p\u00fanica, a s\u00faa estrutura e a estratificaci\u00f3n social. Os traballadores contratados poder\u00edan ser considerados \"proletariado rural\", extra\u00eddos dos b\u00e9rberes locais. Non se sabe se os propietarios b\u00e9rberes permaneceron xunto \u00e1s explotaci\u00f3ns p\u00fanicas. Alg\u00fans b\u00e9rberes convert\u00e9ronse en aparceiros. Os escravos adquiridos para o traballo agr\u00edcola eran a mi\u00fado prisioneiros de guerra. Nas terras situadas f\u00f3ra do control pol\u00edtico p\u00fanico, os b\u00e9rberes independentes cultivaban grans e criaban cabalos nas s\u00faas terras. No entanto, dentro do dominio p\u00fanico que rodeaba a cidade-estado de Cartago, hab\u00eda divisi\u00f3ns \u00e9tnicas ademais das habituais distinci\u00f3ns case feudais entre se\u00f1or e campesi\u00f1o, ou mestre e servo. Esta inestabilidade inherente no campo chamou a atenci\u00f3n non desexada dos potenciais invasores. Con todo, durante longos per\u00edodos, Cartago conseguiu manexar estas dificultades sociais. \nAs moitas anforas con marcas p\u00fanicas posteriormente atopadas sobre os antigos asentamentos costeiros mediterr\u00e1neos testemu\u00f1an o comercio cartaxin\u00e9s de aceite de oliva e vi\u00f1o feitos localmente.. A produci\u00f3n agr\u00edcola de Cartago era altamente apreciada polos antigos, e rivalizou coa de Roma, xa que eran competidores, por exemplo, nas s\u00faas colleitas de olivas. Baixo o dominio romano, con todo, a produci\u00f3n de gran (trigo e cebada) para exportaci\u00f3n aumentou drasticamente en \"\u00c1frica\", con todo, estes m\u00e1is tarde caeron coa subida das exportaci\u00f3ns de grans do Exipto romano. Posteriormente, os oliveiros e os vi\u00f1edos foron restablecidos en torno a Cartago. Visitantes das varias rexi\u00f3ns que rodearon a cidade escribiron admirando os exuberantes xard\u00edns verdes, hortas, campos, canles de irrigaci\u00f3n, sebes (como l\u00edmites), as\u00ed como as moitas pr\u00f3speras cidades agr\u00edcolas situadas en toda a paisaxe rural. \nA \"paisaxe urbana\" de Cartago \u00e9 co\u00f1ecida en parte polos autores antigos, aumentado por escavaci\u00f3ns e enquisas realizados por arque\u00f3logos. O \"primeiro n\u00facleo urbano\" que data do s\u00e9culo -VII, na \u00e1rea de aproximadamente 10 hect\u00e1reas, aparentemente estaba situada en terras baixas ao longo da costa (ao norte dos portos posteriores). Como se confirmou nas escavaci\u00f3ns arqueol\u00f3xicas, Cartago foi unha \"creaci\u00f3n \"ex nihilo\"\", constru\u00edda sobre unha terra \"virxe\" e situada no que era ent\u00f3n o final dunha pen\u00ednsula. Aqu\u00ed entre os \"muros de ladrillo de barro e os pisos de barro batidos\" (recentemente descubertos) tam\u00e9n se atoparon extensos cemiterios, nas que apareceron restos como m\u00e1scaras de barro. \"Grazas a esta arqueolox\u00eda sepulcral sabemos m\u00e1is sobre o Cartago arcaico que sobre calquera outra cidade contempor\u00e1nea do Mediterr\u00e1neo occidental\". Xa no s\u00e9culo -VIII, establec\u00e9ronse operaci\u00f3ns de tinguido, evidentes a partir de cunchas esmagadas de murex (de onde se derivou a 'p\u00farpura fenicia'). Non obstante, s\u00f3 se pode conxeturar unha \"escasa imaxe\" da vida cultural dos primeiros pioneiros da cidade, e non moito sobre vivendas, monumentos ou defensas. O poeta romano Virxilio (70\u201319 a.C.) imaxinou a Cartago no inicio, cando o seu lendario personaxe Eneas chegou al\u00ed:\n\"Eneas atopou, onde \u00faltimamente quedaran cabanas, \nedificios marabillosos, pasarelas, cami\u00f1os empedrados, \ne ru\u00eddo de carros. Al\u00ed os Tirios \nestaban traballando duro: cursos de colocaci\u00f3n de muros, \narrastre de pedras para constru\u00edr a cidadela, \noutros escolleron os sitios de construci\u00f3n e araron\nun suco lim\u00edtrofe. Se estaban promulgando leis, \nelexian maxistrados e un senado sagrado. \nAqu\u00ed os homes dragaban portos, establec\u00e9ron\nas profundas bases dun teatro, \ne montaron enormes columnas ... \".\" \nOs dous portos internos [chamados en p\u00fanico 'cothon'] estaban localizados no sueste; un comercial e outro militar. As s\u00faas funci\u00f3ns reais non se co\u00f1ecen de todo, probablemente para a construci\u00f3n, o equipamento ou a reparaci\u00f3n de buques, quizais tam\u00e9n para cargar e descargar mercanc\u00edas. Exist\u00edan grandes fondeadieros ao norte e ao sur da cidade. Ao norte e oeste dos \"cothon\" atop\u00e1ronse varias \u00e1reas industriais, por exemplo, metalurxia e cer\u00e1mica (por exemplo, para fabricar \u00e1nforas), que poder\u00edan servir tanto \u00e1 cidade como aos buques ancorados ao sur da cidade.\nSobre a zona Byrsa, a cidadela cara ao norte, considerando a s\u00faa importancia noso co\u00f1ecemento \u00e9 escaso. As s\u00faas prominentes alturas foron o escenario dun combate feroz durante a destruci\u00f3n da cidade en 146 a.C. O Byrsa foi o sitio do Templo de Eshmun (o deus sanador), na parte superior dunha escaleira de sesenta pasos. Probablemente un templo de Tanit (a deusa ra\u00ed\u00f1a da cidade) estaba situado na costa de \"Byrsa menor\", cara ao leste, baixando cara ao mar. Tam\u00e9n estaban en Byrsa as casas m\u00e1is luxosas.\nAo sur da cidadela, preto do cothon (os portos interiores) atop\u00e1base o \"tophet\", un cemiterio especial e moi antigo, que cando comezou estaba f\u00f3ra dos l\u00edmites da cidade. Aqu\u00ed atop\u00e1base o \"Salammb\u00f4\", o \"Santuario de Tanit\", non un templo sen\u00f3n un recinto para colocar estelas de pedra. Estas eran na s\u00faa maior\u00eda curtas e rectas, talladas para fins funerarios. A presenza aqu\u00ed de esqueletos infant\u00eds pode indicar sacrificios infant\u00eds, como se afirma na Biblia, a\u00ednda que hai d\u00fabidas considerables entre os arque\u00f3logos sobre esta interpretaci\u00f3n e moitos o consideran simplemente un cemiterio dedicado aos beb\u00e9s. \nEntre a zona mari\u00f1eira \"cothon\" adicada ao o transporte mar\u00edtimo e as alturas de Byrsa situ\u00e1base a \"\u00e1gora\" [Grego: \"mercado\"], o mercado central da cidade-estado para os negocios e o comercio. A \"\u00e1gora\" tam\u00e9n era unha zona de prazas e prazas p\u00fablicas, onde a xente pod\u00eda reunirse oficialmente ou reunirse para facer festas. Foi o sitio de santuarios relixiosos, e a localizaci\u00f3n de calquera que fosen os principais edificios municipais de Cartago. Aqu\u00ed latexaba o coraz\u00f3n da vida c\u00edvica. Neste distrito de Cartago, probablemente, residian os gobernantes e o consello de anci\u00e1ns, se reunia o tribunal dos 104 e impart\u00edase xustiza en xu\u00edzos ao aire libre. \nOs primeiros barrios residenciais desenvolv\u00e9ronse arredor de Byrsa desde o sur ao nord\u00e9s. As casas normalmente estaban encaladas en branco na r\u00faa, pero dentro os patios estaban a ceo aberto. Neses barrios a construci\u00f3n en varios pisos converteuse en algo com\u00fan, algunhas ata de seis pisos de altura segundo un antigo autor grego. Varios planos de arquitectura de vivendas sa\u00edron \u00e1 luz en recentes escavaci\u00f3ns, as\u00ed como o dese\u00f1o xeral de varios bloques urbanos. Coloc\u00e1ron escaleiras de pedra nas r\u00faas, e planificouse o drenaxe, por exemplo, en forma de baleirado en lixiviaci\u00f3n no solo areoso. Ao longo da vertente sur de Byrsa situ\u00e1ronse non s\u00f3 boas casas antigas, sen\u00f3n tam\u00e9n moitos dos primeiros enterramentos, xustapostos en pequenas \u00e1reas, intercaladas coa vida coti\u00e1. \nOs talleres dos artes\u00e1nss situ\u00e1ronse na cidade ao norte e oeste dos portos. A localizaci\u00f3n de tres talleres metal\u00farxicos (deducido a partir da escoura de ferro e outros vestixios desta actividade) atop\u00e1ronse adxacentes aos portos navais e comerciais e outros dous subindo ao outeiro cara \u00e1 cidadela de Byrsa. Identific\u00e1ronse fornos de cer\u00e1mica, entre a \"agora\" e os portos, e m\u00e1is ao norte. As pezas de louza a mi\u00fado usaban modelos gregos. Unha tenda de fuller para preparar tecidos de la (para reducir e engrosar) estivo claramente situada m\u00e1is ao oeste e ao sur, polo bordo da cidade. Cartago tam\u00e9n produciu obxectos de raro refinamento. Durante os s\u00e9culos IV e III, as esculturas dos sarc\u00f3fagos convert\u00e9ronse en obras de arte. \"O grabado en bronce e a escultura en pedra alcanzaron o seu c\u00e9nit.\" \nRodeando a cidade de Cartago, hab\u00eda murallas \"de gran fortaleza\" que en certos lugares se elevaban por encima dos 13 m, con preto de 10 metros de grosor, segundo autores antigos. Ao oeste, constru\u00edronse tres muros paralelos. As murallas en total ti\u00f1an preto de 33 km para rodear a cidade. As alturas de Byrsa foron adicionalmente fortificadoas, esta \u00e1rea foi a \u00faltima en sucumbir aos romanos en 146 a. C.. Orixinalmente os romanos desembarcaron o seu ex\u00e9rcito na franxa de terra que se estend\u00eda cara ao sur da cidade.\nHistoria.\nA cidade desenvolveuse a partir dunha colonia Fenicia ata ser a capital do Imperio P\u00fanico que dominou o Mediterr\u00e1neo durante o primeiro milenio a. de C. A lendaria ra\u00ed\u00f1a Dido \u00e9 considerada como a fundadora da cidade, a\u00ednda que a s\u00faa historicidade foi cuestionada. Segundo as contas de Timeo de Taormina, comprou a unha tribo local a cantidade de terra que poder\u00eda ser cuberta pola pel dun boi. Cortando a pel en tiras, estableceu a s\u00faa reclamaci\u00f3n e fundou un imperio que se converter\u00eda, a trav\u00e9s das Guerras P\u00fanicas, na \u00fanica ameaza existencial para o Imperio Romano ata a chegada dos V\u00e1ndalos varios s\u00e9culos despois.\nA antiga cidade foi destru\u00edda pola Rep\u00fablica Romana na III Guerra P\u00fanica no 146 a. de C. e posteriormente volveuse a desenvolver como Cartago romana, que se converteu na cidade m\u00e1is grande do Imperio Romano na provincia de \u00c1frica. A cidade romana foi novamente ocupada pola conquista musulm\u00e1 do Magreb no 698. O lugar permaneceu deshabitado, a potencia rexional cambiou \u00e1 Medina de Tunes no per\u00edodo medieval, ata o inicio do s\u00e9culo XX, cando comezou a desenvolverse como un suburbio costeiro de Tunes, incorporado como municipio de Cartago en 1919.\nO sitio arqueol\u00f3xico foi estudado en 1830 polo c\u00f3nsul dan\u00e9s Christian Tuxen Falbe. As escavaci\u00f3ns realiz\u00e1ronse na segunda metade do s\u00e9culo XIX por Charles Ernest Beul\u00e9 e por Alfred Louis Delattre. O Museo Nacional de Cartago fundouno en 1875 o Cardeal Charles Lavigerie.\nAs escavaci\u00f3ns realizadas polos arque\u00f3logos franceses na d\u00e9cada de 1920 atraeron unha atenci\u00f3n extraordinaria debido \u00e1s probas que presentaron de sacrificios de nenos. A\u00ednda existe un gran desacordo entre os estudosos sobre a pr\u00e1ctica do sacrificio de nenos na antiga Cartago, Pescudas recentes indican que si se practicaba o sacrificio de nenos. O Museo Paleocristi\u00e1n de Cartago exhibiu as escavaci\u00f3ns baixo os auspicios da UNESCO desde 1975 ata 1984."}
{"id": "11535", "revid": "1131", "url": "https://gl.wikipedia.org/wiki?curid=11535", "title": "Xos\u00e9 Cid Cabido", "text": "Xos\u00e9 Cid Cabido, nado en Xunqueira de Amb\u00eda o 29 de decembro de 1959, \u00e9 un escritor e profesor galego.\nTraxectoria.\nFoi militante de ERGA e da AN-PG e un dos fundadores da organizaci\u00f3n asemblearia Galicia Ceibe-OLN. Pertenceu \u00e1 organizaci\u00f3n armada da esquerda independentista galega Loita Armada Revolucionaria e foi preso en setembro de 1980. Posteriormente foi indultado en 1983 tras unha petici\u00f3n \u00f3 goberno do PSOE.\nCursou estudos de Econ\u00f3micas e de Filolox\u00eda Hisp\u00e1nica na USC, e licenciouse en Filolox\u00eda Galega. Foi membro da redacci\u00f3n da revista \"Espiral\" a comezos dos anos oitenta e colaborador de \"A Nosa Terra\" nos anos noventa, traballou como redactor e guionista ocasional de programas da TVG como \"Sitio Distinto\" (1990-1991), ademais de en Edici\u00f3ns Xerais, como director da colecci\u00f3n Ferros. O 31 de maio de 2014 foi elixido en listas abertas como o portavoz de Anova - Irmandade Nacionalista en Vigo.\nEn xullo de 2018, converteuse en profesor de ensino medio de Lingua e Literatura galega por oposici\u00f3n."}
{"id": "11536", "revid": "1888", "url": "https://gl.wikipedia.org/wiki?curid=11536", "title": "Xos\u00e9 Conde Fern\u00e1ndez", "text": "Xos\u00e9 Conde Fern\u00e1ndez, nado na Barca de Barbantes (Cenlle) en 1918 e finado no Porri\u00f1o o 18 de xullo de 1990, foi un escritor e pintor galego.\nTraxectoria.\nEmigrou \u00e1 Arxentina en 1935, traballando de enfermeiro e asistindo polas noites \u00e1s clases de Lingua e Literatura na Facultade de Filosof\u00eda e Letras da Universidade de Buenos Aires, residindo al\u00ed ata 1980. Fundou a revista \"Mundo Gallego\" con Eliseo Alonso e Teodoro Campos.\nColaborou en xornais e revistas da colectividade galega na Arxentina e na prensa de Galicia (\"La Regi\u00f3n\" e \"La Hoja del Lunes\" de Ourense, onde mantivo secci\u00f3ns fixas)."}
{"id": "11537", "revid": "85894", "url": "https://gl.wikipedia.org/wiki?curid=11537", "title": "Xes\u00fas Conde Gonz\u00e1lez", "text": "Xes\u00fas Conde Gonz\u00e1lez, nado en Castrelos (Vigo) en 1906 ou 1909 e finado na mesma cidade, foi un carniceiro, escritor e debuxante galego.\nTraxectoria.\nCarniceiro de profesi\u00f3n, estudou debuxo na Escola Municipal de Artes e Oficios de Vigo e foi socio fundador da Sociedad Amigos del Arte de Vigo.\nIlustrou \"Geograf\u00eda del Reino de Galicia\". Colaborou en \"Galicia, revista do Centro Gallego de Bos Aires\" e \"Hispano-Brasileira\" de S\u00e3o Paulo; nos semanarios \"La R\u00e1faga\" e \"Galicia Social\" e nos xornais \"El Pueblo Gallego\" e \"Faro de Vigo\". En radio, traballou nas emisoras La Voz de Vigo, Radio Vigo e Radio Popular de Vigo.\nComo debuxante foi seguidor da escola de Alfonso Daniel Rodr\u00edguez Castelao."}
{"id": "11538", "revid": "8354", "url": "https://gl.wikipedia.org/wiki?curid=11538", "title": "Fradique de Menezes", "text": "Fradique de Menezes, nado en San Tom\u00e9 o 21 de marzo de 1942, \u00e9 un pol\u00edtico de San Tom\u00e9 e Pr\u00edncipe.\nTraxectoria.\nPresidente do seu pa\u00eds dende o 3 de setembro de 2001. O 16 de xullo de 2003 mentres visitaba oficialmente Nixeria, o xeneral Fernando Pereira deu un golpe de estado, pero Fradique foi restaurado o 23 de xullo. Foi derrotado por Manuel Pinto da Costa nas elecci\u00f3ns presidenciais de 2011."}
{"id": "11539", "revid": "23204", "url": "https://gl.wikipedia.org/wiki?curid=11539", "title": "Abdoulaye Wade", "text": "Abdoulaye Wade, nado o 29 de maio de 1926 en K\u00e9b\u00e9mer, foi o terceiro presidente do Senegal, no cargo dende 2000 at\u00e9 o 2012. \u00c9 tam\u00e9n o l\u00edder do Partido Democr\u00e1tico Senegal\u00e9s, unha formaci\u00f3n liberal que \u00e9 membro da Internacional Liberal.\nTraxectoria.\nBiograf\u00eda e carreira pol\u00edtica.\nWade, que \u00e9 doutor en Dereito e en Econom\u00eda, foi o eterno rival dos socialdem\u00f3cratas senegaleses, pois encabezou durante d\u00e9cadas a oposici\u00f3n ao Partido Socialista do Senegal.\nOs intentos de Wade por chegar \u00e1 presidencia do Senegal foron moitos, e tardou en conseguilo. En febreiro de 1978 participou na carreira presidencial contra o daquela presidente L\u00e9opold S\u00e9dar Senghor, obtendo un 17,38% dos sufraxios. En 1983, 1988 e 1993 perdeu tam\u00e9n os seus intentos contra o sucesor de S\u00e9dar Senghor, o tam\u00e9n socialista Abdou Diouf. En febreiro de 2000 volveu quedar por detr\u00e1s do candidato socialista, cun 31% dos sufraxios, pero Diouf tampouco acadara a maior\u00eda absoluta na primeira volta. Na segunda, Wade obtivo a vitoria cun extraordinario 58,49% dos votos, e foi investido presidente o 1 de abril de 2000.\nWade tivo que facer fronte inicialmente a un goberno de cohabitaci\u00f3n cos socialdem\u00f3cratas do Partido Socialista do Senegal, que mantivo a maior\u00eda na c\u00e1mara lexislativa ata a vitoria dos liberais nas parlamentarias de 2001. Foi o promotor da nova redacci\u00f3n constitucional, tam\u00e9n de 2001, onde se fixaba que a partir da fin do seu mandato, en 2007, as elecci\u00f3ns presidenciais ter\u00edan unha vixencia de cinco anos.\nNas elecci\u00f3ns presidenciais do 25 de febreiro de 2007, que foron precedidas de grandes tensi\u00f3ns e de peculiares movementos pol\u00edticos entre os candidatos da oposici\u00f3n (e particular, os de Idrissa Seck), Wade recibou un apoio maioritario na primeira volta cifrado nun 55,86%, o que fixo innecesaria unha segunda. O segundo candidato, o tam\u00e9n liberal Seck, non chegou ao 15% (14,93%), e por detr\u00e1s quedou o candidato dos socialdem\u00f3cratas, Ousmane Tanor Dieng, cun 13,57%.\nPero a maior das crises pol\u00edticas do Senegal ata o momento produciuse nas elecci\u00f3ns lexislativas do 3 de xu\u00f1o de 2007, cando os principais partidos da oposici\u00f3n, entre os que se contaba o Partido Socialista, boicotou os comicios. As raz\u00f3ns foron as d\u00fabidas sobre o proceso electoral das presidenciais e o resultado, que a coalici\u00f3n que respaldaba a Wade se fixo con 131 de 150 deputados, mentres que o resto foi para partidos minoritarios que non superaron en ning\u00fan caso os tres representantes. A participaci\u00f3n foi unicamente do 34,7%. Wade, logo da vitoria, nomeou como novo primeiro ministro a Cheikh Hadjibou Soumar\u00e9.\nFoi condecorado en 2005 co premio F\u00e9lix Houphou\u00ebt-Boigny, que concede a UNESCO.\nNas elecci\u00f3ns de 2012 obtivo a vitoria en primeira volta co 35% dos votos, mentres que o seu antigo aliado e l\u00edder da oposici\u00f3n Macky Sall obtivo o 24%. Na segunda volta realizada o 24 de marzo Sall resultou favorecido co 65% mentres que Wade s\u00f3 contou co 35%. Sall tomou posesi\u00f3n do goberno o 2 de abril."}
{"id": "11540", "revid": "22570", "url": "https://gl.wikipedia.org/wiki?curid=11540", "title": "Svetozar Marovi\u0107", "text": "Svetozar Marovi\u0107 (\u0421\u0432\u0435\u0442\u043e\u0437\u0430\u0440 \u041c\u0430\u0440\u043e\u0432\u0438\u045b), nado o 31 de marzo de 1955, foi o \u00fanico presidente de Serbia e Montenegro, dende o 7 de marzo de 2003 at\u00e9 o 3 de xu\u00f1o de 2006. Cofundador do partido Partido Democr\u00e1tico dos Socialistas de Montenegro."}
{"id": "11543", "revid": "83328", "url": "https://gl.wikipedia.org/wiki?curid=11543", "title": "Arima, Trinidad e Tobago", "text": "Arima \u00e9 unha cidade de Trinidad e Tobago. Situada no norte da illa Trinidad, proxima ao monte Aripo, ten 35.000 habitantes.\nFundouse en 1757 e nela as\u00e9ntase a \u00fanica comunidade ind\u00edxena do pa\u00eds, a Comunidade caribe de Santa Rosa, descendentes da poboaci\u00f3n amerindia orixinaria, trasladados \u00e1 cidade a fins do s\u00e9culo XVIII."}
{"id": "11547", "revid": "1131", "url": "https://gl.wikipedia.org/wiki?curid=11547", "title": "Daniel Cortez\u00f3n", "text": "Daniel Cortez\u00f3n \u00c1lvarez, nado en Ribadeo o 6 de febreiro de 1927 e finado en Lugo o 4 de outubro de 2009, foi un prol\u00edfico escritor galego, autodidacta, co\u00f1ecido de xeito principal pola s\u00faa produci\u00f3n teatral, fundamentalmente de car\u00e1cter hist\u00f3rico.\nTraxectoria.\nFillo de carabineiro, a guerra civil espa\u00f1ola obrigouno a fuxir a Francia coa s\u00faa familia. Volveu con 12 anos a Ribadeo, comezando de aprendiz nunha botica, onde traballou ata 1963. Comezou a s\u00faa formaci\u00f3n autodidacta. Con posterioridade traballou en Le\u00f3n e Madrid (de 1965 \u00e1 s\u00faa xubilaci\u00f3n), chegando a ser redactor xefe da revista \"Auxiliares de Farmacia\" e participando nos parladoiros do Caf\u00e9 Gij\u00f3n.\n\u00d3 seu retorno a Galicia residiu en Vigo e Ribadeo de xeito alternativo, onde foi pregoeiro da XIX Feira do Libro Galego (Ribadeo, 1988) e mantivo numerosos contactos no eido cultural, como a s\u00faa relaci\u00f3n coa Asociaci\u00f3n Cultural Francisco Lanza, ou a amizade con Ferm\u00edn Penzol e Juan Luis Vega Prada. Con anterioridade a este retorno xa destacara na labor cultural, m\u00e1is al\u00f3 do resalte como escritor participando en iniciativas como o padro\u00e1dego da Biblioteca El Viejo Pancho de Ribadeo, que para el foi unha fase de dedicaci\u00f3n a unha instituci\u00f3n \u00e1 que tanto lle deb\u00eda.\nPersoa serena, cunha ampla e rica cultura debida a unha autoformaci\u00f3n. Sirvan as frases seguintes de autodefinici\u00f3n do que foi a s\u00faa formaci\u00f3n: \u201cEu son absolutamente autodidacta. Apenas fun \u00e1 escola para aprender as primeiras letras. Da biblioteca de Ribadeo lin, ao longo de vinte e tantos anos, no mostrador da farmacia, os m\u00e1is de 3000 volumes cos que contaba\u201d.\nObra.\nOutros.\n\"Suso Pe\u00f1a: La Mirada M\u00e1gica\" (Publilar, 2006, ISBN 978-84-611-1666-9), por Daniel Cortez\u00f3n, Jaime Fern\u00e1ndez e Manuel L\u00f3pez. Confeccionado tras a morte de Suso Pe\u00f1a, coma homenaxe, recolle fotos, debuxos e banda dese\u00f1ada, con texto de Daniel Cortez\u00f3n.\nPublicou ademais diversos artigos en revistas de moi diverso estilo, como 'Sobor das condici\u00f3ns do asalto \u00e1 raz\u00f3n' (Cadernos Ribadenses, 1990).\nPremios e distinci\u00f3ns.\nFormou parte do Consello Asesor da revista \"Cadernos Ribadenses\".\nNo 2011 publicouse un libro homenaxe con m\u00e1is de 70 colaboraci\u00f3ns.\nNo ano 2003 comezouse a facer en Ribadeo unha mostra de teatro na s\u00faa honra."}
{"id": "11548", "revid": "1888", "url": "https://gl.wikipedia.org/wiki?curid=11548", "title": "Teolindo Corti\u00f1a", "text": "Teolindo Corti\u00f1a Toural, nado en Toldaos (O Incio) en 1884 e finado na mesma parroquia o 29 de maio de 1972, foi un sacerdote e escritor galego.\nTraxectoria.\nFoi p\u00e1rroco rural en Sirgal e despois en Penas, no concello de Monterroso, nas s\u00faas obras empregou o pseud\u00f3nimo de Ant\u00f3n de Sirgal. Foi cofundador e colaborou en \"El Eco del Ulla\", o peri\u00f3dico do agrarismo cat\u00f3lico editado nos anos vinte en Monterroso. A s\u00faa obra c\u00e9ntrase na loita contra o caciquismo e no apoio ao r\u00e9xime franquista con escasos m\u00e9ritos literarios, compens\u00e1ndoo co emprego dunha lingua popular moi rica."}
{"id": "11549", "revid": "1505", "url": "https://gl.wikipedia.org/wiki?curid=11549", "title": "Xos\u00e9 Mar\u00eda Costa", "text": "Xos\u00e9 Mar\u00eda Costa G\u00f3mez, nado en Chantada en 1951, \u00e9 un escritor e xornalista galego.\nTraxectoria.\nReside en Barcelona dende 1968, cidade onde cursou estudos de Dereito. Ten colaborado con traballos de cr\u00edtica literaria en diversos medios, como A Nosa Terra."}
{"id": "11550", "revid": "98629", "url": "https://gl.wikipedia.org/wiki?curid=11550", "title": "Xos\u00e9 Crecente Vega", "text": "Xos\u00e9 Ram\u00f3n Crecente Vega, nado en Outeiro (Castro de Rei) o 3 de xullo de 1896 e finado en Segovia o 21 de marzo de 1948, foi un escritor e sacerdote galego.\nTraxectoria.\nNaceu nunha familia labrega, e foi o segundo de seis irm\u00e1ns. Con catorce anos marchou ao Seminario de Mondo\u00f1edo, onde comezou os estudos de lat\u00edn da man de Xos\u00e9 Mar\u00eda Chao Garc\u00eda. Foi ordenado presb\u00edtero o 20 de decembro de 1919, en 1920 foi nomeado coadxutor de Santa Rita de Xuvia e San Xiao de Nar\u00f3n, e en 1923 foi nomeado p\u00e1rroco de Nar\u00f3n.\nEn 1931 rematou o Bacharelato en Ourense, e comezou a carreira de Filosof\u00eda e Letras na Universidade de Santiago de Compostela, remat\u00e1ndoa en Salamaca en 1935. ;archou a Madrid a continuar os seus estudos e facer oposici\u00f3ns \u00e1 c\u00e1tedra de lat\u00edn. Al\u00ed sorprendeuno a guerra civil espa\u00f1ola, e ao rematar o conflito foi nomeado profesor do Instituto Ramiro de Maeztu. En 1941 ga\u00f1ou por oposici\u00f3n unha bolsa no Instituto Antonio de Nebrija, co mandado de facer unha edici\u00f3n comentada das \"Elex\u00edas\" de Tibulo. Foi catedr\u00e1tico e Lat\u00edn no Instituto de Antequera e nun centro de ensino secundario de Segovia, do que foi nomeado director, cargo que desempe\u00f1ou at\u00e9 a s\u00faa morte en 1948.\nEn 1998 os seus restos foron trasladados ao cemiterio parroquial de Santa Mar\u00eda de Outeiro.\nObra.\n\u00c9 autor dun \u00fanico libro, \"Codeseira\", publicado en 1933, onde o tratamento da paisaxe ofrece resonancias cl\u00e1sicas. Seguiu a li\u00f1a iniciada por Antonio Noriega Varela, de car\u00e1cter ruralista que o enlazan co s\u00e9culo XIX, se ben incl\u00fae tam\u00e9n elementos vangardistas como o hilozo\u00edsmo.\nEn 1965 f\u00edxose unha segunda edici\u00f3n con pr\u00f3logo de Xos\u00e9 Trapero Pardo. En 1996, coincidindo co centenario do seu nacemento, foi publicado polo Seminario de Mondo\u00f1edo na revista \"Amencer\". En 1997 a Fundaci\u00f3n Caixa Galicia publicou \"Jos\u00e9 Crecente Vega, a poes\u00eda de Codeseira\", unha edici\u00f3n cr\u00edtica e estudo feitos por Ricardo Pol\u00edn e Luz Mar\u00eda Dur\u00e1n, traballo ga\u00f1ador do XI Premio Literario \u00c1nxel Fole. En 2003, o Centro Ram\u00f3n Pi\u00f1eiro publicou a obra po\u00e9tica que quedara in\u00e9dita, nun volume titulado \"Folla Bricia. Poes\u00eda galega completa\", nunha edici\u00f3n cr\u00edtica realizada por Ricardo Pol\u00edn que incl\u00fae tam\u00e9n os textos de \"Codeseira\".\nEn 2020 Espiral Maior publicou \"O mundo nun pu\u00f1o de remol,\" un volume que d\u00e1 a co\u00f1ecer ao p\u00fablico obra in\u00e9dita do poeta en edici\u00f3n de Ricardo Pol\u00edn e dese\u00f1o de Pepe Barro."}
{"id": "11551", "revid": "1888", "url": "https://gl.wikipedia.org/wiki?curid=11551", "title": "Celestino Lu\u00eds Crespo", "text": "Celestino Lu\u00eds Crespo Crespo, nado en Betanzos en 1913 e finado na mesma vila o 19 de febreiro de 1965, foi un mestre, xornalista e escritor galego.\nTraxectoria.\nEstudou o Bacharelato na Coru\u00f1a e ingresou na escola Normal de Maxisterio. Afiliouse a Falange Espa\u00f1ola o 4 de febreiro de 1934. Mobilizado durante a guerra, cando rematou foi mestre en Betanzos. Nos anos cincoenta foi mestre da escola graduada anexa \u00e1 Escola Normal de Santiago de Compostela. Integrouse na vida cultural da posguerra compostel\u00e1 formando parte do grupo dos \"Catorce de Osebe\", escritores, artistas e xornalistas en torno \u00e1 figura de Aquilino Iglesia Alvari\u00f1o. Foi o primeiro escritor que publicou un libro en galego en Galicia, \"Br\u00e9temas mari\u00f1\u00e1s\", trala guerra civil (1946). Escribiu d\u00faas obras m\u00e1is \"Estampas brigantinas\" e \"Agarimos\" que non chegaron a se publicar. Colaborou en \"La Voz de Galicia\", \"El Correo Gallego\" e \"La Noche\". Finou en Betanzos o 19 de febreiro de 1925.\nVida persoal.\nCasou con Mar\u00eda de los Remedios Garrido Salorio e foi pai de Jos\u00e9 Luis, Mar\u00eda del Carmen e Marcelino Crespo Garrido."}
{"id": "11552", "revid": "1888", "url": "https://gl.wikipedia.org/wiki?curid=11552", "title": "Xos\u00e9 Cribeiro", "text": "Xos\u00e9 Alexandre Cribeiro Rodr\u00edguez, nado en Pontevedra o 29 de setembro de 1936 e finado na mesma cidade o 2 de maio de 1995, foi un escritor galego.\nTraxectoria.\nFillo dos mestres P\u00edo Cribeiro Gonz\u00e1lez e Regina Rodr\u00edguez Bares, o pai fixo de bibliotecario no local que o Partido Galeguista ti\u00f1a en Pontevedra e sufriu represalias a\u00ednda que non chegou estar no c\u00e1rcere (foi suspendido de emprego e soldo varios anos). A familia trasladouse ao Morrazo e Xos\u00e9 fixo o bacharelato en Pontevedra e Mar\u00edn. Estudou Direcci\u00f3n no Instituto de Investigaci\u00f3ns e Experiencias Cinematogr\u00e1ficas de Madrid, onde formou parte do grupo Brais Pinto. En 1959 foi premiado nas Festas Minervais de Santiago. Nos anos 60 trasladouse a Vigo, fundou o Cine Club Vigo, colaborou na prensa e foi activo militante do PCE. No ano 1962 casou con Concepci\u00f3n de Unamuno Adarraga, neta do escritor e fil\u00f3sofo vasco Miguel de Unamuno. Traballou en TVE e foi unha tempada director do centro de TVE en Galicia, cargo do que dimitiu a consecuencia da pol\u00e9mica xerada arredor da retransmisi\u00f3n do enterro de Castelao en 1984."}
{"id": "11553", "revid": "89787", "url": "https://gl.wikipedia.org/wiki?curid=11553", "title": "C\u00e9sar Cunqueiro", "text": "C\u00e9sar Cunqueiro Gonz\u00e1lez-Seco, nado en Mondo\u00f1edo o 7 de setembro de 1941, \u00e9 un escritor galego.\nTraxectoria.\nFillo de \u00c1lvaro Cunqueiro, \u00e9 licenciado en Dereito pola Universidade de Santiago de Compostela (1962). En 1967 aprobou en Barcelona a oposici\u00f3n a notar\u00eda, traballou como tal en Pontevedra desde 1987 e trasladouse a Vigo en 2006.\nColabora en varias publicaci\u00f3ns sobre temas pol\u00edticos e literarios. Foi presidente do Ateneo de Vigo e da Asociaci\u00f3n Cultural de Vigo."}
{"id": "11554", "revid": "1131", "url": "https://gl.wikipedia.org/wiki?curid=11554", "title": "Manuel Cu\u00f1a Nov\u00e1s", "text": "Manuel Cu\u00f1a Nov\u00e1s, nado en Pontevedra o 1 de xu\u00f1o de 1924 e finado o 18 de maio de 1992 na mesma cidade, foi un escritor e pol\u00edtico galego, pertencente \u00e1 Promoci\u00f3n de enlace.\nTraxectoria.\nFillo dos mestres Manuel Cu\u00f1a e Sara Nov\u00e1s, pasou a infancia en Pontevedra, ata o per\u00edodo republicano, cando a s\u00faa familia se trasladou a Cidade Real, onde os sorprendeu a guerra civil. Coa fin da guerra o seu pai marchou \u00f3 exilio a Panam\u00e1, e a nai e os irm\u00e1ns volveron a Galiza.\nComezou a escribir poes\u00eda \u00f3 rematar a adolescencia, e colaborou en publicaci\u00f3ns como \"Sonata Gallega\", \"Finisterre\" e \"El Pueblo Gallego\". Nesa \u00e9poca estableceu amizade co poeta Virgilio N\u00f3voa Gil, \u00f3 que afastou da loucura. En 1950 ga\u00f1ou o premio de poes\u00eda na Festa das Letras de Barcelona co poema \"Treb\u00f3n perpetuo\", presentado co pseud\u00f3nimo de Jorge Casasbellas.\nEn 1951 viaxou a Francia, onde escoitou e aprendeu de Jean-Paul Sartre, Albert Camus, \u00c9dith Piaf, Paul \u00c9luard, e de acollidos como Friedrich H\u00f6lderlin, Rainer Maria Rilke ou Arthur Rimbaud.\nCasou con Josefina e tivo dous fillos, o poeta Jorge Cu\u00f1a Casasbellas e o militante anarcosindicalista Miguel Cu\u00f1a Casasbellas.\nAfiliado ao Partido Socialista Obrero Espa\u00f1ol, foi senador pola provincia de Pontevedra de 1982 \u00e1 s\u00faa morte en 1992."}
{"id": "11555", "revid": "1987", "url": "https://gl.wikipedia.org/wiki?curid=11555", "title": "James Michel", "text": "James Alix Michel, nado en Manitoba (Canad\u00e1) o 18 de agosto de 1944, \u00e9 un pol\u00edtico das Seychelles, presidente do seu pa\u00eds dende o 14 de abril de 2004. Anteriormente fora vicepresidente dende 1996."}
{"id": "11556", "revid": "25871", "url": "https://gl.wikipedia.org/wiki?curid=11556", "title": "Ahmad Tejan Kabbah", "text": "Ahmad Tejan Kabbah, nado o 16 de febreiro de 1932 e finado o 13 de marzo de 2014, foi presidente de Serra Leoa entre 1996 e 1997 e de novo dende 1998 ata 2007. Traballou no programa de desenvolvemento da ONU ata 1992. Boa parte do seu mandato estivo marcado pola cruenta guerra civil coa Fronte Revolucionaria Unida."}
{"id": "11558", "revid": "1576", "url": "https://gl.wikipedia.org/wiki?curid=11558", "title": "Lugares de Ares", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ares"}
{"id": "11560", "revid": "54334", "url": "https://gl.wikipedia.org/wiki?curid=11560", "title": "Lugares de Arteixo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Arteixo"}
{"id": "11562", "revid": "54334", "url": "https://gl.wikipedia.org/wiki?curid=11562", "title": "Lugares de Arz\u00faa", "text": "Galicia \u2192 Parroquias de Galicia \u2192 Lugares de Galicia \u2192 Lugares de Arz\u00faa"}
{"id": "11563", "revid": "197", "url": "https://gl.wikipedia.org/wiki?curid=11563", "title": "Lingua indoeuropea", "text": ""}
