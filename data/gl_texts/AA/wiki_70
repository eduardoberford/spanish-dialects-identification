{"id": "46207", "revid": "23204", "url": "https://gl.wikipedia.org/wiki?curid=46207", "title": "Sinan", "text": "Mimar Koca Sinan ibn Abd al-Mannan, Sinaneddin Yusuf ou Abdulmennan o\u011flu Sinan, co\u00f1ecido como Koca Mi'm\u00e2r Sin\u00e2n \u00c2\u011f\u00e2 ( [\"\u1e32oca Mi\u02bfm\u0101r Sin\u0101n \u0100\u0121\u0101\"]\u200e, lit., \u00abSinan Aga o Gran Arquitecto\u00bb) ou Mimar Sinan (, lit. en turco moderno, \u00abSinan o Arquitecto\u00bb); A\u011f\u0131rnas, Eyalet de Karaman (actual Turqu\u00eda), c. 1488/1490-Constantinopla, 17 de xullo de 1588, foi un arquitecto otom\u00e1n do s\u00e9culo XVI, contempor\u00e1neo de Vignola, Palladio, Michelangelo ou Juan de Herrera. Como arquitecto principal (turco: \"mimar\") e enxe\u00f1eiro civil dos sult\u00e1ns Suleiman o Magn\u00edfico, Selim II e Murad III, foi responsable da construci\u00f3n de m\u00e1is de 300 estruturas principais e outros proxectos m\u00e1is modestos, como escolas. Creador da arquitectura cl\u00e1sica otom\u00e1, que integra as tradici\u00f3ns orientais e as bizantinas, a s\u00faa calidade e influencia nos arquitectos musulm\u00e1ns da \u00e9poca e posteriores, \u00e9 comparable \u00e1 dos citados dentro do \u00e1mbito cristi\u00e1n. A influencia da s\u00faa visi\u00f3n da arquitectura chegou ata o Imperio Mogol coa construci\u00f3n por parte de Shah Jahan do Taj Mahal.\nFillo dun canteiro, recibiu unha educaci\u00f3n t\u00e9cnica e chegou a ser un exe\u00f1eiro militar. Ascendeu rapidamente primeiro a oficial e m\u00e1is adiante a comandante xan\u00edzaro, co t\u00edtulo honor\u00edfico de aga. Durante as campa\u00f1as cos xan\u00edzaros refinou as s\u00faas habilidades arquitect\u00f3nicas e de enxe\u00f1er\u00eda, chegando a ser un experto construtor de fortificaci\u00f3ns de todos os tipos, as\u00ed como de proxectos de infraestrutura militar, coma estradas, pontes e acuedutos. Cando ti\u00f1a aproximadamente cincuenta anos foi nomeado xefe dos arquitectos imperiais, aplicando as habilidades t\u00e9cnicas que adquirira no ex\u00e9rcito para a creaci\u00f3n de refinados edificios relixiosos e estruturas civ\u00eds de todas as clases. Permaneceu neste posto durante case cincuenta anos.\nA s\u00faa obra mestra \u00e9 a Mesquita de Selim en Edirne, a\u00ednda que a s\u00faa obra m\u00e1is famosa \u00e9 a Mesquita de Suleiman en Istambul. Dirixiu un amplo departamento gobernamental e adestrou a moitos disc\u00edpulos que foron posteriormente reco\u00f1ecidos, como Sedefkar Mehmed Agha, arquitecto da Mesquita Azul de Istambul, e Mimar Hayruddin que fixo a Ponte Vella de Mostar. Est\u00e1 considerado como o m\u00e1is grande arquitecto do per\u00edodo cl\u00e1sico da arquitectura otom\u00e1 e ten sido comparado con Michelangelo, o seu coet\u00e1neo europeo. Michelangelo e os seus planos para a Bas\u00edlica de San Pedro en Roma eran ben co\u00f1ecidos en Istambul desde que Leonardo da Vinci e el mesmo foran invitados, en 1502 e 1505 respectivamente, pola Sublime Porta para presentar planos para unha ponte abranguendo todo o Corno de Ouro. Os traballos de Mimar Sinan est\u00e1n entre os edificios m\u00e1is influentes da historia.\nTraxectoria.\nMocidade.\nMimar Koca Sinan, naceu o 15 de abril de 1489 na aldea de A\u011f\u0131rnas, preto da cidade de Kayseri (\"Cesarea\"), en Anatolia, nunha familia cristi\u00e1 greco-ortodoxa. Foi aprendiz de albanel e carpinteiro co seu pai. Na mocidade, en 1512, en virtude dun novo decreto dado na subida ao trono do sult\u00e1n Selim I \"Yavuz\", que desenvolv\u00eda o sistema de \u00ab \"dev\u015firme\" \u00bb, instaurado por Murat I, - un sistema de recrutamento de mozos cristi\u00e1ns, de entre oito e dezasete anos, que se convertesen ao islam e gardarlle fidelidade absoluta ao sult\u00e1n, calquera que fose a posici\u00f3n a que accedesen -, Sinan, a pesar de ser un tanto maior, \u00e9 levado a Istambul e enrolado no ex\u00e9rcito. Crese que foi nesta altura cando se iniciou na arte e na t\u00e9cnica de construci\u00f3n de armaz\u00f3ns.\nLogo dun per\u00edodo de rigorosa formaci\u00f3n, pasa da cabalar\u00eda aos corpos t\u00e9cnicos, participa en numerosas campa\u00f1as con Selim I e con Soliman I o Magn\u00edfico (1494-1566), e principia a constru\u00edr pontes e fortificaci\u00f3ns.\nParticipa na Guerra Santa e na vitoria en \u00c7aldiran (1514) sobre da dinast\u00eda xi\u00edta dos Persas Sefevidas, chegados ao poder en 1501, que permite a incorporaci\u00f3n do leste da Anatolia (Armenia; logo participa na expedici\u00f3n de Exipto, entre 1515-1517, no transcurso da cal os turcos esmagan os Mamelucos na batalla de Merdj Dabiq, preto de Alepo, en Siria. De volta en Istambul, entre no prestixioso \"Corpo dos xan\u00edzaros\" \u00bb (en turco \u00ab \"yeni\u00e7eri\" \u00bb significa \u00ab soldado novo \u00bb).\nNa \u00e9poca de Suleim\u00e1n, participa na expedici\u00f3n a Belgrado en 1521, e na de Rodas en 1526, obtendo a graduaci\u00f3n de oficial. Despois da batalla de Moh\u00e1cs en 1526, t\u00f3rnase xefe dos t\u00e9cnicos. A\u00ednda participar\u00e1 na expedici\u00f3n de Viena en 1529, na de Alema\u00f1a entre os anos 1529-1532 e nas de Iraq, de Bagdad e de Tabriz entre 1532-1535.\nA descuberta da arquitectura.\nComo militar que participou en numerosas expedici\u00f3ns por Europa e Asia tivo oportunidade de ver e estudar todo tipo de construci\u00f3ns e edificaci\u00f3ns e como xan\u00edzaro recibiu noci\u00f3ns de construci\u00f3n. As s\u00faas primeiras construci\u00f3ns son militares (pontes, estaleiros e fortificaci\u00f3ns), m\u00e1is logo dirixir\u00e1 a edificaci\u00f3n de inn\u00fameras mesquitas e outros edificios p\u00fablicos. \nEntre as primeiras obras civ\u00eds que constru\u00edu, deben citarse a Ponte Coban Mustafa Pach\u00e1, en Svilengrad, Bulgaria, e a mesquita H\u00fcsrev Pach\u00e1 (\"H\u00fcsrev Pa\u015fa Camii\") en Alepo, Siria, esta en 1536-1537.\nSinan inspirase a mi\u00fado, para trazar as s\u00faas mesquitas en Santa Sof\u00eda, a xoia bizantina, creando estruturas nas que a c\u00fapula central semellar\u00e1 lixeira e espazos interiores ba\u00f1ados de luminosidade. Utilizou sistemas capaces de apuntalar as construci\u00f3ns exteriormente para poder conservar o interior aberto. Con frecuencia constru\u00eda as s\u00faas mesquitas como parte dun complexo, comprendendo escolas, ba\u00f1os, un casa de acollemento e hospital.\nO arquitecto imperial.\nEn 1539, despois da morte do arquitecto Acem Ali, autor da mesquita Yavuz Selim (\"Yavuz Selim Camii\") en Istambul, Mimar Koca Sinan foi nomeado \u00ab mimarbasi \u00bb, xefe dos arquitectos imperiais, posto que conservar\u00e1 con tres sult\u00e1ns : Suleim\u00e1n o Magn\u00edfico, Selim II e Murad III. Cando este nomeamento, non era xa novo (50 anos), mais case lle quedar\u00edan outros cincuenta anos creativos, que conduciron a arquitectura turca as m\u00e1is altas cimeiras.\nA primeira mesquita erguida despois do nomeamento - a mesquita Haseki Sult\u00e1n (\"Haseki Sultan Camii\"), edificada en honra da esposa de Soliman, a sult\u00e1 Roxelana - conserva unha organizaci\u00f3n espacial moi tradicional, sen revelar innovaci\u00f3ns. Por contra, o proxecto seguinte, a mesquita Mihrimah (\"Mihrimah Camii\") (1540-1548) en Usk\u00fcdar, case sen soluci\u00f3n de continuidade coa anterior, representa un primeiro paso adiante, pois entre outras novedades, cont\u00e9n tres semic\u00fapulas rodeando a c\u00fapula principal.\nA Mesquita de Sehzade Mehmet.\nA continuaci\u00f3n, Sinan inicia o proxecto da Mesquita de Sehzade (\"\u015eehzade Mehmet Camii\") (1543-1548), ou \"do Principe Mehmet\", que commemora o predilecto de Suleim\u00e1n, v\u00edtima dos celos de Roxelana, que al\u00ed ten a s\u00faa tumba.\nEste templo consid\u00e9rase a primeira obra maior de Sinan. Foi levantada con vistas ao Mar de M\u00e1rmara e ao Corno de Ouro. Como a maior parte das mesquitas edificadas logo, a \u015eehzade est\u00e1 erguida sobre un plano cadrado e cuberto dunha c\u00fapula central, apoiada sobre catro pilastras e sostida por outras catro semic\u00fapulas e m\u00e1is outras menores subsidiarias. Como noutros casos \u00e9 o centro dun complexo de edificaci\u00f3ns.\n\u00c1 vista da s\u00faa estrutura, coidase que se inspira na mesquita iraqu\u00ed de Fatih Pach\u00e1 (\"Fatih Pa\u015fa Camii\") en Diyarbakir (hoxe no Sueste de Turqu\u00eda), constru\u00edda entre 1518-1522, que pos\u00fae tam\u00e9n unha gran c\u00fapula repousando sobre pesados piares que soste\u00f1en catro semic\u00fapulas. Presenta un acusado contraste entre o exterior, aparentemente descoidado, e o interior, exquisitamente decorado pero con sinxeleza.\nDesco\u00f1\u00e9cense as raz\u00f3ns polas cales Sinan, utilizou logo planos m\u00e1is achegados a Hagia Sophia fronte a estes m\u00e1is audaces empregados na \n\u015eehzade.\nA Mesquita de Suleiman.\nPara Suleiman o Magn\u00edfico, \"Sinan\" constru\u00edu, entre 1550 et 1557, a Mesquita de Suleiman (\"S\u00fcleymaniye Camii\") de Istambul, reputada polos poetas turcos como \u00ab o esplendor e a xoia \u00bb. Esta mesquita \u00ab selatin \u00bb (plural de \u00ab sultan \u00bb) - chamase as\u00ed as mesquitas con varios alminares s\u00f3 contru\u00eddas polo sult\u00e1n ou seus familiares - \u00e9 incontestabelmente un dos seus grandes acertos e a silueta da S\u00fcleymaniye, cos seus catro afiados alminares, cerchados de dez balc\u00f3ns (indicando que Suleim\u00e1n era o cuarto sult\u00e1n otom\u00e1n de Istambul e o d\u00e9cimo da dinast\u00eda otom\u00e1), domina o horizonte da ribeira occidental do Corno de Ouro. Sinan reiterou aqu\u00ed o sistema de sostemento que xa el mesmo empregara na mesquita Bayezid, (ou de Baiaceto). Sost\u00e9n a c\u00fapula por mrdio de semic\u00fapulas orientadas para o mihrab (ou parede que indica a direcci\u00f3n cara A Meca). As c\u00fapulas, como sempre descargan, de xeito harmonioso, dunhas en outras, os pulos das s\u00faas masas.\nA S\u00fcleymaniye e o seu complexo representan unha organizaci\u00f3n urbana estendida nunha ampla zona, englobando unha escola cor\u00e1nica (\"dar\u00fclkurra\"), un hospital, un ba\u00f1o p\u00fablico (\"hammam\"), un hospicio, seis colexioss de teolox\u00eda, almac\u00e9ns, e os mausoleos (\"t\u00fcrbe\") do sult\u00e1n Suleim\u00e1n e da s\u00faa esposa Roxelana (\"a sult\u00e1 H\u00fcrrem\"). Constit\u00fae o exemplo m\u00e1is significado das concepci\u00f3ns do urbanismo dos Turcos, que atrib\u00faen unha natureza social \u00e1s construci\u00f3ns relixiosas. Todos os artistas da \u00e9poca (como p. ex. Ahmet Karahisar e o seu disc\u00edpulo Hasan \u00c7elebi para as decoraci\u00f3ns caligr\u00e1ficas) contribuiran, e foi realizada tendo conta tanto do aspecto global como dos detalles.\nSinan, nesta obra, reinterpretou o estilo de Santa Sof\u00eda. Os sete anos que duraran os traballos, demostran o xenio do arquitecto no dominio da organizaci\u00f3n tanto como no da arquitectura. O caderno de contabilidade da edificaci\u00f3n, que ilustra a \u00e9poca, ten chegado ata n\u00f3s, e d\u00e1 preciosas indicaci\u00f3ns sobre dos m\u00e9todos de traballo do arquitecto.\nA Mesquita de R\u00fcstem Pach\u00e1.\nEntre 1560 e 1564, ergue para o Gran Visir R\u00fcstem Pach\u00e1, xenro de Suleim\u00e1n o Magn\u00edfico a Mesquita de R\u00fcstem Pach\u00e1 (\"R\u00fcstem Pa\u015fa Camii\"), tam\u00e9n en Istambul, no barrio de Emin\u00f6n\u00fc . \u00c9 pequena e est\u00e1 soberbamente proporcionada. \u00c9 a\u00ednda unha obra excepcional, unha xoi\u00f1a da arte otom\u00e1. Achase por encima dunha arcada de almac\u00e9ns, coma un cantil sobre r\u00faas bordeadas de caravanserrallos, con construci\u00f3ns que talvez remonten \u00e1 \u00e9poca bizantina. O plano \u00e9 cl\u00e1sico: forma rectangular, c\u00fapula central apoiada sobre catro semic\u00fapulas e cinco c\u00fapulas menores. Estupendos azulexos de Iznik (a antiga Nicea) recobren os interiores do templo.\nUnha recente restauraci\u00f3n resaltou o seu valor, mais o terremoto de 1999 danou as s\u00faas cupuli\u00f1as.\nA Mesquita de Atik Valide.\nSinan creou tam\u00e9n un complexo (\"K\u00fclliyesi\"), en torno dunha mesquita para Nurbanu Valide Sult\u00e1n, a esposa veneciana de Selim II e mai de Murad III (1574-1595). A Mesquita de Atik Valide (\"Atik Valide Camii\") ou mesquita da sult\u00e1-mai, foi constru\u00edda entre 1570 e 1579, no barrio de \u00dcsk\u00fcdar, na parte asi\u00e1tica de Constantinopla. O extenso complexo, m\u00e1is unha vez, pon de relevo o papel social do templo entre os otom\u00e1ns, como lugar non s\u00f3 de oraci\u00f3n, sen\u00f3n tam\u00e9n de vida. A mesquita, no centro, chegou ata n\u00f3s en tres etapas construtivas.\nA decoraci\u00f3n m\u00e1is significativa est\u00e1 no interior do santuario. Son pinturas especialmente motivos florais, plasmados en paneis murais, cubertos de azulexos de porcelana decorados, principalmente cerca do p\u00falpito (\"minbar\"). Como noutros casos, o mihrab, a parede cara a Meca, que orienta os pregos, est\u00e1 decorado con cer\u00e1mica de Iznik (Nicea). A porta e as contraventanas da sala de oraci\u00f3ns est\u00e1n ornamentados con incrustaci\u00f3ns de marfil e n\u00e1car.\nA Mesquita de Selim en Edirne.\nSanta Sof\u00eda, constru\u00edda polos \u00ab infieis \u00bb constitu\u00eda a teima dos arquitectos musulm\u00e1ns. A idade de 80 anos, entre 1569 e 1574, Sinan contru\u00edu para Selim II a Mesquita de Selim (\"Selimiye Camii\"), en Edirne (Andrin\u00f3pole). Por primeira vez, superabanse as dimensi\u00f3ns de Santa Sof\u00eda.\nNesta edificaci\u00f3n, que o mesmo arquitecto coidaba como a obra do seu per\u00edodo de mestrado, puxo en pr\u00e1ctica o principio da c\u00fapula sobre plano octogonal, problema que xa tentara resolver na mesquita de R\u00fcstem Pach\u00e1. Sinan ergue aqu\u00ed a c\u00fapula maior \u2014cun di\u00e1metro de 31 metros\u2014 de todas as que executara. Est\u00e1 sostida por oito piares, e merc\u00e9 ao espazo que recobre, d\u00e1 impresi\u00f3n de que o interior do templo \u00e9 maior do que \u00e9 na realidade. A c\u00fapula determina as\u00ed mesmo a visi\u00f3n das li\u00f1as principais da fachada externa do santuario. O resto das construci\u00f3ns do complexo est\u00e1n detr\u00e1s da mesquita. Os catro alminares reclaman a atenci\u00f3n desde o primeiro momento. Estes minaretes, de aspecto elegante, foron instalados nas catro esquinas da plataforma cadrada sobre da cal se eleva a mesquita. Nesta obra, Sinan mostra o seu xenio, que non s\u00f3 v\u00eda, sen\u00f3n que era capaz de interpretar a herdanza recibida da Anatolia, \u00fanica no mundo. Esta mesquita, a\u00ednda cando non \u00e9 a s\u00faa derradeira obra, est\u00e1 considerada, con xustos t\u00edtulos, como unha obra mestra que culmina a s\u00edntese da arquitectura turco-otom\u00e1 da \u00e9poca cl\u00e1sica. Fixa, por as\u00ed dicilo as regras dese per\u00edodo, pola s\u00faa estrutura, o tratamento do espazo, as s\u00faas proporci\u00f3ns e a s\u00faa ornamentaci\u00f3n.\nA Mesquita de Sokollu Mehmet Pach\u00e1.\nDas tres mesquitas constru\u00eddas por Sinan en Istambul na honra do Gran Visir, a m\u00e1is importante (\"Sokullu Mehmet Pacha Camii\") \u00e9 a que edificou entre 1572 e 1577 na veci\u00f1anza de Kad\u0131rga, preto da mesquita Azul (\"Sultanahmet Camii\").\nFoi levantada sobre as ru\u00ednas dunha igrexa bizantina, Haghia Anastasia, da que se reutilizar\u00e1n os materiais. A nova mesquita \u00e9 c\u00e9lebre polas fermosas porcelanas azuis, que cobren os piares arredor da b\u00f3veda, os contornos das xanelas e o mihrab, mais que non obnubilan a beleza arqitect\u00f3nica. No interior, o visitante non pode sen\u00f3n quedar sobrecollido de admiraci\u00f3n diante dos azuis, verdes, p\u00farpuras e vermellos dos elegantes dese\u00f1os dos azulexos de Iznik e as pinturas mostrando caraveis e crisantemos, e m\u00e1is os vitrais pol\u00edcromos. Como noutras obras, e seguindo o modelo de Santa Sof\u00eda, a c\u00fapula central vai sostida por semic\u00fapulas.\nDo mesmo xeito, ademais do templo, hai un complexo arredor, inclu\u00edndo un convento de derviches. O patio, ao que se accede por un pequeno t\u00fanel, est\u00e1 rodeado de p\u00f3rticos con 30 c\u00fapulas, sostidas, na maior parte, por columnas bizantinas reaproveitadas.\nO K\u0131rk\u00e7e\u015fme.\nSinan non s\u00f3 constru\u00edu mesquitas. En 1553, foille encargada a resoluci\u00f3n do problema de abastecemento de auga \u00e1 capital. Examinou todos os acuedutos antigos, e buscou novas fontes. Os traballos de construci\u00f3n de novas instalaci\u00f3ns foron iniciados en 1554 e terminados en 1560. Para iso, realizou unha rede de cuarenta fontes, que denominou \u00ab K\u0131rk\u00e7e\u015fme \u00bb, cunha lonxitude de m\u00e1is de 50\u00a0km, para cuxa subministraci\u00f3n debeu constru\u00edr diques fluviais, t\u00faneis, canles e dous acuedutos: os de Uzunkemer e Egrikemer, preto de Istambul. Este proxecto a por do dominio da auga era tan importante a ollos de Suleim\u00e1n, que fixo un desembolso de 43 mill\u00f3ns en moeda de prata, case equivalente ao que gastara (53 mill\u00f3ns) no complexo de S\u00fcleymaniye.\nO construtor de pontes.\nMimar Sinan outorgou tanta importancia \u00e1s s\u00faas pontes como ao resto dos traballos. Estaba orgulloso da ponte de \u00ab B\u00fcy\u00fck\u00e7ekmece \u00bb, dun longor de 635,5 metross, e que \u00e9 tan perfecto como s\u00f3lido. Foi el tam\u00e9n o que botou sobre o r\u00edo Cekme\u00e7e, os vinte e oito arcos da ponte da v\u00eda imperial que une Edirne con Istambul. Tam\u00e9n levantou, entre 1577 e 1578 a Ponte de Vi\u0161egrad sobre o r\u00edo Drina, en Bosnia-Hercegovina, nos Balc\u00e1ns.\n\u00daltimos anos.\nEn 1580, edifica a mesquita Chemchi Pach\u00e1 (\"Chemchi Pa\u015fa Camii\") en Usk\u00fcdar, na beira asi\u00e1tica do B\u00f3sforo.\nEn 1584, a sultana Nur-u Banu, esposa de Selim II e mai de Murad III, fai constru\u00edr en Istambul, seguindo trazas de Mimar Sinan, uns ba\u00f1os p\u00fablicos, o hammam de \u00c7emberlitas, reputado como unha das obras m\u00e1is importantes da arquitectura otom\u00e1 do s\u00e9culo XVI.\nEn 1586, \u00e1 respeit\u00e1bel idade de 97 ans, emprende a\u00ednda a construci\u00f3n das s\u00faas d\u00faas \u00faltimas mesquitas: Mesih Mehmet Pach\u00e1 (\"Mesih Mehmet Pa\u015fa Camii\") e Molla Tchelebi (\"Molla Tchelebi Camii\") en Findikli, que non poder\u00e1 ver acabadas.\nEn total, no percurso da s\u00faa dilatada carreira, Sinan e o seu equipo executaran 350 construci\u00f3ns : \nA pesar da extensi\u00f3n excepcional da s\u00faa vida profesional, \u00e9 dif\u00edcil pretender que todas estas obras fosen planificadas e realizadas por Sinan persoalmente. Unha parte delas, das que a maior\u00eda se encontran en Istambul, foran realizadas polos seus disc\u00edpulos ou por organizaci\u00f3ns de arquitectos que estaban vencelladas a el, e el contentar\u00edase con supervisar a concepci\u00f3n da obra e os traballos. Por outra banda, na listaxe van inclu\u00eddas as restauraci\u00f3ns nas que participara.\nSinan viviu durante a \u00e9poca que constitu\u00edu a idade de ouro do Estado otom\u00e1n. Foi arquitecto-xefe con tres soberanos: Suleim\u00e1n I o Magn\u00edfico, Selim II e Murad III. Tivo un papel considerable na concepci\u00f3n e execuci\u00f3n de numerosas obras arquitect\u00f3nicas que simbolizaron o poder\u00edo do Imperio. O estudo da s\u00faa vida revela a historia dun verdadeiro creador, xamais satisfeito coas s\u00faas realizaci\u00f3ns, constantemente en busca de ideas novas e tentando p\u00f3r a punto dispositivos innovadores. A s\u00faa influencia continuou sentindose moito tempo despois da s\u00faa morte, e en todas as \u00e9pocas se reco\u00f1eceu a s\u00faa importancia.\nMimar Sinan faleceu case centenario, o 17 de xullo de 1588 en Istambul. Foi inhumado nun \u00e1ngulo do norte da mesquita S\u00fclimaniye, na proximidade dos mausoleos de Suleim\u00e1n e da s\u00faa esposa H\u00fcrrem, m\u00e1is co\u00f1ecida por Roxelana."}
{"id": "46208", "revid": "1576", "url": "https://gl.wikipedia.org/wiki?curid=46208", "title": "Caixa do correo", "text": "Unha caixa do correo \u00e9 unha caixa cunha fenda onde se deposita o correo para que se curse a destino, normalmente o seu dese\u00f1o e colocaci\u00f3n \u00e9 competencia da autoridade postal de cada pa\u00eds, en Espa\u00f1a son de cor amarela. Tam\u00e9n se denomina caixa do correo \u00e1s caixas que se colocan nos edificios para os veci\u00f1os recolleren o seu correo, na maior\u00eda dos pa\u00edses para que as caixas do correo dun edificio novo poidan recibir te\u00f1en que recibir autorizaci\u00f3n do xefe de repartimento local.\nA primeira caixa do correo instalouse no pazo do Dux de Venecia e recib\u00eda o nome de \"buco\" (burato) pero non ti\u00f1a a funci\u00f3n de distribu\u00edr correo xa que nel se recoll\u00edan queixas ou suxesti\u00f3ns. Nalgunhas cidades alem\u00e1s instal\u00e1ronse caixas do correo a fins do s\u00e9culo XVI pero foi en Francia onde se popularizou ao mandar o rei Lu\u00eds XIV en 1653 instalar 15 caixas en diferentes lugares de Par\u00eds para recoller o correo."}
{"id": "46209", "revid": "2445", "url": "https://gl.wikipedia.org/wiki?curid=46209", "title": "Unidades de masa at\u00f3mica", "text": ""}
{"id": "46212", "revid": "1131", "url": "https://gl.wikipedia.org/wiki?curid=46212", "title": "Jelgava", "text": "Jelgava (alem\u00e1n: Mitau; lituano: Mintauja; ruso: \u0415\u043b\u0433\u0430\u0432\u0430 / \u041c\u0438\u0442\u0430\u0432\u0430) \u00e9 unha cidade de 66.087 habitantes (2006) situada no centro de Letonia a 41 quil\u00f3metros \u00f3 suroeste de Riga."}
{"id": "46213", "revid": "23204", "url": "https://gl.wikipedia.org/wiki?curid=46213", "title": "Mikoyan-Gurevich MiG-3", "text": "O Mikoyan-Gurevich MiG-3 foi un caza sovi\u00e9tico da segunda guerra mundial. Foi desenvolvido a partir do MiG-1, pero tivo moitas modificaci\u00f3ns co obxectivo de mellorar o seu goberno. Realizou o seu primeiro voo o 29 de outubro de 1940 e entrou en servizo a mediados de 1941. Produciuse en gran cantidade durante o ano 1941 chegando ao n\u00famero de 3.322 exemplares. Debido ao seu mal comportamento foron relegados a tarefas secundarias a partir de 1942."}
{"id": "46214", "revid": "89787", "url": "https://gl.wikipedia.org/wiki?curid=46214", "title": "J\u016brmala", "text": "J\u016brmala , significa \"litoral\" ou \"praia\", \u00e9 unha cidade aut\u00f3noma de Letonia situada a 25 Km ao NE da capital do pa\u00eds, Riga. Forma unha faixa costeira de 32 Km de longo e 3 Km de ancho situada entre o Golfo de Riga e o r\u00edo Lielupe.\nAs praias de J\u016brmala son famosas pola s\u00faa area de cuarzo branco e o \u00e1mbar.\nA cidade de J\u016brmala componse dunha serie de pequenos centros tur\u00edsticos. De oeste a leste, son: Kemeri, Jaunkemeri, Verso, Kauguri, Vaivari, Asari, Melluzi, Pumpuri, Jaundubulti, Dubulti, Majori, Dzintari, Bulduri e Lielupe.\nA cidade \u00e9 unha das d\u00faas residencias do presidente da Rep\u00fablica de Letonia, a casa-museo de John Rainis e a s\u00faa esposa, a poetisa Aspasia.\nNa sala de concertos \"Dzintari\" anualmente cel\u00e9brase o Music Festival KVN e a competici\u00f3n internacional de mozos cantantes \"New Wave\", o festival \"Jurmalina\" habla \"Anshlag \"e outros concertos e festivais.\nOs visitantes poden acceder a J\u016brmala dende Riga en tren de proximidades (30 min) ou por estrada en coche (20 min). Dende 2008 J\u016brmala e o aeroporto de Riga est\u00e1n conectados cun servizo de autob\u00fas. Os visitantes con veh\u00edculos privados deben pagar 1 LVL por cada d\u00eda que pasen en J\u016brmala.\nHistoria.\nNa \u00e9poca do bispo Albrecht (1165-1229) a pen\u00ednsula de J\u016brmala estaba cuberta por fragas. O Duque Jacob ti\u00f1a os seus propios plans para Lielupe, quer\u00eda constru\u00edr un canal que conectase co mar en Lielupe Sloka, para facilitar o desprazamento en buques na capital Mitau. O proxecto quedou sen concretarse.\nO primeiro lugar para o ba\u00f1o organizouse en Dubulti. Outra parte antiga de J\u00fcrmala \u00e9 Sloka, recibiu o status de colonia en 1785, e de cidade en 1878. Sloka creceu pola f\u00e1brica de papel que funcionou dende 1896 a 1990.\nA zona que agora comprende a cidade de J\u016brmala era antes parte de Riga, era co\u00f1ecida como R\u012bgas-J\u016brmala. Algunhas partes da zona, como Sloka e Kemeri, co\u00f1\u00e9cense como balnearios dende hai s\u00e9culos. J\u016brmala en alem\u00e1n era chamada Riga-Strand, a \"Praia de Riga\".\nJ\u016brmala ti\u00f1a sona como destino de spa dende finais do s\u00e9culo XVIII. Os terratenentes ricos comezaron a tradici\u00f3n de relax na praia, e os oficiais do ex\u00e9rcito ruso \u00edan descansar al\u00ed despois das guerras napole\u00f3nicas, regresando m\u00e1is tarde cas s\u00faas familias. O m\u00e1ximo desenvolvemento da zona de J\u016brmala foi coa apertura da li\u00f1a de ferrocarril Riga-Tukums en 1877 (a\u00ednda pasa por J\u016brmala) o que deu un grande impulso ao n\u00famero de visitantes, e polo tanto un impulso ao desenvolvemento da cidade coma un complexo tur\u00edstico. J\u016brmala tam\u00e9n ga\u00f1ou unha reputaci\u00f3n como sanatorio. A brisa mari\u00f1a, o arrecende dos pinos, as fontes de auga mineral, e a praia de arena axudou a crear sanatorios na cidade.\nNa \u00e9poca sovi\u00e9tica, durante a ocupaci\u00f3n de Letonia despois da segunda guerra mundial, J\u016brmala era un destino popular entre os funcionarios do partido comunista debido a s\u00faa proximidade a Moscova das s\u00faas praias, sanatorios e ao bo clima no ver\u00e1n. As vacaci\u00f3ns pagadas eran recompensas para membros dos sindicatos m\u00e1is importantes. Converteuse nun dos destinos tur\u00edsticos m\u00e1is populares de toda a Uni\u00f3n Sovi\u00e9tica. Os balnearios ofrec\u00edan instalaci\u00f3ns de ba\u00f1os de barro, terapia a cabalo e sendeirismo polos bosques. En verano hab\u00eda moitos concertos.\nJ\u016brmala pasou a ser oficialmente cidade en 1959. A li\u00f1a ferroviaria electrificouse e na actualidade hai servizo de tren regular a Riga.\nMentres Riga vai avanzando rapidamente para atraer a un n\u00famero crecente de turistas occidentais, J\u016brmala quedou atr\u00e1s, desco\u00f1ecida. Os rusos est\u00e1n agora suxeitos a estritos requisitos de visado. Importantes grupos tur\u00edsticos europeos te\u00f1en unha dura tarefa que facer na s\u00faa promoci\u00f3n. Durante os \u00faltimos anos J\u016brmala comezou a recuperarse. Moitas celebridades rusas, homes de negocios de \u00e9xito decid\u00edronse pola compra de casas preto da praia como segunda residencia e lugar de vacaci\u00f3ns no ver\u00e1n, fanse festivais e outras actividades para atraer a m\u00e1is e m\u00e1is xente \u00e1 cidade cada ver\u00e1n. J\u016brmala case acadou a popularidade que ti\u00f1a coa elite sovi\u00e9tica.\nPraia.\nOs 32 Km da costa son praias de areas finas e brancas composta de cuarzo. Durante as tormentas \u00e1 costa chegan anacos de \u00e1mbar e moitas cunchas. A finais de xaneiro e principios de febreiro, o Golfo de Riga polo xeral conx\u00e9lase, na praia a mi\u00fado f\u00f3rmanse grandes monta\u00f1as glaciais que atraen a gran cantidade de espectadores.\nA profundidade media no Golfo \u00e9 de 26 m, o punto m\u00e1is fondo \u00e9 de 60 m. Ao longo da costa, a auga \u00e9 pouco profunda. O fondo est\u00e1 cuberto na maior parte de area. O vento forte do oeste, trae \u00e1 costa auga quente, as\u00ed como ondas de ata 5 metros. A salinidade na ba\u00eda \u00e9 inferior \u00e1 metade do Mar B\u00e1ltico. As dunas costeiras separan a praia do cinto forestal que vai paralelo \u00e1 costa, ata unha elevaci\u00f3n de 17 m.\nDemograf\u00eda.\nA 1 de xaneiro de 2011, a poboaci\u00f3n da cidade era de 56.060 persoas.\nCidades irmandadas.\nJ\u016brmala est\u00e1 irmandada con:"}
{"id": "46215", "revid": "85894", "url": "https://gl.wikipedia.org/wiki?curid=46215", "title": "R\u0113zekne", "text": "R\u0113zekne (latgali\u00e1n: \"R\u0113zne\", ruso \u0420\u0435\u0437\u0435\u043a\u043d\u0435, alem\u00e1n: \"Rositten\", estoniano: \"R\u00e4isaku\", polaco: \"Rze\u017cyca\") \u00e9 unha cidade de r\u00e9xime aut\u00f3nomo de Letonia, situada a 242 quil\u00f3metros \u00f3 leste de Riga."}
{"id": "46216", "revid": "301157", "url": "https://gl.wikipedia.org/wiki?curid=46216", "title": "Rezekne", "text": ""}
{"id": "46217", "revid": "98629", "url": "https://gl.wikipedia.org/wiki?curid=46217", "title": "Daugavpils", "text": " \nDaugavpils (en let\u00f3n \"Daugavpils\", en latgali\u00e1n \"Daugpi\u013cs\", en estoniano \"V\u00e4inalinn\", en alem\u00e1n \"D\u00fcnaburg\", en ruso \"\u0414\u0430\u0443\u0433\u0430\u0432\u043f\u0438\u043b\u0441\", en lituano \"Daugpilis\" e en polaco \"Dyneburg\") \u00e9 unha cidade de Letonia. Con 101.057 habitantes (2012) \u00e9 a segunda cidade m\u00e1is poboada do pa\u00eds, tras Riga, a capital."}
{"id": "46218", "revid": "1308", "url": "https://gl.wikipedia.org/wiki?curid=46218", "title": "Liepaja", "text": ""}
{"id": "46224", "revid": "1131", "url": "https://gl.wikipedia.org/wiki?curid=46224", "title": "Redes Escarlata", "text": "As Redes Escarlata son un colectivo de intervenci\u00f3n sociocultural xurdido en Santiago de Compostela no mes de maio de 2001. No seu primeiro manifesto p\u00fablico pres\u00e9ntanse como organizaci\u00f3n de esquerdas pola independencia de Galicia e contra o neoliberalismo. O colectivo toma o seu nome do libro \"Breta\u00f1a, Esmeraldina\", de Xos\u00e9 Lu\u00eds M\u00e9ndez Ferr\u00edn\nCaracter\u00edsticas.\nEntre as s\u00faas actividades destacan propostas coma o \"Baleirado da Cultura\" (Ourense, outono de 2002), a obra po\u00e9tica colectiva \"Xuro que non volverei pasar fame\" (2003) e reco\u00f1ecidos traballos de informaci\u00f3n e de axitaci\u00f3n coma o que levaron a cabo desde a s\u00faa web con motivo do afundimento do Prestige (2002 e 2003). Nela aparecen, ademais, manifestos sobre o cinema galego, os dereitos sexuais, a cuesti\u00f3n do idioma, o dereito \u00e1 ocupaci\u00f3n, a invasi\u00f3n de Iraq etc. Tam\u00e9n colaboran activamente na defensa da galeguidade ling\u00fc\u00edstica e cultural das comarcas estremeiras.\nA organizaci\u00f3n fai entrega anualmente do Premio Roberto Vidal Bola\u00f1o a asociaci\u00f3ns ou personalidades que se distinguen \"pola s\u00faa defensa da emancipaci\u00f3n das clases populares e da Rep\u00fablica galega\". Coa mesma periodicidade as Redes Escarlata impulsan as xornadas \"Un debate, mil rep\u00fablicas\" e todo tipo de performances, conferencias e actos solidarios e reivindicativos."}
{"id": "46228", "revid": "23204", "url": "https://gl.wikipedia.org/wiki?curid=46228", "title": "Emgann", "text": "Emgann (en bret\u00f3n \"loita\") \u00e9 un partido pol\u00edtico bret\u00f3n fundado en 1983 como a secci\u00f3n pol\u00edtica do Fronte de Liberaci\u00f3n da Breta\u00f1a, partidario da recuperaci\u00f3n dos foros bret\u00f3ns anteriores a 1532, do socialismo, do celtismo e do europe\u00edsmo. Ocasionalmente tivo contactos con Herri Batasuna e Sinn F\u00e9in. Ten uns 200 militantes e consid\u00e9rano brazo pol\u00edtico do novo ARB. O seu portavoz \u00e9 Ga\u00ebl Roblin."}
{"id": "46229", "revid": "736", "url": "https://gl.wikipedia.org/wiki?curid=46229", "title": "ARB", "text": ""}
{"id": "46230", "revid": "6402613", "url": "https://gl.wikipedia.org/wiki?curid=46230", "title": "Gazte Abertzaleak", "text": "Gazte Abertzaleak (GA) (Mozos Patriotas en \u00e9uscaro) son os mozos do partido Eusko Alkartasuna (EA) (Solidariedade \u00c9uscara en \u00e9uscaro), agora parte do EH Bildu en Hegoalde e EH Bai en Iparralde. Os seus ideais son os de Eusko Alkartasuna, a\u00ednda que goza de autonom\u00eda para desenvolver as s\u00faas propias iniciativas.\nA organizaci\u00f3n est\u00e1 presente en todos os territorios onde a cultura vasca (Euskal Herria) se manifesta. Ten unha presenza nas provincias espa\u00f1olas de \u00c1raba, Guip\u00fascoa e Bizcaia na Comunidade Aut\u00f3noma do Pa\u00eds Vasco e da Comunidade Aut\u00f3noma de Navarra (popularmente co\u00f1ecido como Hegoalde), as\u00ed como nos territorios franceses de Lapurdi, Baixa Navarra e Zuberoa (popularmente co\u00f1ecida como Iparralde) do Departamento de Pireneos Atl\u00e1nticos.\nTam\u00e9n colabora con outras organizaci\u00f3ns xuven\u00eds, a trav\u00e9s do Consello da Xuventude de Euskadi (EGK), internacionalmente a trav\u00e9s EFAY (Mozos da Alianza Libre Europea) e mant\u00e9n relaci\u00f3ns estreitas coa di\u00e1spora vasca, especialmente os mozos da Arxentina.\nTraxectoria.\nOrixe e historia.\nCreada en 1988 pretende acadar a independencia dos territorios da rexi\u00f3n hist\u00f3rica do Pa\u00eds Vasco, coa idea de constitu\u00edr unha rep\u00fablica vasca no seo da Uni\u00f3n Europea e estender a solidariedade entre a mocidade. Def\u00ednense como comprometidos co antimilitarismo, o pacifismo, o ecoloxismo, a xustiza social, a denuncia da violaci\u00f3n dos dereitos humanos e o desenvolvemento sostible.\nIdeario.\nComparte con Eusko Alkartasuna o seu ideario a\u00ednda que con posturas propias, dada a autonom\u00eda organizativa que pos\u00fae a organizaci\u00f3n. Pos\u00fae un representante en toda executiva local de EA, nas rexionais e o seu secretario xeral \u00e9 membro de pleno dereito da Executiva Nacional do partido.\nTense mostrado historicamente contraria \u00e1s coalici\u00f3ns co PNV e a d\u00eda de hoxe mant\u00e9n conversaci\u00f3ns con case t\u00f3dalas organizaci\u00f3ns xuven\u00eds do Pa\u00eds Vasco. As\u00ed, forma parte do Consello da Xuventude de Euskal Herria (EHGk) e do Consello da Xuventude de Euskadi (EGK).\nEn 1999, xunto a outras xuventudes de partidos de esquerda en Europa integrados na Alianza Libre Europea, formaron as s\u00faas xuventudes (EFAY: European Free Aliance Youth). Actualmente Gazte Abertzaleak exerce a presidencia desta organizaci\u00f3n sendo Lander de Bilbao o seu presidente. Tam\u00e9n era membro de Gazte Abertzaleak o seu primeiro presidente, Mikel Irujo. Entre os seus membros est\u00e1n as xuventudes de ERC, o SNP escoc\u00e9s e organizaci\u00f3ns nacionalistas flamengas ou galesas, entre outras.\nPublicaci\u00f3ns.\nTen d\u00faas revistas como medios de comunicaci\u00f3n: \"Gaztekari\" (para a comunicaci\u00f3n exterior) e \"Gazteberri\" (para a comunicaci\u00f3n interna da militancia da organizaci\u00f3n)."}
{"id": "46233", "revid": "23204", "url": "https://gl.wikipedia.org/wiki?curid=46233", "title": "Inuit Ataqatigiit", "text": "Comunidade Inuit (en groenland\u00e9s, Inuit Ataqatigiit) \u00e9 un partido pol\u00edtico socialista de Groenlandia, que avoga pola independencia do pa\u00eds. O partido naceu do incremento do radicalismo da xuventude en Dinamarca na d\u00e9cada de 1970.\nNas elecci\u00f3ns lexislativas do 15 de novembro de 2005, obtivo un 22,6% dos votos e sete escanos dun total de 31.\nComunidade Inuit est\u00e1 representado no Folketing dan\u00e9s."}
{"id": "46234", "revid": "736", "url": "https://gl.wikipedia.org/wiki?curid=46234", "title": "Redes escarlata", "text": ""}
{"id": "46235", "revid": "301732", "url": "https://gl.wikipedia.org/wiki?curid=46235", "title": "Jurmala", "text": ""}
{"id": "46236", "revid": "98629", "url": "https://gl.wikipedia.org/wiki?curid=46236", "title": "Condado de Aluksnes", "text": "O condado de Al\u016bksnes (let\u00f3n: \"Al\u016bksnes rajons\") \u00e9 un condado administrativo de Letonia, situado no nordeste do pa\u00eds, a 202\u00a0km de Riga. O condado fai fronteira con Estonia polo norte, con Rusia polo leste, e cos condados de Valka, Gulbene e Balvi. A s\u00faa cidade m\u00e1is importante \u00e9 Al\u016bksne."}
{"id": "46237", "revid": "301751", "url": "https://gl.wikipedia.org/wiki?curid=46237", "title": "Condado de Al\u016bksnes", "text": ""}
{"id": "46238", "revid": "23204", "url": "https://gl.wikipedia.org/wiki?curid=46238", "title": "Alfian bin Sa'at", "text": "Alfian bin Sa'at, nado en Singapur, o 18 de xullo de 1977, \u00e9 un escritor, dramaturgo e poeta singapuriano, \"enfant terrible\" do seu pa\u00eds, \u00e9 co\u00f1ecido polas s\u00faas obras provocativas. \u00c9 musulm\u00e1n malaio de ascendencia minang, hakka e xavanesa.\nTraxectoria.\nPrimeiros anos.\nFoi alumno de Tampines Primary School, Raffles Institution, e Raffles Junior College. Alfian foi presidente das sociedades de dramaturgia de RI e RJC e participou no programa de artes creativas. During his two years at RJC, Alfian received the Kripalani Award for Outstanding Contribution to Creative Arts.\nAs s\u00faas obras de teatro represent\u00e1ronse en Malaisia e Singapur e hoxe d\u00eda traballar para o grupo de teatro W!LD RICE."}
{"id": "46239", "revid": "65337", "url": "https://gl.wikipedia.org/wiki?curid=46239", "title": "Am\u00e9lie Helga Lundhal", "text": "Am\u00e9lie Helga Lundahl, nada en Oulu o 26 de maio de 1850 e finada en Helsinqui o 20 de agosto de 1914, foi unha pintora finesa.\nTraxectoria.\nEstudou na escola de Belas Artes de Estocolmo, logo conseguiu unha bolsa para seguir os seus estudos na Acad\u00e9mie Julian de Par\u00eds. Por unha visita a Breta\u00f1a nos anos 1870 onde se instalou, empezou a gustar de pintar paisaxes e retratos."}
{"id": "46240", "revid": "25871", "url": "https://gl.wikipedia.org/wiki?curid=46240", "title": "Charles-\u00c9mile-Callande de Champmartin", "text": "Charles-\u00c9mile-Callande de Champmartin, nado en Bourges en 1797 e finado e Par\u00eds en 1883, foi un pintor franc\u00e9s co\u00f1ecido polos seus cuantiosos retratos e cadros de tem\u00e1tica relixiosa."}
{"id": "46241", "revid": "23204", "url": "https://gl.wikipedia.org/wiki?curid=46241", "title": "Luc\u00eda Etxebarria", "text": "Luc\u00eda Etxebarria de Asteinza, nada en Valencia o 7 de decembro de 1966, \u00e9 unha escritora espa\u00f1ola.\nTraxectoria.\nA s\u00faa familia prov\u00e9n da vila bisca\u00edna de Bermeo. Estudou filolox\u00eda inglesa e xornalismo. Logo de ter diversos traballos, estreouse como escritora en 1996 coa biograf\u00eda de Courtney Love (\"Aguanta esto\"). Ao ano seguinte publicou a s\u00faa primeira novela. Luc\u00eda Etxebarria\u00a0\u00e9 membro de Mensa."}
{"id": "46242", "revid": "737", "url": "https://gl.wikipedia.org/wiki?curid=46242", "title": "Luc\u00eda Etxebarr\u00eda", "text": ""}
{"id": "46244", "revid": "34155", "url": "https://gl.wikipedia.org/wiki?curid=46244", "title": "Condado de Balvu", "text": "O condado de Balvu \u00e9 un dos condados nos que est\u00e1 dividida Letonia."}
{"id": "46247", "revid": "1308", "url": "https://gl.wikipedia.org/wiki?curid=46247", "title": "Condado de Balvi", "text": ""}
{"id": "46248", "revid": "624", "url": "https://gl.wikipedia.org/wiki?curid=46248", "title": "Irland\u00e9s primitivo", "text": ""}
{"id": "46249", "revid": "98629", "url": "https://gl.wikipedia.org/wiki?curid=46249", "title": "Lingua paleoirlandesa", "text": "O paleoirland\u00e9s ou irland\u00e9s primitivo \u00e9 a forma m\u00e1is antiga co\u00f1ecida da lingua irlandesa, s\u00f3 co\u00f1ecida a partir de fragmentos, na s\u00faa meirande parte nomes persoais, gravados en pedra no alfabeto ogh\u00e1mico en Irlanda e na Britania occidental ao redor do s\u00e9culo VI.\nAs inscrici\u00f3ns ogh\u00e1micas transcritas, que carecen de letra para o fonema /p/, amosan que o primitivo irland\u00e9s era moi semellante en morfolox\u00eda e inflexi\u00f3ns ao galo, lat\u00edn, grego e s\u00e1nscrito. Ten poucas das caracter\u00edsticas distintivas do irland\u00e9s moderno e \u00e9 dif\u00edcil reco\u00f1ecelo como unha forma do irland\u00e9s.\nEvoluci\u00f3n ao irland\u00e9s antigo.\nPola contra, o irland\u00e9s antigo, escrito a partir do s\u00e9culo VI, \u00e9 unha lingua que \u00e9 doado reco\u00f1ecer como irland\u00e9s, coas mutaci\u00f3ns iniciais, as consoantes palatalizadas opostas \u00e1s que non o est\u00e1n, a letra P, grupos conson\u00e1nticos creados pola ca\u00edda de s\u00edlabas \u00e1tonas, xunto cun n\u00famero de cambios voc\u00e1licos e conson\u00e1nticos significativos.\nComo exemplo, un rei de Leinster do s\u00e9culo V, cuxo nome aparece nas listas reais e nos anais en antigo irland\u00e9s como \"Mac Ca\u00edrthinn U\u00ed Enechglaiss\", \u00e9 lembrado nunha inscrici\u00f3n ogh\u00e1mica preto de onde morreu. Este texto d\u00e1 a versi\u00f3n paleoirlandesa do seu nome (en xenitivo), como \"MAQI CAIRATINI AVI INEQUAGLAS\". A evoluci\u00f3n entre esta e a anteriormente citada versi\u00f3n do nome amosa claramente a perda de s\u00edlabas \u00e1tonas e a lenici\u00f3n dalgunhas consoantes.\nEste cambios, trazados pola ling\u00fc\u00edstica hist\u00f3rica, non son infrecuentes no desenvolvemento das linguas, pero parece que tiveron lugar especialmente r\u00e1pido en irland\u00e9s. Segundo unha teor\u00eda propugnada por Koch (1995), estes cambios coinciden coa conversi\u00f3n ao cristianismo e a introduci\u00f3n da aprendizaxe do lat\u00edn. A teor\u00eda bas\u00e9ase no feito de que todas as linguas te\u00f1en varios rexistros ou niveis de formalidade, o m\u00e1is formal dos cales, normalmente o do ensino e a relixi\u00f3n, muda moi amodi\u00f1o mentres que os m\u00e1is informais cambian m\u00e1is rapidamente, pero na maior\u00eda dos casos non se corre o perigo de volv\u00e9rense dialectos mutuamente inintelix\u00edbeis debido \u00e1 existencia do rexistro m\u00e1is formal.\nNa Irlanda precristi\u00e1 o rexistro m\u00e1is formal da lingua puido ser o empregado polos relixiosos e as clases instru\u00eddas, os dru\u00eddas, para as s\u00faas cerimonias e para a aprendizaxe. Koch base\u00e1base na posibilidade de que as inscrici\u00f3ns conmemorativas estivesen escritas nesta forma pero, cando os dru\u00eddas foron substitu\u00eddos como clase instru\u00edda polos monxes cristi\u00e1ns, o paleoirland\u00e9s formal foi substitu\u00eddo como lingua de aprendizaxe polo lat\u00edn. As formas vern\u00e1culas, libres da influencia conservadora do rexistro formal, cambiaron velozmente, ata que se estableceu un novo est\u00e1ndar escrito: o irland\u00e9s antigo.\nPos\u00edbeis influencias externas: o iv\u00e9rnico.\nAntes de que os dialectos ga\u00e9licos se desenvolvesen en Irlanda, alg\u00fans postulan que os habitantes falaban iv\u00e9rnico, especialmente en Munster. Recibe este nome dun grupo galo-belga co\u00f1ecido como os iverni (despois \"\u00c9rainn\"), testemu\u00f1ados na \"Xeograf\u00eda\" de Tolomeo (s\u00e9culo II). Esta hip\u00f3tese pode sosterse polo que parece ser unha breve menci\u00f3n dunha lingua tal nun dicionario irland\u00e9s do s\u00e9culo IX \"Sanas Cormaic\", baixo os nomes \"Iarnnb\u00e9lrae\", \"Iarnb\u00e9lrae\", e \"Iarmb\u00e9rla\", que se se entenden como irland\u00e9s antigo, significan \"Fala de ferro\". Con todo, a maior\u00eda dos ling\u00fcistas explican estes pr\u00e9stamos brit\u00f3nicos como tomados directamente do gal\u00e9s, facendo notar que as inscrici\u00f3ns ogh\u00e1micas testemu\u00f1an unha presenza irlandesa antiga en Gales. O estudoso do ga\u00e9lico T. F. O'Rahilly prop\u00f3n as\u00ed a lingua destes \"Iverni\", que el bautizou como Iv\u00e9rnico, como a fonte destes pr\u00e9stamos.\nOs que apoian esta hip\u00f3tese cren que o iv\u00e9rnico se separou do galo no s\u00e9culo -V e que sobreviviu unha suposta invasi\u00f3n de Irlanda por xente que falaba unha lingua goid\u00e9lica (nalg\u00fan momento entre -500 e -100). Din que a\u00ednda hab\u00eda un grupo minoritario en Munster na \u00e9poca de Beda sobre o 700. Con todo os seus falantes foron eventualmente absorbidos na poboaci\u00f3n gaelicofalante, e na \u00e9poca na que os viquingos se estableceron en Limerick ao redor de 850, as linguas iv\u00e9rnica e goid\u00e9lica xa converxeran no irland\u00e9s.\nCormac mac Cuilenn\u00e1in, rei e bispo de Cashel en Munster en Irlanda, nado en 836, e morto en 908, escribiu un extenso glosario que dic\u00eda que a \"Fala de ferro\" era \"densa e dif\u00edcil\" e que morrera hab\u00eda pouco e que se lembraban d\u00faas palabras: \"ond\" = \"pedra\" e \"fern\" = \"algo bo\"."}
{"id": "46250", "revid": "624", "url": "https://gl.wikipedia.org/wiki?curid=46250", "title": "Lingua iv\u00e9rnica", "text": ""}
{"id": "46252", "revid": "34681", "url": "https://gl.wikipedia.org/wiki?curid=46252", "title": "Li Liweng", "text": "\u674e\u7b20\u7fc1 Li Liweng, ou \u674e\u6f01 Li Yu (Jiangsu, 1611 - 1680), dramaturgo, poeta, novelista, ensa\u00edsta e editor chin\u00e9s da dinast\u00eda Qing.\nAutor de \"O tapiz dos gozos e os rezos\" (\u8089\u84b2\u5718), foi un dos mellores representantes dos literatos que exaltaban os praceres da vida e o erotismo. Nas s\u00faas obras tratou temas como a homosexualidade e o hedonismo."}
{"id": "46253", "revid": "92340", "url": "https://gl.wikipedia.org/wiki?curid=46253", "title": "Margalit Matitiahu", "text": "Margalit Matitiahu (\u05de\u05b7\u05e8\u05b0\u05d2\u05b8\u05bc\u05dc\u05b4\u05d9\u05ea \u05de\u05b7\u05ea\u05b4\u05bc\u05ea\u05b0\u05d9\u05b8\u05d4\u05d5\u05bc)(Tel Aviv, Israel, 1935) poeta israel\u00ed de orixe sefard\u00ed leon\u00e9s de pais oriundos de Tesal\u00f3nica. Licenciada en filosof\u00eda e letras pola Universidade de Bar-Ilan, traballa na Federaci\u00f3n de Escritores de Israel e \u00e9 membro do PEN club. Empezou a escribir en hebreo e logo pasouse ao ladino cun testemu\u00f1o da barbarie nazi en \"Kurtijo Quemado\" logo en \"Vela de luz\"."}
{"id": "46254", "revid": "98629", "url": "https://gl.wikipedia.org/wiki?curid=46254", "title": "Short Stirling", "text": "O Short Stirling foi un bombardeiro pesado brit\u00e1nico da segunda guerra mundial. Foi o primeiro bombardeiro pesado catrimotor da RAF na guerra e dese\u00f1ouse por un requirimento de 1936. Fixo o seu primeiro voo en maio de 1939 e entrou en servizo en agosto de 1940. Era un bo avi\u00f3n, pero debido \u00e1s s\u00faas pequenas \u00e1s a velocidade e a carga non eran as axeitadas. A RAF usouno como bombardeiro entre febreiro de 1942 e setembro de 1944, pero a partir de 1943 usouse tam\u00e9n como remolcador de planadores e transporte de paracaidistas.\nDese\u00f1o.\nAo longo dos anos 30, a Royal Air Force estaba interesada principalmente en bombardeiros bimotores. Eses dese\u00f1os aforraban gastos de dese\u00f1o e mantementos de motores, e uso destes motores foi estirado coa introduci\u00f3n de novos modelos de avi\u00f3ns ao servizo. Por\u00e9n, as limitaci\u00f3ns en termos de potencia eran tan serias que os brit\u00e1nicos investiron moitos cartos do desenvolvemento de motores de gran potencia, da orde dos 2.000 cabalos, para mellorar o seu rendemento. Pero de cara a finais dos anos 30, ningunha desas melloras estaba preparada para a s\u00faa fabricaci\u00f3n. Mentres tanto, os Estados Unidos e a Uni\u00f3n Sovi\u00e9tica estaban desenvolvendo bombardeiros con catro motores m\u00e1is pequenos, que probaron ter un alcance excelente e unha capacidade de carga axeitada, polo que en 1936 a RAF tam\u00e9n decidiu investigar a viabilidade dun bombardeiro catrimotor.\nA especificaci\u00f3n B.12/36 do Ministerio do Aire ti\u00f1a unha mestura de requirimentos. A carga de bombas non deb\u00eda superar os 6.350\u00a0kg e deb\u00eda ter un alcance de 3.218\u00a0km, ou pod\u00eda reducirse a carga a 3.629\u00a0kg cun alcance de 4.800\u00a0km (algo moi esixente para a \u00e9poca). O avi\u00f3n deber\u00eda ter unha velocidade de cruceiro de 230\u00a0mph a 15.000 p\u00e9s e ter\u00eda que contar con tres torretas defensivas. Tam\u00e9n deber\u00eda ser capaz de poder transportar ata 24 soldados. A idea era que puidese levar tropas ata as zonas m\u00e1is distantes do Inperio Brit\u00e1nico e os puidese apoiar con bombardeos. Para axudar a estas tarefas e facilitar a s\u00faa fabricaci\u00f3n, ti\u00f1a que ser capaz de poder dividirse en varias partes, para poder transportarse en tren. Posto que poder\u00edan ter que ser operados en aeroportos con limitaci\u00f3ns, deb\u00eda engalar dende pistas pequenas, duns 150 metros, unha especificaci\u00f3n que moitos avi\u00f3ns pequenos non cumpren hoxe en d\u00eda.\nShort inicialmente foi deixado \u00e1 parte entre os fabricantes que deber\u00edan realizar os primeiros dese\u00f1os, pero finalmente foi inclu\u00eddo xa que estaba traballando en dese\u00f1os semellantes e ti\u00f1a un bo equipo de dese\u00f1adores e unhas amplas instalaci\u00f3ns de produci\u00f3n. Short estaba producindo varios hidroavi\u00f3ns catrimotores do tama\u00f1o requirido e creou o seu dese\u00f1o S.29 quitando a cuberta inferior e o casco do hidroavi\u00f3n S.25 Sunderland. O novo S.29 era moi semellante ao modelo anterior: as s\u00faas \u00e1s e controis eran os mesmos, a construci\u00f3n era id\u00e9ntica e tam\u00e9n conservaba a lixeira curvatura cara a arriba da parte de atr\u00e1s da fuselaxe, orixinalmente creada as\u00ed para manter a cola do Sunderland fora do alcance das salpicaduras da auga.\nEn outubro de 1936, o S.29 caeuse da lista dos dese\u00f1os considerados, e ordenouse que se fabricase un prototipo do Supermarine Type 317 en xaneiro de 1937. No mes de febreiro ped\u00eduselle a Short que incorporase modificaci\u00f3ns ao seu dese\u00f1o, inclu\u00edndo considerar o motor Bristol Hercules en vez do Napier Dagger, incrementando as\u00ed a altura de servizo (28.000 pes) e reducindo a envergadura. Short aceptou este redese\u00f1o. O S.29 usaba as \u00e1s do Sunderland, que med\u00edan 35 metros, e estas quedaron finalmente reducidas a 30 metros, o mesmo l\u00edmite que se impuxeran outros dese\u00f1os da especificaci\u00f3n P.13/36 (Handley Page Halifax e Avro Manchester). Co fin de conseguir o impulso necesario para unha engalaxe m\u00e1is curta e reducir o exceso de peso, as \u00e1s foron lixeiramente redese\u00f1adas.\nNo mes de xu\u00f1o o S.29 foi aceptado como segunda opci\u00f3n tras o Supermarine 316, sendo formalmente ordenado no mes de outubro.\nShort constru\u00edu unha versi\u00f3n a escala do S.31 (que foi co\u00f1ecida como M4), impulsada por catro motores Pobjoy Niagara, e que realizou o seu primeiro voo o 19 de setembro de 1938. Todo o mundo quedou satisfeito co dese\u00f1o, ag\u00e1s pola carreira de engalaxe, que era demasiado longa. Para arranxar isto incrementouse o \u00e1ngulo da \u00e1, facendo que o avi\u00f3n voase co morro cara a abaixo (como no Armstrong Whitworth Whitley). Por\u00e9n, Short modificou a tren de aterraxe para manter o morro arriba durante as engalaxes, o que provocou accidentes nas engalaxes e nas aterraxes. O Short S.31 foi rexeitado tras un accidente despois dunha engalaxe en febreiro de 1944.\nO primeiro S.29, agora co nome oficial de \"Stirling\", posto pola cidade escocesa, voou o 14 de maio de 1939 con catro motores radiais Bristol Hercules II. Tras aterrar un dos freos bloqueouse, causando que sa\u00edse da pista e rompese a tren de aterraxe. Un redese\u00f1o engadiu uns puntais m\u00e1is fortes e pesados no segundo prototipo. Na s\u00faa primeira misi\u00f3n, dous meses despois, un dos motores fallou na engalaxe, pero o avi\u00f3n aterrou doadamente. A partir de ent\u00f3n, o seu historial mellorou e a produci\u00f3n comezou en agosto de 1940 na f\u00e1brica de Short en Rochester. A zona, na que hab\u00e1in varias compa\u00f1\u00edas aeron\u00e1uticas, foi duramente bombardeada nos primeiros d\u00edas da Batalla de Inglaterra, inclu\u00eddo o famoso ataque a baixa altura realizado por un grupo de Dornier Do 17. Alg\u00fans Stirling xa completados foron destru\u00eddos en terra e as f\u00e1bricas foron seriamente danadas, atrasando a produci\u00f3n durante un ano. Parte do proceso de fabricaci\u00f3n foi levado \u00e1 f\u00e1brica de Austin Aero en Cofton Hackett, no sur de Birmingham, onde se constru\u00edron ao redor de 150 unidades.\nEn 1940, os bombardeos danaron a f\u00e1brica de Supermarine en Woolston onde estaban os prototipos incompletos do Type 316. O 316 ser\u00eda cancelado no mes de novembro, deixando ao Stirling como o \u00fanico dese\u00f1o B.12/36.\nA\u00ednda que era m\u00e1is pequeno que os dese\u00f1os experimentais dos Estados Unidos e a Uni\u00f3n Sovi\u00e9tica, o Stirling ti\u00f1a m\u00e1is potencia e unha mellor relaci\u00f3n entre a carga e o alcance que calquera modelo que voaba neses momentos. A s\u00faa carga de bombas, de 6.340\u00a0kg era \u00fanica, o dobre que en calquera outro bombardeiro). Era m\u00e1is grande que o Handley Page Halifax, e o Avro Lancaster que o substitu\u00edu, pero estes dous modelos foron orixinalmente dese\u00f1ados para ter s\u00f3 dous motores. O Stirling foi o \u00fanico bombardeiro brit\u00e1nico da \u00e9poca que entrou en servizo pensado orixinalmente para levar catro motores.\nO dese\u00f1o montaba torretas no morro e na cola, e inclu\u00eda unha torreta retr\u00e1ctil ventral, xusto detr\u00e1s da bodega de bombas. Esta resultou ser case in\u00fatil debido a que era demasiado estreita, e ademais tend\u00eda a golpear o chan nas aterraxes en pistas con fochancas. Foi retirada e temporalmente substitu\u00edda por pares de metralladoras montadas en zap\u00f3ns, ata que se lle instalou unha torreta dorsal. Por\u00e9n, esta tam\u00e9n tivo problemas. O posterior Stirling Mk.III usou unha torreta totalmente acristalada que lle daba m\u00e1is espazo e unha mellor visibilidade. Os \u00faltimos Stirlings levaron tam\u00e9n unha mellorada e controlada remotamente torreta ventral.\nPrestouse unha atenci\u00f3n especial na reduci\u00f3n da resistencia, todos os remaches pux\u00e9ronse a rentes da fuselaxe e os paneis axust\u00e1ronse para evitar bordos, pero a aplicaci\u00f3n de pintura de camuflaxe contrarrestou os beneficios.\nOs primeiros Mk.Is recibiron os motores Hercules II, pero a meirande parte deles foron equipados cos Hercules XIs, de 1.500 cabalos. O Mk.III, aparecido en 1943, era semellante coa excepci\u00f3n da nova torreta dorsal e os mellorados Hercules VI ou XVI, de 1.635 cabalos, que aumentaron a s\u00faa velocidade m\u00e1xima de 410 a 435\u00a0km/h."}
{"id": "46255", "revid": "98629", "url": "https://gl.wikipedia.org/wiki?curid=46255", "title": "Vickers Wellington", "text": "O Vickers Wellington foi un bombardeiro medio brit\u00e1nico de longo alcance da segunda guerra mundial. Foi o mellor bombardeiro bimotor da RAF durante a guerra, e soportou o peso dos bombardeos nocturnos ata a chegada dos catrimotores, como o Avro Lancaster. O Wellington continuou actuando durante toda a guerra realizando outras tarefas, sobre todo como avi\u00f3n anti-submarino. Dese\u00f1ouse a partir dunha especificaci\u00f3n de 1932 e entrar\u00eda en servizo en 1938, sendo o \u00fanico bombardeiro brit\u00e1nico que foi producido durante todo o conflito.\nO Wellington foi popularmente co\u00f1ecido como \"Wimpy\" polos membros da RAF, pola personaxe J. Wellington Wimpy das historias de Popeye. O Wellington bautizado como \"B for Bertie\" foi protagonista da pel\u00edcula de 1942 \"One of Our Aircraft Is Missing\". Este foi un dos dous bombardeiros aos que lle deu nome Arthur Wellesley, 1\u00ba duque de Wellington, sendo o outro o Vickers Wellesley.\nHistoria operacional.\nO primeiro bombardeo da Royal Air Force na guerra foi protagonizado por Wellingtons dos escuadr\u00f3ns No. 9 e No. 149, xunto con Bristol Blenheims, contra barcos alem\u00e1ns en Brunsb\u00fcttel o 4 de setembro de 1939, menos de 24 horas despois do inicio das hostilidades. O Gabinete de Guerra de Chamberlain non permitiu bombardear o porto durante ese ataque por medo a ferir a civ\u00eds. A efectividade da incursi\u00f3n viuse diminu\u00edda por unha combinaci\u00f3n de mal tempo e de gran cantidade de artillar\u00eda antia\u00e9rea. Durante este ataque, dous Wellingtons convert\u00e9ronse nos primeiros avi\u00f3ns en ser derrubados na fronte occidental. \nO 3 de decembro de 1939, 24 Wellingtons dos escuadr\u00f3ns No. 38, No. 115 e No. 147 atacaron a frota alem\u00e1 amarrada en Helgoland. O bombardeo comezou dende grande altitude e, a\u00ednda que o resultado foi insignificante en termos de danos, quedou validada a habilidade dunha formaci\u00f3n de Wellingtons para penetrar axeitadamente un espazo a\u00e9reo hostil fortemente defendido. O 14 de decembro 12 Wellingtons do escuadr\u00f3n No. 99 realizaron unha incursi\u00f3n a baixa cota contra transportes mar\u00edtimos alem\u00e1ns en Schillig e Wilhelmshaven. A formaci\u00f3n de Wellington perdeu cinco avi\u00f3ns tras atoparse con fogo inimigo dende buques de guerra, artiller\u00eda antia\u00e9rea e aparellos da \"Luftwaffe\", perdendo outro m\u00e1is ao esnafrarse preto da s\u00faa base, conseguindo derrubar tan s\u00f3 un caza inimigo.\nOs escuadr\u00f3ns 9, 37 e 149 volveron actuar o 18 de decembro con 24 Wellington na batalla da ba\u00eda de Helgoland contra a frota alem\u00e1 e as bases navais en Schillig e Wilhelmshaven. Os Wellington foron incapaces de lanzar as s\u00faas bombas xa que os buques estaban en porto, polo que as restrici\u00f3ns de po\u00f1er en perigo aos civ\u00eds evitaron o ataque. Os cazas da \"Luftwaffe\", alertados por r\u00e1dar, interceptaron aos bombardeiros preto de Helgoland e atacaron continuadamente a formaci\u00f3n mentres regresaba a casa. Os cazas da \"Luftwaffe\" acabaron con 12 dos bombardeiros e danaron seriamente outros tres. As torretas defensivas dos Wellinton conseguiron derrubar catro avi\u00f3ns inimigos.\nNa batalla de Helgoland p\u00faxose de manifesto a vulnerabilidade dos avi\u00f3ns \u00e1 hora de atacar cazas, ao non ter os tanques de combustible selados nin suficiente armamento defensivo. Particularmente, mentres as torretas do morro e a cola do avi\u00f3n protex\u00edano dos ataques frontais ou traseiros, o Wellington non ti\u00f1a defensas contra os ataques que vi\u00f1an dende arriba e abaixo, xa que non se cria que estes ataques fosen posibles debido \u00e1 alta velocidade dos aparellos involucrados. Como consecuencia disto, os Wellingtons foron trasladados a operaci\u00f3ns nocturnas ou atacando obxectivos industriais e de comunicaci\u00f3ns alem\u00e1ns. \nOs Wellington participaron no primeiro ataque nocturno a Berl\u00edn, o 25 de agosto de 1940. No primeiro ataque de 1 000 avi\u00f3ns a Colonia, o 30 de maio de 1942, 599 das 1 046 aeronaves da RAF participantes eran Wellingtons (101 deles voados por tripulaci\u00f3ns polacas). Co Mando de Bombardeo, os Wellingtons realizaron 47 409 operaci\u00f3ns, lanzando 41 823 toneladas de bombas e perdendo 1 332 avi\u00f3ns en acci\u00f3n.\nO Wellington tam\u00e9n foi adoptado polo Mando Costeiro, no cal loitou na batalla do Atl\u00e1ntico. Usouse para realizar tarefas antisubmarinas; o 6 de xullo de 1942 un Wellington afundiu o seu primeiro buque inimigo. Unha variante especializada DWI (Instalaci\u00f3n Sen F\u00edos Direccional), equipada cun aro met\u00e1lico de 14,63 m de di\u00e1metro, usouse para estoupar minas inimigas xerando un potente campo magn\u00e9tico ao pasar sobre elas. En 1944, Wellingtons do Mando Costeiro despreg\u00e1ronse en Grecia e realizaron labores de apoio durante a intervenci\u00f3n brit\u00e1nica na guerra civil grega. Un feixe de Wellington foron operados pola Forza A\u00e9rea de Grecia.\nA finais de 1944, un Wellington XIV equipado con r\u00e1dar do escuadr\u00f3n 407 da RCAF modificouse para ser usado pola Unidade de Interceptaci\u00f3n de Cazas da RAF como o que no presente se describir\u00eda como un avi\u00f3n de alerta temper\u00e1 e control aerotransportado. Operaba a unha altura de 1 200 metros sobre o mar do Norte para controlar un de Havilland Mosquito e un caza Bristol Beaufighter interceptando bombardeiros Heinkel He 111 que voaban dende bases nos Pa\u00edses Baixos e realizaban lanzamentos aerotranportados de bombas voantes V-1. Os operadores no Wellington buscaban os He 111 trepando para lanzar as V-1 \u00e1 altura axeitada, e despois dirix\u00edan ao Beaufighter cara o bombardeiro, mentres que o Mosquito intentaba interceptar a V-1 se era lanzada."}
{"id": "46256", "revid": "131329", "url": "https://gl.wikipedia.org/wiki?curid=46256", "title": "De Havilland Mosquito", "text": "O de Havilland Mosquito foi un bombardeiro lixeiro brit\u00e1nico da segunda guerra mundial. Foi un dos avi\u00f3ns m\u00e1is vers\u00e1tiles da guerra xunto co Ju 88 alem\u00e1n. Foi dese\u00f1ado como bombardeiro de grande velocidade sen armamento defensivo e voou por primeira vez o 25 de novembro de 1940. Entrou en servizo en maio de 1942.\nO Mosquito foi adaptado tam\u00e9n para facer traballos de bombardeiro t\u00e1ctico diario a baixa e media altura, bombardeiro nocturno a grande altura, explorador, caza di\u00farno e nocturno, caza-bombardeiro, ataque mar\u00edtimo e avi\u00f3n de reco\u00f1ecemento r\u00e1pido. Tam\u00e9n ser\u00eda usado pola British Overseas Airways Corporation (BOAC) como transporte.\nCando o Mosquito entrou en produci\u00f3n en 1941, era un dos avi\u00f3ns operativos m\u00e1is r\u00e1pidos do mundo. Entrou en servizo facendo labores de defensa nocturna contra os ataques da \"Luftwaffe\" sobre Reino Unido, destacando na defensa contra a ofensiva a\u00e9rea alem\u00e1 da operaci\u00f3n Steinbock en 1944. Ofensivamente, as unidades de Mosquitos tam\u00e9n levaron a cabo misi\u00f3ns nocturnas protexendo directa e indirectamente aos bombardeiros pesados brit\u00e1nicos, axudando a que a RAF reducise as s\u00faas perdas en 1944 e 1945. O Mosquito incrementou as perdas de cazas nocturnos alem\u00e1ns ata o punto de que as perdas destes eran o dobre das que lle fac\u00edan aos aliados. Como bombardeiro tomou parte de \"ataques especiais\", tales coma ataques de precisi\u00f3n sobre campos de prisioneiros, \u00e1s bases Gestapo ou das forzas de intelixencia e seguridade alem\u00e1s, as\u00ed como ataques t\u00e1cticos apoiando ao ex\u00e9rcito brit\u00e1nico na campa\u00f1a de Normand\u00eda. Alg\u00fans Mosquitos tam\u00e9n traballaron no comando costeiro da RAF durante a batalla do Atl\u00e1ntico, atacando U-Boats da \"Kriegsmarine\" e concentraci\u00f3ns de mercantes, particularmente na ofensiva do golfo de Biscaia en 1943, na cal foron afundidos ou danados bastantes U-Boats.\nO Mosquito tam\u00e9n foi usado nos teatros do Mediterr\u00e1neo e de Italia, ademais de ser empregado pola RAF no sueste asi\u00e1tico e pola RAAF dende as s\u00faas bases de Halmaheras e Borneo na guerra do Pac\u00edfico.\nDesenvolvemento.\nDe principios a mediados dos anos 30, de Havilland ga\u00f1\u00e1rase unha reputaci\u00f3n polos seus inovadores avi\u00f3n de alta velocidade co seu dese\u00f1o de carreiras DH.88 Comet. Posteriormente o avi\u00f3n de pasaxeiros DH.91 Albatross foi pioneiro no sistema de contruci\u00f3n de madeira composta usada no Mosquito. O Albatross para 22 pasaxeiros pod\u00eda acadar unha velocidade de cruceiro de 340 km/h a 3 400 m, sendo m\u00e1is r\u00e1pido que o Handley Page H.P.42 e outros biplanos aos que substitu\u00eda. A construci\u00f3n monocasco de madeira non s\u00f3 aforraba peso e compensaba a baixa potencia dos motores de Havilland Gipsy Twelve usadas nese avi\u00f3n, sen\u00f3n que tam\u00e9n simplificaba a produci\u00f3n e reduc\u00eda o tempo de fabricaci\u00f3n."}
{"id": "46257", "revid": "98629", "url": "https://gl.wikipedia.org/wiki?curid=46257", "title": "Condado de Bauskas", "text": "O condado de Bauska (let\u00f3n: \"Bauskas rajons\") \u00e9 un condado da rexi\u00f3n de Zemgale. A s\u00faa cidade principal \u00e9 Bauska."}
{"id": "46258", "revid": "1308", "url": "https://gl.wikipedia.org/wiki?curid=46258", "title": "Condado de Bauska", "text": ""}
{"id": "46259", "revid": "34155", "url": "https://gl.wikipedia.org/wiki?curid=46259", "title": "Condado de C\u0113su", "text": " \nO condado de C\u0113su (en let\u00f3n: \"C\u0113su rajons\") \u00e9 un condado administrativo de Letonia. O condado fai fronteira cos condados de Valmiera e Valka polo norte, Limba\u017ei e R\u012bga polo oeste, Gulbene polo leste, e cos condados de Ogre e Madona polo sur. A cidade principal do condado \u00e9 C\u0113sis."}
{"id": "46260", "revid": "1308", "url": "https://gl.wikipedia.org/wiki?curid=46260", "title": "Condado de C\u0113sis", "text": ""}
{"id": "46261", "revid": "1308", "url": "https://gl.wikipedia.org/wiki?curid=46261", "title": "Condado de Cesu", "text": ""}
{"id": "46262", "revid": "98629", "url": "https://gl.wikipedia.org/wiki?curid=46262", "title": "Condado de Daugavpils", "text": "O condado de Daugavpils (let\u00f3n: \"Daugavpils rajons\") \u00e9 un condado de Latgale. No 2016 est\u00edmase que ten unha poboaci\u00f3n de 22.194 habitantes. Ten unha elevaci\u00f3n de 115 metros sobre o nivel do mar."}
{"id": "46263", "revid": "98629", "url": "https://gl.wikipedia.org/wiki?curid=46263", "title": "Bell P-39 Airacobra", "text": "O Bell P-39 Airacobra foi un caza estadounidense da segunda guerra mundial. O seu prototipo voou por primeira vez en abril de 1939 e entrou en servizo en 1941, sendo un dos principais cazas dos Estados Unidos cando o pa\u00eds entrou na guerra. Foi usado tam\u00e9n por Gran Breta\u00f1a e a Uni\u00f3n Sovi\u00e9tica.\nTi\u00f1a un esquema pouco habitual, co motor instalado detr\u00e1s da cabina do piloto, no centro da fuselaxe, coa h\u00e9lice no morro conectada por un longo eixo. Este feito deixaba a proa libre para a instalaci\u00f3n dun can\u00f3n de 37\u00a0mm e para montar un tren de aterraxe en triciclo, sendo o primeiro caza en utilizalo. Por\u00e9n o resultado non foi moi satisfactorio, xa que o avi\u00f3n carec\u00eda dun turbocompresor eficiente, polo que o seu rendemento a grande altitude non era bo. Por esta raz\u00f3n foi rexeitado pola RAF para ser usado en Europa occidental, a\u00ednda que foi adoptado pola URSS, xa que na fronte oriental a meirande parte dos combates a\u00e9reos produc\u00edanse a media e baixa altura.\nXunto co derivado P-63 Kingcobra, o P-39 foi unha das aeronaves de \u00e1 fixa m\u00e1is exitosas fabricadas por Bell."}
{"id": "46266", "revid": "23204", "url": "https://gl.wikipedia.org/wiki?curid=46266", "title": "Castelo da Rocha Forte", "text": "O castelo da Rocha Forte \u00e9 un sitio arqueol\u00f3xico en proceso de escavaci\u00f3n do castelo medieval m\u00e1is emblem\u00e1tico da mitra compostel\u00e1, que tivo un per\u00edodo de ocupaci\u00f3n desde, aproximadamente, o ano 1240 ao 1467, ano no que foi destru\u00eddo ata os seus alicerces polos irmandi\u00f1os. Nel tiveron lugar feitos moi sinalados da historia de Compostela.\nSituaci\u00f3n.\nA Fortaleza da Rocha Forte, tam\u00e9n co\u00f1ecida como Castelo dos Churruchaos, sit\u00faase na parroquia de Conxo no lugar da Rocha Vella, pertencente ao concello de Santiago de Compostela.\nAt\u00f3pase, a unha altitude de 185 metros, no lugar co\u00f1ecido como a \"Rocha Vella\", a car\u00f3n da v\u00eda do ferrocarril, que o cruza ocultando gran parte do sitio, e preto da actual sa\u00edda da cidade cara a Pontevedra. Os terreos sobre os que se asenta son propiedade do Arcebispado de Santiago, que cedeu o seu uso por 50 anos ao concello. Calc\u00falase que o recinto ocupa uns 4.000 metros cadrados.\nMoi preto desta localizaci\u00f3n at\u00f3pase o Castri\u00f1o de Conxo.\nDescrici\u00f3n.\nTr\u00e1tase dun sitio arqueol\u00f3xico, catalogado como \"Ben de Interese Cultural\" e cunha adscrici\u00f3n cronol\u00f3xica de ocupaci\u00f3n definida entre o s\u00e9culo XIII e o XV.\nNa actualidade at\u00f3pase en estado ruinoso, e est\u00e1 a ser estudado mediante escavaci\u00f3ns arqueol\u00f3xicas levadas a cabo dende o ano 2001.\nConformada por distintas cercas, cons\u00e9rvase a exterior nunha lonxitude de 40 metros na \u00e1rea sueste, da interior cons\u00e9rvase todo o per\u00edmetro amais doutras estruturas na zona central onde se poder\u00eda situar a torre da homenaxe, as\u00ed como os restos dos torre\u00f3ns nos seus \u00e1ngulos e flanqueando o acceso principal (malia que s\u00f3 se conservan os seus baseamentos). Conta ademais con dependencias subterr\u00e1neas en relaci\u00f3n coas que ata de agora s\u00f3 foron documentados os accesos escalonados.\nAmais do seu valor defensivo, xa que era o refuxio dos arcebispos de Compostela -o lugar onde refuxiarse cando hab\u00eda problemas cos levantiscos compostel\u00e1ns-, era un enclave perfecto para controlar a entrada e sa\u00edda da cidade de xentes e mercador\u00edas, xa que se atopa nas proximidades do antigo cami\u00f1o que un\u00eda Santiago con Noia e co cami\u00f1o de Padr\u00f3n, ao Cami\u00f1o portugu\u00e9s, que segu\u00edan os peregrinos a Santiago dende o sur de Galicia. Este foi o motivo principal de que o castelo, ao contrario do habitual, se colocara ao car\u00f3n do r\u00edo, no fondo dun val, e non nunha posici\u00f3n predominante en altura (posici\u00f3n dos denominados castelos rochosos).\nO castelo funcionaba como punto de control do cami\u00f1o cara ao mar, como primeiro posto de defensa ante previsibles invasi\u00f3ns que puideran entrar, a trav\u00e9s da r\u00eda de Arousa e o r\u00edo Ulla, contra a cidade.\nEsta importancia estrat\u00e9xica xa foi recollida no Preito Tabera - Fonseca. Foi unha arbitraxe ou concordia que tivo lugar no segundo cuarto do s\u00e9culo XVI entre o arcebispo de Compostela e despois de Toledo Alonso III de Fonseca e o seu sucesor no cargo Juan Pardo de Tavera. Na pregunta n\u00ba 13 do representante de Tavera, Pedro de Cisneros destaca a importancia estrat\u00e9xica do enclave:\nDescrici\u00f3n baseada en fontes documentais.\nTomando como referencia as fontes documentais pod\u00e9monos facer unha idea do conxunto cando a\u00ednda permanec\u00eda en p\u00e9.\nExisten diversas posibles representaci\u00f3ns gr\u00e1ficas do castelo entre as que destaca a que abre o Tombo B do arquivo capitular da igrexa de Santiago, cunha representaci\u00f3n do Ap\u00f3stolo Santiago a cabalo e coa espada desenvai\u00f1ada, e no fondo un castelo. Esta obra foi feita en tempos de Berenguel de Landoira e a fortificaci\u00f3n m\u00e1is pr\u00f3xima para tomar como modelo era o castelo da Rocha Forte, incluso alg\u00fans autores interpr\u00e9tano como xustificaci\u00f3n dos acontecementos ocorridos o d\u00eda da Ira. Ademais o debuxo coincide, pese ao seu esquematismo, con outras testemu\u00f1as documentais. Outra representaci\u00f3n posible neste documento aparece como anotaci\u00f3n marxinal na Bula do papa Alexandre III na que confirma os privilexios da s\u00e9 compostel\u00e1.\nUnha \u00faltima posible representaci\u00f3n aparece no co\u00f1ecido como \"Tumbillo de Concordias\", no que, tam\u00e9n como acoutaci\u00f3n marxinal, aparece xunto ao texto no que Fernando III de Castela confirma os privilexios dos arcebispos santiagueses sobre as fortalezas.\nDatos m\u00e1is esclarecedores son as testemu\u00f1as chamadas a declarar no Preito Tabera - Fonseca, principalmente polos chamados polo Arcebispo de Santiago Juan de Tabera. Xa o representante de Tabera, Pedro de Cisneros, pres\u00e9ntaa no interrogatorio a trav\u00e9s da pregunta n\u00ba 11:\nDos testemu\u00f1os presentados, a\u00ednda que deben ser interpretados como parciais pola propia natureza do preito ou concordia e de provir de datas posteriores a s\u00faa ru\u00edna, p\u00f3dese extraer unha descrici\u00f3n do castelo, que se est\u00e1 a confirmar coas intervenci\u00f3ns arqueol\u00f3xicas.\nEstar\u00eda conformada por tres cintos amurallados ao redor dunha estrutura organizativa b\u00e1sica que ten como eixo central a torre da homenaxe cos seus catro sobrados. Xunto a esta, unha capela g\u00f3tica (abovedada) coa advocaci\u00f3n a Santa Eufemia. Todo o conxunto \"...moi bien edificada todo de cantaria de piedra de grano con si mestura de cal y argamasa...\" disposto en tres niveis ou alturas. A cerca m\u00e1is interior que rodear\u00eda a torre da homenaxe estar\u00eda conformada por nove torre\u00f3ns circulares (todos eles ameados e dun sobrado), catro nos extremos, tres de reforzo nos medio dos muros sueste, nordeste e suroeste, e d\u00faas torres m\u00e1is flanqueando a porta principal do \u00faltimo recinto. Segundo as testemu\u00f1as do citado preito unha destas torres ter\u00eda a denominaci\u00f3n de Santa Eufemia e outra a de Torre nova, desco\u00f1ec\u00e9ndose o nome das outras. Entre os diversos recintos, polo menos un ou dous foxos (un deles sempre cuberto por auga). Portas, poternas, pontes levadizas e barbac\u00e1s completar\u00edan un conxunto que en palabras dunha das testemu\u00f1as nas que coinciden varias delas \"... e que hera alderredor cercada que pares\u00e7\u00eda una ciudad\"\nHistoria.\nO castelo foi constru\u00eddo polo arcebispo Xo\u00e1n Arias cara ao ano 1240 e, dende ent\u00f3n, serviu como residencia arcebispal e do cabido, sendo testemu\u00f1a de gran parte da historia medieval de Santiago. No ano 1255 aparece a primeira menci\u00f3n documental da fortaleza en relaci\u00f3n coas constituci\u00f3ns capitulares de Xo\u00e1n Arias.\nTam\u00e9n se rexistrou a reconstruci\u00f3n realizada por Berenguel de Landoira despois dos estragos causados polos cidad\u00e1ns de Compostela no 1320, no que foi o primeiro enfrontamento documentado de moitos que tiveron lugar entre o concello e o bispado estando \u00e1 fronte da sublevaci\u00f3n Afonso Su\u00e1rez de Deza, personaxe da familia dos Deza-Churruchaos e mordomo do fillo de Sancho IV de Castela, o infante Felipe. Estas loitas recoll\u00e9ronse no documento \"Hechos de Don Berenguel de Landoira\" no que se narra que no d\u00eda da Purificaci\u00f3n os cidad\u00e1ns de Compostela atacaron e incendiaron o castelo, tendo que volver a ser levantado polo arcebispo.\nModificaci\u00f3ns substantivas tam\u00e9n foron as feitas polo sure\u00f1o arcebispo Lope de Mendoza.\nO d\u00eda da Ira.\nAlg\u00fans dos momentos m\u00e1is intensos da s\u00faa historia viv\u00edronse durante o convulso s\u00e9culo XIV. O Papa Xo\u00e1n XXII nomeou o dominico franc\u00e9s Berenguel de Landoria arcebispo da rica e influente s\u00e9 de Santiago de Compostela. Cando Berenguel chegou a Santiago no 1318, atopa as portas pechadas. A cidade estaba levantada en armas contra o Arcebispo. Os burgueses compostel\u00e1ns quer\u00edan conseguir que o Concello pasara a depender da Coroa no canto da Igrexa, coa intenci\u00f3n de obter as vantaxes de ter a fonte de poder se\u00f1orial m\u00e1is afastada. Esta condici\u00f3n perd\u00e9rana no ano 1309, xa que Fernando IV lle concedeu o se\u00f1or\u00edo ao Arcebispo Rodrigo de Padr\u00f3n en agradecemento \u00e1 axuda prestada na toma de Alxeciras.\nBerenguel de Landoria ref\u00faxiase no Castelo da Rocha e dende al\u00ed acomete as negociaci\u00f3ns cos burgueses. Refuxiouse tam\u00e9n en Noia (onde en agradecemento ao apoio ordenou constru\u00edr as murallas da vila e a Igrexa de Santa Mar\u00eda a Nova) e Padr\u00f3n, na desaparecida Fortaleza da Rocha Branca. Despois de meses de enfrontamentos, unha embaixada de burgueses en representaci\u00f3n do Concello de Santiago acode \u00e1 Rocha para negociar. Os soldados do arcebispo, bruscamente, pechan t\u00f3dalas portas do Castelo e asasinan os representantes da cidade. Era o 16 de setembro do ano 1320, o d\u00eda da Ira. Once representantes compostel\u00e1ns caen mortos acoitelados no patio do Castelo, entre eles, o autor dos \"Hechos de Don Berenguel de Landoira\" d\u00e1 os nomes do propio Su\u00e1rez de Deza, ao que denomina \"Sat\u00e9lite de Satan\u00e1s\", os seus parentes os irm\u00e1ns Andrade, Mart\u00edn Mart\u00ednez (c\u00f3engo), Juan Varela (infanz\u00f3n), Juan Garc\u00eda de Mes\u00eda e o notario Gonz\u00e1lo Y\u00e1\u00f1ez.\nA cabeza de Alonso Su\u00e1rez de Deza roda sobre o patio do castelo. O 27 de setembro asinouse a paz entre as partes no adro da Igrexa de Santa Susana (lugar onde se reun\u00eda tradicionalmente o concello de Santiago) por medio da cal o arcebispo recuperou o control da cidade. A continuaci\u00f3n proceder\u00e1 a fortificaci\u00f3n da catedral, inclu\u00edndo a famosa Torre da Berenguela.\nA lenda dos Churruchaos.\nA tradici\u00f3n popular transmitiu estes feitos recollidos na actualidade en diversas formas:\n\"Hai moito tempo houbo un capit\u00e1n que ti\u00f1a unha filla moi fermosa e desexada por moitos homes. O capit\u00e1n tivo que partir a guerrear a \u00c1frica, ocasi\u00f3n que aproveita o arcebispo compostel\u00e1n para raptala, pech\u00e1ndoa no Castelo da Rocha. Nesta fortaleza habitaban os Churruchaos, unha morea de asasinos e ladr\u00f3ns que asaltaban e roubaban en toda a rexi\u00f3n protexidos polo arcebispo.\nTras ter co\u00f1ecemento de todo isto, o capit\u00e1n regresa a Santiago o d\u00eda da festa do Corpus, durante a celebraci\u00f3n da procesi\u00f3n pola cidade; ao chegar a R\u00faa da Balconada o capit\u00e1n no seu cabalo, e coa armadura posta, arremete contra o arcebispo coa s\u00faa espada d\u00e1ndolle morte al\u00ed mesmo, feitos que recolle unha copla popular:\nA tradici\u00f3n di que, tralo crime, a r\u00faa foi purificada con sal e pechada.\nA continuaci\u00f3n dirixiuse cara ao Castelo da Rocha, cercouno e derrotouno, deixando nel a t\u00f3dolos churruchaos mortos entre as ru\u00ednas do castelo. Complemento desta lenda \u00e9 o dito de que neste lugar se ve, \u00e1s veces, unha gali\u00f1a con pitos de ouro, chamada pita dos Churruchaos e que s\u00f3 se deixa ver un intre e nunca se lle volve a aparecer \u00e1 mesma persoa\".\nOs feitos reais que est\u00e1n detr\u00e1s desta lenda ocorreron en 1366, tendo como escenario o das loitas sucesorias entre Henrique II de Trast\u00e1mara e Pedro I O Cruel. Naquel ent\u00f3n rex\u00eda a s\u00e9 compostel\u00e1 Suero G\u00f3mez de Toledo. O rei visita Compostela e o arcebispo rec\u00edbeo nas s\u00faas portas retir\u00e1ndose despois a Rocha Forte. Os receos pola simpat\u00eda que profesaba a Henrique fai que decidan asasinalo, citando ao bispo despois da sesta. Entrando ao Obradoiro foi acoitelado por Fern\u00e1n P\u00e9rez Churruchao e Alfonso G\u00f3mez Gallinato, en presenza do rei, espectador privilexiado dende as torres da catedral. Tratouse dun crime, en definitiva, motivado m\u00e1is por intereses pol\u00edticos que sentimentais.\nOs recordos que recolle a tradici\u00f3n dos desm\u00e1ns das xentes do castelo ocorreron previsiblemente desde a s\u00faa construci\u00f3n pero especialmente son recordados os sucedidos na primeira metade do s\u00e9culo XV e que tam\u00e9n recordan as testemu\u00f1as m\u00e1is vellas do Preito Tabera-Fonseca. C\u00f3mpre por \u00faltimo resaltar que os churruchaos non foron os donos e autores dos desm\u00e1ns sen\u00f3n inimigos do poder arcebispal e polo tanto do castelo e os seus moradores.\nO sitio do Castelo.\nNo tempo do goberno do arcebispo Rodrigo de Luna, concretamente no ano 1458, constitu\u00eduse unha Irmandade en Santiago formada por un grupo de nobres e mandatarios de Santiago, Noia e Muros. As figuras principais foron Juana de Castro, vi\u00fava de Rodrigo de Moscoso y Limia, o seu fillo Bernal Eanes. O seu obxectivo foi o de defender as \"liberdades p\u00fablicas\" fronte as acci\u00f3ns dos homes do arcebispo.\nComo primeira medida buscan o amparo do rei Henrique IV para que mante\u00f1a ao seu lado ao arcebispo na campa\u00f1a da Guerra de Granada e proceden coa axuda de Pedro \u00c1lvarez Osorio, conde de Trast\u00e1mara, Sueiro G\u00f3mez de Soutomaior, se\u00f1or de Rianxo, Lopo P\u00e9rez de Moscoso e Fernando de Castro a sitiar o castelo. Na defensa do castelo atop\u00e1base o seu tenente e casteleiro (desde o ano 1456) \u00c1lvaro S\u00e1nchez de \u00c1vila. Grazas \u00e1s s\u00faas boas defensas o castelo resiste o cerco e Rodrigo de Luna pide ao rei que interceda. Henrique IV chegou a ditar ata tres provisi\u00f3ns esixindo o levantamento do cerco, en maio do 1458, o 12 de xu\u00f1o de 1459 dirixida ao conde de Trast\u00e1mara e o mesmo d\u00eda outra dirixida a Ju\u00e1n de Padilla, Adiantado Maior de Castela para que ante o previsible incumprimento dos seus mandatos levante o cerco pola forza. Finalmente, movidos pola insistencia do rei e a dificultade de vencer as defensas do castelo, o 3 de setembro do ano 1459 no campo de Mazarelos os levantiscos asinan unha concordia cos representantes do arcebispo pola que aceptan levantar o cerco.\nNo tempo das Irmandades.\nNo s\u00e9culo XV, a Rocha convert\u00e9rase nun edificio odiado e temido polos labregos da zona. Durante as d\u00e9cadas de 1450 e 1460, os soldados do arcebispo agrupados no destacamento da Rocha rouban o gando, secuestran labregos para esixirlles rescate e violan mulleres. As denuncias quedaron rexistradas para o futuro no \"Libro do Concello de Santiago\" e m\u00e1is no \"Preito Tavera-Fonseca\". \nNo ano 1467 destr\u00faese definitivamente con ocasi\u00f3n da Gran revolta irmandi\u00f1a iniciada no ano 1466. Alg\u00fans dos protagonistas en Santiago foron Alonso II de Fonseca que estivo un tempo cativo no castelo de Vimianzo e de novo Bernal Eanes de Moscoso que morreu dun disparo de seta cando cercaba a catedral de Santiago. Un dos primeiros obxectivos da Irmandade en Compostela foi o Castelo da Rocha Forte, xa que simbolizaba m\u00e1is que calquera fortificaci\u00f3n o poder do arcebispado de Santiago e s\u00edmbolo da opresi\u00f3n feudal, polo que foi atacado por gran cantidade de xentes (sobre 11.000 persoas, base\u00e1ndonos de novo nas testemu\u00f1as do Preito Tabera-Fonseca) e derribado.\nFoi unha das primeiras fortalezas en seren derrubadas polas Irmandades durante a Segunda Guerra Irmandi\u00f1a e, ao contrario doutros moitos, nunca foi reconstru\u00eddo. No ano 1469, Afonso II de Fonseca venceu aos sublevados na Batalla da Alm\u00e1ciga, coa axuda de Pedro Madruga, a\u00ednda que tivo que pactar o retorno ao se\u00f1or\u00edo e \u00e1 cidade, debido a que o resto dos aliados na devandita batalla cando esta foi rematada esparex\u00e9ronse polas diferentes localidades do arcebispado a recuperar as s\u00faas prazas, quedando s\u00f3 Fonseca para tentar recobrar o se\u00f1or\u00edo da cidade tentando un cerco imposible na zona do actual mosteiro de San Francisco.\nGrazas a que se atoparon restos de munici\u00f3n de catapulta no interior do recinto, s\u00e1bese que os Irmandi\u00f1os utilizaron este tipo de artiller\u00eda nas Guerra Irmandi\u00f1as.\nLogo do conflito, parte do pacto de Fonseca cos irmandi\u00f1os foi non reconstru\u00edr os castelos derrocados por eles e por tal motivo non foi nunca reconstru\u00eddo. S\u00f3 de maneira anecd\u00f3tica unhas xentes \u00e1s ordes de Lopo S\u00e1nchez de Moscoso, conde de Altamira e antigo capit\u00e1n irmandi\u00f1o, ocuparon o lugar do derru\u00eddo castelo con cen escudeiros e pe\u00f3ns e vinte canteiros e ergueron na noite defensas para comezar a reconstruci\u00f3n. Cando soubo isto Fonseca sa\u00edu el mesmo coas s\u00faas armas e os seus homes desde Santiago para expulsalos. Parece ser que o conflito se resolveu co compromiso de Fonseca de derribar o castelo de Alcobre e dos condes de Altamira de abandonar o predio do castelo da Rocha Vella.\nDas ru\u00ednas do castelo colleuse pedra para constru\u00edr unha torre no alto do Pico Sacro.\nEscavaci\u00f3ns arqueol\u00f3xicas.\nEstanse a desenvolver unha serie de campa\u00f1as de escavaci\u00f3n dende o ano 2001, grazas a un convenio entre o Concello de Santiago e a Universidade de Santiago de Compostela, co obxecto de recuperar as ru\u00ednas para consolidalas por medio da creaci\u00f3n dun Parque Arqueol\u00f3xico.\nCampa\u00f1a inicial.\nNo ano 2001 elaborouse un estudo preliminar a cargo de Iv\u00e1n \u00c1lvarez Merayo. A continuaci\u00f3n realiz\u00e1ronse as campa\u00f1as de escavaci\u00f3ns a cargo dun equipo dirixido por Raquel Casal Garc\u00eda e Fernando Acu\u00f1a Castroviejo da Universidade de Santiago de Compostela. A primeira fase realizouse no ano 2002 consistindo na limpeza da follaxe que cubr\u00eda os restos da fortaleza e unha prospecci\u00f3n intensiva da zona arqueol\u00f3xica, topografi\u00e1ndose o conxunto do sitio e realiz\u00e1ndose unha prospecci\u00f3n extensiva dos arredores da fortaleza. No ano 2003 iniciouse a segunda fase de actuaci\u00f3n, consistente en catro aspectos:\nNesta campa\u00f1a atop\u00e1ronse restos cer\u00e1micos medievais (cer\u00e1mica sevillana e de Manises), as\u00ed como numism\u00e1ticos (unha branca de bill\u00f3n da \u00e9poca de Henrique III de Castela, (1390-1404)) e restos p\u00e9treos diversos.\nCampa\u00f1a de 2004.\nNa campa\u00f1a de 2004 atop\u00e1ronse diversas armas, abundantes puntas de seta (de tipo Bodkin, algunhas de agulla baleira) as\u00ed como d\u00faas posibles espadas en proceso de estudo. Os numismas atopados nesta campa\u00f1a forman un conxunto de 39 moedas de gran variedade tipol\u00f3xica, entre elas trece brancas de bill\u00f3n de Henrique III; dous \u00f3bolos, un de Afonso XI e outro probable de Afonso X; dous noven de bill\u00f3n, un de Henrique III e outro probablemente de Henrique II; e seis cornados de bill\u00f3n de Xo\u00e1n I. O 90 % do total foron atopadas na mesma unidade estratigr\u00e1fica.\nA multitude de bola\u00f1os (proxect\u00eds) aparecidos son probas fiables do asedio que sufriu a fortaleza. Hainos de diversos tama\u00f1os; dende 50 ata 18\u00a0cm de di\u00e1metro, e a\u00ednda meirandes, presentan un diverso nivel de traballado da pedra, hainos toscamente labrados (a bisel) procurando a forma esf\u00e9rica, empregados por enxe\u00f1os de asedio cun mecanismo de contrapeso (fund\u00edbulos ou trabucos).\nTam\u00e9n se atoparon diversos elementos arquitect\u00f3nicos l\u00edticos, como molduras cinceladas e pu\u00eddas, un capitel g\u00f3tico, un conxunto de celos\u00edas e fustes.\nCampa\u00f1a de 2005.\nDende a campa\u00f1a de 2005, traballouse sobre a hip\u00f3tese de que o castelo puido ser unha fortaleza g\u00f3tica t\u00edpica, moi novidosa na arquitectura espa\u00f1ola, pois no s\u00e9culo XII non hai nada semellante na Pen\u00ednsula Ib\u00e9rica. \u00c9 unha hip\u00f3tese de traballo ata o de agora apoiada por expertos lusos. Te\u00f1en a intenci\u00f3n de confirmar a sospeita de que Xo\u00e1n Arias, quen mandou facer o castelo, debeu ter un enxe\u00f1eiro arquitecto franc\u00e9s, xa que \u00e9 o lugar onde se deron as innovaci\u00f3ns para este tipo de castelos.\nDestaca a importancia do sistema de canalizaci\u00f3ns de auga exteriores atopados na campa\u00f1a do 2005, e mesmo apareceu un pozo de 3,7 metros de profundidade, feito en cachotar\u00eda e que a\u00ednda se atopou con auga.\nTam\u00e9n se atoparon importantes fragmentos de muralla no sur do recinto, un deles con restos de cal. Entre o resto de materiais encontrados destacan cer\u00e1micas, brocais, ferraduras de cabalo, \u00f3sos de animais, pezas de bronce de vestimentas e mobles.\nCampa\u00f1a de 2006.\nNesta campa\u00f1a, levada a cabo entre os meses de xullo e agosto, procedeuse \u00e1 realizaci\u00f3n dun novo levantamento topogr\u00e1fico do sitio. Tam\u00e9n se marcaron como obxectivos a finalizaci\u00f3n do estudo de sectores parcialmente escavados en anteriores campa\u00f1as e a escavaci\u00f3n e estudo do lenzo oeste da cerca principal, o tramo entre a entrada e o torre\u00f3n do extremo suroeste, as\u00ed como diversos labores de consolidaci\u00f3n de estruturas escavadas. Tam\u00e9n se procedeu a descubrir o sector leste da barbac\u00e1, escavaci\u00f3n na que se atoparon gran cantidade de perpia\u00f1os con marca de canteiro, pezas de canles e pezas de elementos arquitect\u00f3nicos, as\u00ed como un basti\u00f3n de forma trapezoidal que se apoia na roca en bo estado de conservaci\u00f3n.\nEscav\u00e1ronse un total de 152,76 m\u00b2 nesta campa\u00f1a. O tramo da barbac\u00e1 descuberto e que vai desde o torre\u00f3n sueste ata o noiro da v\u00eda f\u00e9rrea ten unha lonxitude de 35,95 metros e unha altura que oscila entre os 3 metros e medio aos 4 e medio. En relaci\u00f3n aos achados materiais, recuper\u00e1ronse un total de 732 pezas: anacos cer\u00e1micos, l\u00edticos, met\u00e1licos e restos \u00f3seos. Entre eles 2 moedas. Entre os materiais cer\u00e1micos predominan os de produci\u00f3n local para uso dom\u00e9stico (predominando o tipo de ola globular) pero tam\u00e9n se recuperou un pequeno conxunto de cer\u00e1micas de importaci\u00f3n, fundamentalmente de procedencia levantina. Como novidoso sinalar o achado dun anaco dun bordo dun c\u00e1ntaro de tradici\u00f3n musulm\u00e1.\nBastantes pezas met\u00e1licas foron recuperadas, principalmente cravos (74) de diferentes tipolox\u00edas, as\u00ed como alcaiatas, bisagras, elos, unha ferradura e escoura e restos de fundici\u00f3n. Un \u00faltimo grupo \u00e9 o conformado polas agullas de bronce para toucador. Recuper\u00e1ronse 2 moedas en mal estado de conservaci\u00f3n que est\u00e1n a ser obxecto de estudo.\nEntre a gran cantidade de obxectos l\u00edticos recuperados cabe mencionar un conxunto de fustes con motivos decorativos vexetais, bases de columnas, capiteis g\u00f3ticos, anacos de celos\u00eda e diversos tipos de proxect\u00eds. Outros elementos atopados foron pequenos anacos de vidro as\u00ed como mostras do estuco que revest\u00eda as paredes.\nTras esta campa\u00f1a quedou definida a planta do castelo en tres dos seus catro lados, a excepci\u00f3n do lado norte no que a v\u00eda do tren impide a s\u00faa definici\u00f3n.\nCampa\u00f1a 2013.\nNo ver\u00e1n de 2013 seguiuse traballando no terreo. Valouse o per\u00edmetro e instal\u00e1ronse tres paneis explicativos de cara ao p\u00fablico."}
{"id": "46273", "revid": "5863", "url": "https://gl.wikipedia.org/wiki?curid=46273", "title": "Adega", "text": "O termo Adega pode significar:\nComo top\u00f3nimo pode referirse a:"}
{"id": "46276", "revid": "23204", "url": "https://gl.wikipedia.org/wiki?curid=46276", "title": "Partido de Baviera", "text": " \nO Partido de Baviera (en alem\u00e1n: \"Bayernpartei\") \u00e9 un partido pol\u00edtico autonomista e rexionalista do estado de Baviera, no sur de Alema\u00f1a. Foi fundado en 1946 e descr\u00edbese como patri\u00f3tico b\u00e1varo, buscando a independencia de Baviera dentro da Uni\u00f3n Europea. Xunto coa Uni\u00f3n Social Cristi\u00e1 pode verse como herdeiro do Partido Popular B\u00e1varo que existiu antes da segunda guerra mundial. Tras alg\u00fan \u00e9xito a finais dos 40 e nos 50, o partido perdeu votantes rapidamente. A\u00ednda hoxe existe pero foi elixido para o parlamento estatal de Baviera por \u00faltima vez en 1962. O actual presidente do partido \u00e9 Florian Weber. O partido \u00e9 membro da Alianza Libre Europea."}
{"id": "46277", "revid": "89787", "url": "https://gl.wikipedia.org/wiki?curid=46277", "title": "Nacionalismo aragon\u00e9s", "text": "O nacionalismo aragon\u00e9s \u00e9 unha ideolox\u00eda pol\u00edtica que defende que Arag\u00f3n ten historia, lingua, leis e cultura propios como para ter unha maior autonom\u00eda ou incluso un estado independente. Un dos s\u00edmbolos m\u00e1is empregados \u00e9 a estrelada aragonesa, formada polas catro barras de Arag\u00f3n e unha estrela vermella \u00f3 centro.\nOs principais partidos nacionalistas son Chunta Aragonesista, Puyal\u00f3n (abertamente independentistas) e o Partido Aragon\u00e9s (nacionalismo moderado), a\u00ednda que tam\u00e9n houbo outros como Iniziatiba Aragonesa ou Estado Aragon\u00e9s.\nHistoria.\nDende o comezo do s\u00e9culo XVIII, no que Arag\u00f3n perde definitivamente a s\u00faa independencia pol\u00edtica, a sensaci\u00f3n dunha unidade \"nacional\" \u00e9 considerada de diversos xeitos pola poboaci\u00f3n aragonesa, a\u00ednda que en ning\u00fan intre d\u00e9ixanse de ter claras as caracter\u00edsticas que forman o territorio e o pobo aragon\u00e9s, froito da continuidade multisecular de Arag\u00f3n como reino sober\u00e1n.\nNon obstante, non ser\u00e1 at\u00e9 o s\u00e9culo XX, en 1919, cando o nacionalismo aragon\u00e9s xorde a partir das primeiras formulaci\u00f3ns dun grupo de inmigrantes aragoneses en Barcelona, os cales organiz\u00e1ronse arredor da Uni\u00f3n Aragonesista, a agrupaci\u00f3n da Xuventude Aragonesista de Catalu\u00f1a e a revista \"El Ebro\". Esta \u00faltima foi a principal referencia hist\u00f3rica onde se expuxo o primeiro discurso aragonesista, liderado por Gaspar Torrente e por Julio Calvo Alfaro."}
{"id": "46280", "revid": "23204", "url": "https://gl.wikipedia.org/wiki?curid=46280", "title": "Meibion Glynd\u0175r", "text": "Meibion Glynd\u0175r (en gal\u00e9s: \"Fillos de Glynd\u0175r\") foi unha organizaci\u00f3n nacionalista galesa violentamente oposta \u00e1 perda da cultura galesa e da lingua galesa.\nTraxectoria.\nCreouse en resposta \u00e1 crise de vivenda precipitada polo gran n\u00famero de casas de vacaci\u00f3ns que eran compradas polos ingleses, o que levou a un aumento nos prezos das vivendas por riba dos medios econ\u00f3micos dos habitantes locais. Foron os respons\u00e1beis da queima de casas de vacaci\u00f3ns de propietarios ingleses en Pa\u00eds de Gales dende 1979 at\u00e9 mediados dos anos noventa.\nO grupo acadou relevancia en 1979. Na primeira vaga de acci\u00f3ns, oito casas de ver\u00e1n de propietarios ingleses foron destru\u00eddas durante o primeiro mes, facendo un total de 200 nos seguintes dez anos. Preto de 300 propiedades foron danadas pola campa\u00f1a. O cumio tivo lugar a finais dos anos oitenta coa concentraci\u00f3n de ataques a fogares de deputados do Partido Conservador, e David Hunt, o daquela secretario para Gales, foi un obxectivo en 1990.\nA responsabilidade das acci\u00f3ns ten sido reclamada por catro movementos separados: Mudiad Amddiffyn Cymru (\"o movemento pra defender Gales\"), Cadwyr Cymru (\"os gardi\u00e1ns de Gales\"), Meibion Glynd\u0175r (\"os fillos de Glynd\u0175r\") e o Ex\u00e9rcito Gal\u00e9s para a Rep\u00fablica dos Traballadores (WAWR). De todos xeitos, Meibion Glynd\u0175r ten sido o \u00fanico grupo que tivo algunha posibilidade de \u00e9xito a longo prazo, malia que dende mediados dos noventa este grupo ten estado inactivo e a violencia nacionalista galesa ten cesado, polo menos a un nivel organizado.\nUnha reinvestigaci\u00f3n sobor os ataques con cartas bomba levou \u00e1 captura de Sion Aubrey Roberts, polas probas de ADN atopadas en 1993. Moitos casos a\u00ednda permanecen sen resolver.\nTense dito recentemente, que eles eran de feito unha fronte do MI5, ou dirixido por \"axitadores\". Por\u00e9n, non hai evidencias desta teor\u00eda."}
{"id": "46281", "revid": "839", "url": "https://gl.wikipedia.org/wiki?curid=46281", "title": "Partido Repubicano (Illas Feroe)", "text": ""}
{"id": "46282", "revid": "23204", "url": "https://gl.wikipedia.org/wiki?curid=46282", "title": "Tj\u00f3\u00f0veldi", "text": "Tj\u00f3\u00f0veldi \"(Rep\u00fablica)\", chamado at\u00e9 2007 Tj\u00f3\u00f0veldisflokkurin \"(Partido Republicano)\", \u00e9 un partido pol\u00edtico de centro esquerda das Illas Feroe partidario da independencia das Illas. Foi fundado en 1948 como reacci\u00f3n \u00f3 feito de que non se proclamara a independencia tralo referendo celebrado en 1946 no que esta opci\u00f3n venceu por unha estreita marxe. En 1998 H\u00f8gni Hoydal sucedeu a Heini O. Heinesen como xefe do partido.\nNas elecci\u00f3ns do 20 de xaneiro de 2004, o partido obtivo o 21.7% dos votos e oito dos 32 escanos."}
{"id": "46283", "revid": "839", "url": "https://gl.wikipedia.org/wiki?curid=46283", "title": "Partido Popular (Illas Feroe)", "text": ""}
{"id": "46284", "revid": "23204", "url": "https://gl.wikipedia.org/wiki?curid=46284", "title": "F\u00f3lkaflokkurin", "text": "O Partido Popular ou \"F\u00f3lkaflokkurin\" \u00e9 un partido pol\u00edtico conservador das Illas Feroe, liderado por Anfinn Kallsberg. O partido est\u00e1 afiliado \u00e1 Uni\u00f3n Internacional Dem\u00f3crata. Nas derradeiras elecci\u00f3ns do 20 de xaneiro de 2004, o partido obtivo o 20.6% do voto popular e 6 dos 32 escanos. O partido ten defendido tradicionalmente unha grande autonom\u00eda para as Illas Feroe, pero dende 1994 am\u00f3sase partidario da total independencia do arquip\u00e9lago en coalici\u00f3n cos partidos Tj\u00f3\u00f0veldisflokkurin e Sj\u00e1lvst\u00fdrisflokkurin."}
{"id": "46285", "revid": "839", "url": "https://gl.wikipedia.org/wiki?curid=46285", "title": "Partido do Centro (Illas Feroe)", "text": ""}
{"id": "46286", "revid": "624", "url": "https://gl.wikipedia.org/wiki?curid=46286", "title": "Antigo irland\u00e9s", "text": ""}
{"id": "46287", "revid": "56817", "url": "https://gl.wikipedia.org/wiki?curid=46287", "title": "Mi\u00f0flokkurin", "text": "O Partido do Centro ou \"Mi\u00f0flokkurin\" \u00e9 un partido pol\u00edtico de car\u00e1cter conservador e cristi\u00e1n das Illas Feroe, liderado por Jenis Av Rana. \nNas elecci\u00f3ns do 20 de xaneiro de 2004, o partido obtivo o 5.2 % dos votos e 2 dos 32 escanos."}
{"id": "46288", "revid": "17467", "url": "https://gl.wikipedia.org/wiki?curid=46288", "title": "Partido polo Autogoberno (Illas Feroe)", "text": ""}
{"id": "46289", "revid": "8993", "url": "https://gl.wikipedia.org/wiki?curid=46289", "title": "Sj\u00e1lvst\u00fdri", "text": "O Partido do Autogoberno ou Sj\u00e1lvst\u00fdrisflokkurin (tam\u00e9n Partido da Independencia) \u00e9 un partido pol\u00edtico de car\u00e1cter social-liberal das Illas Feroe. O partido est\u00e1 liderado por K\u00e1ri P. H\u00f8jgaard. \nNas elecci\u00f3ns do 20 de xaneiro de 2004, o partido obtivo o 4.6% dos votos e 1 dos 32 escanos. O partido ten apoiado tradicionalmente unha grande autonom\u00eda para as illas, pero en 1994 accedeu a dar apoio \u00e1 independencia feroesa e formar parte dunha coalici\u00f3n cos partidos Tj\u00f3\u00f0veldisflokkurin e F\u00f3lkaflokkurin."}
{"id": "46290", "revid": "88628", "url": "https://gl.wikipedia.org/wiki?curid=46290", "title": "Conceyu Xoven", "text": "Conceyu Xoven (\"Concello Novo\" en galego) foi unha organizaci\u00f3n xuvenil pol\u00edtica de ideolox\u00eda leonesista, activa entre 1993 e 2013. Estivo vencellada cos partidos rexionalistas Uni\u00f3n del Pueblo Leon\u00e9s (UPL) en Le\u00f3n e Zamora (ata 2010) e coa Uni\u00f3n del Pueblo Salmantino (UPS) en Salamanca.\nHistoria e caracter\u00edsticas.\nConceyu Xoven promov\u00eda a unidade territorial e pol\u00edtica de t\u00f3dolos territorios de cultura leonesa (o denominado \"Pa\u00eds Ll\u00efon\u00e9s\"), o autogoberno e a oficialidade da lingua leonesa neles.\nConceyu Xoven chegou a ter 1.500 membros e 20 comit\u00e9s ao longo da xeograf\u00eda do Pa\u00eds Leon\u00e9s e obtivo a maior\u00eda de representantes estudant\u00eds na Xunta de Goberno da Universidade de Le\u00f3n en 2002. Membros deste movemento te\u00f1en participado en varias elecci\u00f3ns nas provincias de Le\u00f3n e Zamora dentro das listas do partido rexionalista UPL e na de Salamanca dentro das listas da UPS.\nA bandeira do movemento \u00e9 un campo vermello cun c\u00edrculo dourado e un s\u00edmbolo leon\u00e9s tam\u00e9n de ouro dentro del."}
{"id": "46296", "revid": "23204", "url": "https://gl.wikipedia.org/wiki?curid=46296", "title": "Kaunas", "text": "Kaunas () \u00e9 unha antiga capital e segunda meirande cidade de Lituania. Sit\u00faase no punto onde se encontran os r\u00edos Neman e Neris, os r\u00edos m\u00e1is grandes do pa\u00eds.\nNomes.\nAntes da independencia do pa\u00eds, a cidade era m\u00e1is co\u00f1ecida como Kovno, a forma tradicional do seu nome nas linguas eslavas. O seu nome en polon\u00e9s \u00e9 \"Kowno\". A forma tradicional en ruso \u00e9 \u041a\u043e\u0432\u043d\u043e, a pesar de \u041a\u0430\u0443\u043d\u0430\u0441 tam\u00e9n se usa dende 1940. En yiddish o seu nome \u00e9 \"Kovne\" (\u05e7\u05d0\u05b8\u05f0\u05e0\u05e2), e en alem\u00e1n \u00e9 \"Kowno\" ou \"Kauen\".\nHistoria.\nOnde hoxe \u00e9 o centro hist\u00f3rico de Kaunas, xunto \u00f3s r\u00edos Neman e Neris, xurdiu no s\u00e9culo X a.C. unha poboaci\u00f3n. C\u00f3ntase que a cidade propiamente dita foi fundada en 1030, pero o seu nome s\u00f3 xurdiu en textos despois de 1361. No s\u00e9culo XIII erixiuse unha muralla para protexela contra os ataques dos Cabaleiros Teut\u00f3nicos. En 1362 a cidade foi capturada por estes, que destru\u00edron o seu castelo.\nEn 1408 a cidade tivo garantidos os dereitos de Magdeburgo por Vytautas o Grande. O castelo foi reconstru\u00eddo no comezo do s\u00e9culo XV. A cidade comezou a destacar, pois estaba situada na intersecci\u00f3n de rutas comerciais e era un porto fluvial. En 1441 Kaunas xuntouse \u00e1 Liga Hanse\u00e1tica, e establecementos comerciais da Hansa foron abertos. Arredor do s\u00e9culo XVI a cidade ti\u00f1a unha escola p\u00fablica, un hospital e unha farmacia, e era unha das m\u00e1is organizadas cidades do Gran-Ducado de Lituania.\nOs s\u00e9culos XVII e XVIII foron malos para a cidade. En 1665, o ex\u00e9rcito ruso atacouna, e en 1701 Kaunas foi ocupada polos suecos. A peste negra atinxiu a cidade en 1657 e 1708, e varios incendios destru\u00edron partes da cidade en 1731 e 1732. Despois da \u00faltima repartici\u00f3n de Polonia-Lituania en 1795, a cidade foi ocupada por Rusia. Cando foi da invasi\u00f3n da Rusia por Napole\u00f3n Bonaparte en 1812, o Grande Ex\u00e9rcito pasou d\u00faas veces pola cidade, devast\u00e1ndoa nas d\u00faas ocasi\u00f3ns.\nDespois da \u00faltima partici\u00f3n da Polonia, Kaunas foi un dos centros do Levantamento de Novembro (1830-1831) e do Levantamento de Xaneiro (1863-1864). Para desencoraxar a poboaci\u00f3n local, as autoridades rusas deixaron un gran n\u00famero de soldados na cidade. O forte militar ruso daquela \u00e9poca existe ata hoxe.\nEn 1862 foi constru\u00eddo un ferrocarril conectando o Imperio Ruso e Alema\u00f1a, e Kaunas tornouse un importante enlace ferroviario. En 1898 a primeira f\u00e1brica el\u00e9ctrica comezou a funcionar. Despois de que Vilnius fora ocupada polos bolxeviques rusos en 1919, o goberno da Rep\u00fablica da Lituania fixou a s\u00faa sede en Kaunas. Posteriormente, cando Vilnius foi cercada por Polonia, a cidade tornouse na capital interina do goberno lituano, posici\u00f3n que mantivo ata 1940, cando Polonia foi dividida entre a Alema\u00f1a nazi e a Uni\u00f3n Sovi\u00e9tica. Iosif Stalin devolveu Vilnius \u00e1 Lituania, tralo que comezou o cambio da capitalidade. Pero antes da s\u00faa conclusi\u00f3n, o pa\u00eds enteiro foi ocupado polos sovi\u00e9ticos.\nEntre as d\u00faas guerras mundiais, as industrias prosperaron en Kaunas, e neste per\u00edodo foi a m\u00e1is grande cidade lituana. Durante a xesti\u00f3n do prefecto Jonas Vilei\u0161is (1921-1931), Kaunas creceu rapidamente e tornouse unha cidade moderna. Inaugurouse un sistema de auga e desaugadoiros, que custou m\u00e1is de 15 mill\u00f3ns de litas (a moeda lituana). A cidade creceu de 18 aos 40\u00a0km\u00b2. M\u00e1is de 2500 predios foron constru\u00eddos, as\u00ed como tres modernas pontes sobre os r\u00edos Neris e Nemunas. Todas as r\u00faas da cidade foron pavimentadas, os transportes movidos por animais foron substitu\u00eddos por omnibus modernos; novos suburbios foron constru\u00eddos (especialmente na rexi\u00f3n de \u017daliakalnis), e cre\u00e1ronse novos parques e prazas. As bases dun sistema de seguro social foron establecidas. Tres novas escolas e novas bibliotecas p\u00fablicas foron conclu\u00eddas, inclu\u00edndose a Biblioteca Vincas Kudirka. Vilei\u0161is mantivo diversos contactos con outras cidades europeas, e como resultado Kaunas tornouse activa participante na vida urbana europea.\nEn 1940 foi anexada pola Uni\u00f3n Sovi\u00e9tica como parte da rep\u00fablica socialista sovi\u00e9tica da Lituania.\nDespois da segunda guerra mundial Kaunas tornouse a principal cidade industrial de Lituania. Produciu preto de 1/4 da produci\u00f3n industrial da rep\u00fablica sovi\u00e9tica.\nDespois da proclamaci\u00f3n da independencia lituana en 1991, os sovi\u00e9ticos tentaron neutralizar a rebeli\u00f3n insuflada nas emisoras de radio e televisi\u00f3n situadas en Sitk\u016bnai.\nComposici\u00f3n \u00e9tnica.\nKaunas \u00e9 unha das cidades que ten porcentualmente m\u00e1is lituanos no pa\u00eds: un 93% da s\u00faa poboaci\u00f3n. A porcentaxe de lituanos na cidade \u00e9 maior que na capital Vilnius, e hai m\u00e1is lituanos \u00e9tnicos en Kaunas que let\u00f3ns \u00e9tnicos en Riga ou estonianos \u00e9tnicos en Tallinn.\nComposici\u00f3n \u00e9tnica no 2001:"}
{"id": "46297", "revid": "98629", "url": "https://gl.wikipedia.org/wiki?curid=46297", "title": "D\u00eda dos Namorados", "text": "O D\u00eda dos namorados \u00e9 unha celebraci\u00f3n que ten lugar na maior\u00eda dos pa\u00edses o 14 de febreiro coincidindo co d\u00eda de San Valent\u00edn. Este m\u00e9dico convertido en sacerdote na Roma do s\u00e9culo III \u00e9 o santo patr\u00f3n dos namorados.\nOrixes.\nMoitas das lendas que os rodean actualmente foron probablemente inventadas durante a Idade Media en Francia e Inglaterra, cando o d\u00eda festivo de 14 de febreiro empezou a ser asociado co \"amor\", a ra\u00edz da historia de San Valent\u00edn, que ser\u00eda executado un 14 de febreiro ao non querer renunciar ao cristianismo, e casar parellas en segredo despois de que o matrimonio fose prohibido polo emperador Claudio II. Outra lenda di que \u00e9 patr\u00f3n dos namorados porque a s\u00faa festa coincide co momento do ano en que os paxaros empezan a apreixarse e comezan a facer os ni\u00f1os.\nA identidade de San Valent\u00edn segue sendo vaga. \u00c9 dif\u00edcil hoxe saber con certeza o cal pode reivindicar ser o santo patr\u00f3n, pois s\u00e1bese pouco da vida de tres relixiosos dos s\u00e9culos III e V:\nNo ano 268, o emperador Claudio II atopaba que os homes casados non fac\u00edan bos soldados debido \u00e1 s\u00faa dependencia coa familia, e decidiu suprimir o matrimonio. Mais os novos noivos seguiron acudindo a un sacerdote chamado Valent\u00edn, secretamente, para recibir a bendici\u00f3n do matrimonio. O sacerdote foi detido e prendido, e durante o seu cativerio, Valent\u00edn vinculouse de amizade con Xulia, a rapaza do seu carcereiro, unha moza cega. E produciuse un milagre: a rapaza recuperou a vista. Este milagre realizouse exactamente despois de ofrecerlle unhas follas con forma de coraz\u00f3n e coa seguinte mensaxe: \u00ab\"Do teu Valent\u00edn\"\u00bb. Morre m\u00e1rtir, decapitado en Roma no ano 270, e enterrouse na V\u00eda Flaminiana, onde se lle volveu facer culto.\nValent\u00edn de Terni era bispo desa vila da rexi\u00f3n da Umbr\u00eda, preto. M\u00e1rtir el tam\u00e9n, foi decapitado en Roma pero no ano 273, a\u00ednda que non \u00e9 moi seguro que fora baixo Claudio II.\nMenci\u00f3nase tam\u00e9n a existencia dun terceiro Valent\u00edn, bispo de Rh\u00e9tie, polo s\u00e9culo V.\nComezo da celebraci\u00f3n.\nAt\u00e9 finais do s\u00e9culo V celebr\u00e1base en Roma a festa das Lupercais, unha festa de purificaci\u00f3n que ti\u00f1a lugar o 15 de febreiro, ao remate do ano romano, que comezaba o 1 de marzo. Na celebraci\u00f3n, 12 luperques, sacerdotes de Faunus, sacrificaban un chibo ao seu deus na gruta do Lupercal (ao p\u00e9 do Palatino) onde, segundo a lenda, a loba aleitara aos irm\u00e1ns R\u00f3mulo e Remo. No ano 494, o Papa Xelasio I (492-496), prohibiu e condenou esta festa pag\u00e1. Elixiu San Valent\u00edn como santo patr\u00f3n dos noivos e namorados, e publicou que se lle consagrar\u00eda esta data.\nNa actualidade, cel\u00e9brase mediante o intercambio de notas de amor con s\u00edmbolos como a forma simb\u00f3lica do coraz\u00f3n e Cupido. Desde o s\u00e9culo XIX introduciuse o intercambio de tarxetas producidas masivamente. A esta pr\u00e1ctica sumouse o dar outro tipo de agasallos como rosas e chocolates. Nos Estados Unidos, esta celebraci\u00f3n tam\u00e9n se empezou a asociar cun sa\u00fado amor plat\u00f3nico de \"Happy Valentine's\". Durante o s\u00e9culo XX a celebraci\u00f3n do D\u00eda de San Valent\u00edn estendeuse a outros pa\u00edses como o Xap\u00f3n, a China e Taiw\u00e1n.\nNa Rep\u00fablica popular da China e en Taiw\u00e1n, desde os anos 80, o d\u00eda dos namorados ten un renome moi importante, en particular nos rapaces, que xera distintas actividades comerciais. Ademais, existe unha festa tradicional para os namorados procedente dunha lenda antiga, cuxa data \u00e9 o 7 do s\u00e9timo mes do calendario lunar.\nNo Xap\u00f3n, a aparici\u00f3n do San Valent\u00edn d\u00e9bese a un fen\u00f3meno comercial. Ese d\u00eda, as mulleres ofrecen chocolates aos homes que a elas lles gustan (sexan familiares, amigos ou compa\u00f1eiros de traballo). Esta pr\u00e1ctica converteuse nunha obrigaci\u00f3n para moitas mulleres, en particular as empregadas de oficina, que deben ofrecer chocolates a todos os seus colegas masculinos, \u00e1s veces a un custo moi elevado (estes chocolates por outra banda ch\u00e1manse os \"Giri Choco\", \u00e9 dicir, \"chocolates de obrigaci\u00f3n\"). O 14 de marzo, chamado \"D\u00eda Branco\", \u00e9 o d\u00eda en que os homes te\u00f1en que ofrecer unha roupa branca \u00e1s que lles ofreceron chocolates, a\u00ednda que logo satisfanse xeralmente cun agasallo unicamente \u00e1 s\u00faa moza. A nova rapariga pode esixir con este motivo un presente ao seu gusto, cuxo valor pode ser tres veces superior ao custo dos chocolates ofrecidos un mes antes.\nO San Valent\u00edn popularizouse tam\u00e9n na India, en Paquist\u00e1n e ata en Arabia Saudita, onde \u00e9 a causa de hostilidade dalg\u00fans grupos opostos a esta influencia \"occidental\"."}
{"id": "46298", "revid": "72012", "url": "https://gl.wikipedia.org/wiki?curid=46298", "title": "Pedro Mari\u00f1o", "text": "Pedro Mari\u00f1o y Ortega, nado en Benavente en 1865 e finado en 1931 na Coru\u00f1a, foi un arquitecto residente en Galicia encadrado no eclecticismo, autor do Pazo Municipal da cidade da Coru\u00f1a.\nTraxectoria.\nEstudou arquitectura en Madrid, carreira que rematou en 1892. Dous anos despois instalouse na Coru\u00f1a como arquitecto municipal, cargo que ocupou o resto da s\u00faa vida. Foi considerado coru\u00f1\u00e9s de adopci\u00f3n por traballar nesa cidade gran parte da s\u00faa vida. Nesa cidade casou con Isabel Caruncho.\nRealizou numerosas obras na cidade herculina desde finais do s\u00e9culo XIX. A\u00ednda que o car\u00e1cter da maior\u00eda das s\u00faas edificaci\u00f3ns adscr\u00edbenno ao eclecticismo, proxectou algunhas construci\u00f3ns de estilo modernista. Foi o caso das Escolas Municipais \"Curros Enr\u00edquez\" e \"Concepci\u00f3n Arenal\", na d\u00e9cada de 1910, que non chegar\u00edan a edificarse.\nA s\u00faa obra m\u00e1is importante foi o proxecto do Pazo Municipal da Coru\u00f1a (1901), que preside a praza de Mar\u00eda Pita, constru\u00eddo entre 1904 e 1912. Por\u00e9n, tratouse dun proxecto que sufriu diversos cambios respecto ao orixinal. A planificaci\u00f3n adoptada en principio mant\u00edvose, pois conserv\u00e1ronse as tres plantas coroadas por un \u00e1tico central. Este, xunto cunha torre na mesma vertical do \u00e1tico relativamente elevada, m\u00e1is o estiramento en altura que imprimiu \u00e1 c\u00fapula na soluci\u00f3n final, serviron de eixo focal onde converxe a atenci\u00f3n de quen o observa. A acumulaci\u00f3n decorativa nesa mesma zona contribu\u00edu a\u00ednda m\u00e1is a salientar o mesmo efecto.\nCando en 1910, o arquitecto Julio Gal\u00e1n Carvajal obtivo un posto oficial no municipio de Oviedo e abandonou A Coru\u00f1a, Mari\u00f1o viuse na obriga de continuar a denominada \"Casa Rey\", que ficara inconclusa, para o que respectou escrupulosamente os proxectos.\nEntre 1913 e 1920, conclu\u00eddo o Pazo Municipal, Mari\u00f1o apenas edificou. Dedicouse a atender as crecentes obras de infraestrutura da cidade e ao mantemento dos predios de propiedade municipal. Foi tam\u00e9n un dos organizadores do Congreso de Arquitectura en Galicia en 1928."}
{"id": "46299", "revid": "839", "url": "https://gl.wikipedia.org/wiki?curid=46299", "title": "FLAMA", "text": ""}
{"id": "46300", "revid": "23204", "url": "https://gl.wikipedia.org/wiki?curid=46300", "title": "Frente de Liberta\u00e7\u00e3o do Arquip\u00e9lago da Madeira", "text": "A Fronte de liberaci\u00f3n do Arquip\u00e9lago de Madeira, m\u00e1is co\u00f1ecido como FLAMA (en portugu\u00e9s: Frente de Liberta\u00e7\u00e3o do Arquip\u00e9lago da Madeira) foi un grupo terrorista de Madeira, que buscaba a independencia do arquip\u00e9lago de Madeira. Levaron a cabo acci\u00f3ns armadas entre 1974 e 1976."}
{"id": "46301", "revid": "98629", "url": "https://gl.wikipedia.org/wiki?curid=46301", "title": "Qin Shihuang", "text": "Qin Shi Huangdi (\u79e6\u59cb\u7687\u5e1d pinyin : Q\u00edn Sh\u01d0 Hu\u00e1ngd\u00ec) foi o emperador fundador da chinesa dinast\u00eda Qin (258 a 210 a.C.)\nFoi primeiramente rei de Qin, desde 247 a 221 a.C.. O seu apelido era Ying (?) e o seu nome propio Zheng (?), dise que escollido por ser hom\u00f3nimo do mes do seu nacemento, primeiro no ano chin\u00e9s. Mais o nome persoal dun soberano non era empregado, por respecto, mentres estaba vivo, de modo que para os seus contempor\u00e1neos era \"o rei de Qin\". Por\u00e9n os investigadores menci\u00f3nano coma o rei \"Zheng de Qin\". No 221 a. C., tomou oficialmente o t\u00edtulo de \u00ab Primeiro augusto soberano \u00bb (Shi Huangdi), en referencia aos monarcas antigos Sanhuangwudi.\nO seu reinado foi colocado so o signo da filosof\u00eda lexista inspirada por Han Fei Zi. Foi un soberano autoritario que non sufriu contestaci\u00f3n. Ordenou unha violenta represi\u00f3n contra os confucianos, inimigos desde antigo do lexismo, acusados de conspirar na s\u00faa contra. Moitos ser\u00edan enterrados vivos no mesmo outeiro onde decidira queimar os seus escritos. Tal incidente, foi relembrado pola Historia, e inspirou a Mao Zedong o lema \"Queimemos os libros e enterremos as letras\" (Fenshu Kengru ????), cando a Revoluci\u00f3n Cultural. A partir dos anos 70 do s\u00e9culo XX, Qin Shihuang, por outra banda, foi presentado nos manuais de historia baixo o favor\u00e1bel aspecto dun monarca progresista que loitaba contra as forzas reaccionarias.\nUnificou os sete reinos que se \"esfolaban\" entre si. Unificou tam\u00e9n o sistema de pesos e medidas, a lingua e a escrita. A fin de protexer o seu nacente Imperio, fixo empatar os pedazos de murallas existentes para formar a primeira gran muralla.\nO nome da s\u00faa dinast\u00eda, deformado, chegou ata Occidente e deu orixe ao nome do Imperio do medio nas linguas europeas: China en galego. A tradici\u00f3n atrib\u00faelle a invenci\u00f3n do peiteado imperial \"mianliu\" (\u5195\u65d2), cunha especie de cortina que oculta parcialmente o rostro, ben vis\u00edbel nos retratos dos soberanos antigos e que tam\u00e9n ostentan as estatuas das divindades.\nO t\u00edtulo do emperador Qin.\nNo -221, o rei de Qin adoptou o t\u00edtulo de Shi Huangdi, ou \"primeiro emperador\", creando para a ocasi\u00f3n a palabra \"Huangdi\", que se pode traducir por Emperador, que retomaran logo todos os soberanos que vir\u00edan despois del. Este termo \u00e9 a uni\u00f3n de \"Huang\", \"supremo\" ou \"augusto\", e m\u00e1is \"Di\", \"soberano\", unha alusi\u00f3n aos tres Augustos e cinco Emperadores, primeiros soberanos m\u00edticos da China. Ostentou o t\u00edtulo de \"Shi Huangdi\" durante todo o seu reinado. Seu fillo foi \"Er Huangdi\", \"Segundo Emperador\". Mais a Historia quixo que a serie terminase nel.\nCo advento da Dinast\u00eda Han, \"Shi Huangdi\" foi considerado inacept\u00e1bel polos Han, que non quer\u00edan reco\u00f1ecelo coma o primeiro na s\u00faa li\u00f1axe. Denominarano ent\u00f3n \"Primeiro Emperador da Dinast\u00eda Qin\", \u00e9 dicir \"Qin Shi Huangdi\". Por\u00e9n, a maior\u00eda dos nomes de persoa chineses son expresados con dous ou tres sinogramas ; \"di\" foi ao final suprimido, quedando como \"Qin Shi Huang\": Qin Shihuang. O fillo e sucesor como \"Qin Ershi\".\nO uso actual na China \u00e9 denominar ao primeiro Emperador \"Qin Shi Huang\", e \u00e1s veces \"Qin Shi Huangdi\", m\u00e1is usado f\u00f3ra da China.\nXuventude e Rei de Qin: o conquistador.\nNa \u00e9poca do nacemento de Zheng, Chian estaba dividida en estados feudais que se manti\u00f1an en guerra constante. \u00c9 o per\u00edodo co\u00f1ecido na Historia da China coma Per\u00edodo dos Estados Feudais. A competencia era extremadamente feroz. Cara ao 260 a. C. apenas subsist\u00edan un pu\u00f1ado de Estados, tendo o resto desaparecido ou sendo anexionados. Mais o estado de Zheng,Qin, era o m\u00e1is poderoso. Estaba gobernado por fil\u00f3sofos lexistas e enfocado principalmente cara a asuntos militaristas.\nZheng nacera en Handan (\u90af\u9132), capital do rival Estado de Zhao. Era fillo de Zichu (\u5b50\u695a), pr\u00edncipe da casa real de Qin, que serv\u00eda como h\u00f3spede no Estado de Zhao, en virtude dun acordo entre Qin e este \u00faltimo pa\u00eds. Zichu posteriormente volveu a Qin, ap\u00f3s numerosas aventuras, onde coa axuda dun rico mercador chamado L\u00fc Buwei (\u5442\u4e0d\u97cb), puido ascender ao trono de Qin, convert\u00e9ndose o devandito L\u00fc Buwei en chanceler ou primeiro ministro. Zichu ser\u00eda co\u00f1ecido postumamente coma o rei Zhuangxiang de Qin. Segundo unha estendida lenda, Zheng ser\u00eda fillo de L\u00fc Buwei e non de Zichu. Esta f\u00e1bula naceu porque a nai de Zheng fora en principio concubina de L\u00fc Buwei. Por\u00e9n a historia \u00e9 dubidosa debido a que para os confucianistas poder\u00eda ser moito m\u00e1is f\u00e1cil de acusar a un gobernante de orixe ilex\u00edtima.\nZheng subiu ao trono en 247 a.C., con 12 anos de idade, e foi rei so o control dun rexente ata 238 a.C., en que con 21 anos, asestou un golpe palaciano e asumiu todo o poder. Continuou a tradici\u00f3n atacando tenazmente e derrotando os Estados feudais (eludindo o seu propio asasinato, ambicionado por Jing Ke). Finalmente tomou control da China enteira en 221 a.C., ao derrotar o derradeiro Estado chin\u00e9s independente, o Estado de Qi.\nEnt\u00f3n no mesmo ano, con 38 anos de idade, o rei de Qin autoproclamouse coma Primeiro Emperador.\nO Unificador.\nPara evitar a renacenza da pol\u00edtica ca\u00f3tica do Per\u00edodo dos Estados Feudais, Qin Shihuang e o seu chanceler Li Si aboliron por completo o feudalismo.\nPola contra, dividiron o Imperio en 36 provincias, a cargo de gobernadores, que eran depostos a vontade do goberno central. Foron separados os poderes civ\u00eds e militar para evitaren un exceso de poder en mans dun simple servente. Deste xeito cada provincia era dirixida por un gobernador civil (\"sh\u014du\" ?) asistido por un gobernador militar (\"w\u00e8i\" ?), este con poder inferior ao do civil, o que constitu\u00edu unha constante na historia chinesa. \u00c1 s\u00faa vez o gobernador civil, cada cinco anos, era reasignado a unha provincia diferente, a fin de previr que chegase a crear unha base de poder.\nUn inspector (\"ji\u00e0n\" ?) figuraba, tam\u00e9n, en cada provincia, coa misi\u00f3n de informar ao goberno central da posta en marcha da s\u00faa pol\u00edtica, dar parte do exercicio de poder por parte dos gobernadores, e, talvez , de resolver conflitos entre os dous gobernadores.\nEste sistema administrativo era en realidade unha extensi\u00f3n para todo o Imperio de sistemas xa implantados no Estado Qin antes da unificaci\u00f3n da China. En Qin o feudalismo fora xa abolido no s\u00e9culo IV, e o reino divid\u00edrase en provincias, cuxos gobernadores eran depostos segundo a vontade da autoridade central.\nQin Shihuang ordenou que todos os membros das anteriores casas reais dos conquistados pa\u00edses se desprazasen a Xianyang (\u54b8\u967d), a capital de Qin, hoxe na provincia de Shaanxi, onde ser\u00edan custodiados baixo rigorosa vixilancia para evitar actividades rebeldes.\nO Emperador desenvolveu unha dilatada rede de estradas e canais, conectando as provincias, para acelerar o comercio entre elas, e para facilitar os desprazamentos militares a provincias rebeldes.\nQin Shi Huang e Li Si centralizaron China economicamente ao unificaren as unidades chinesas de medida, como pesas e medidas, a moeda, a lonxitude dos eixos dos carros (as\u00ed calquera carro transitar\u00eda comodamente polas rodeiras dos novos cami\u00f1os), o sistema legal etc\u00e9tera.\nSe cadra m\u00e1is importante, foi a unificaci\u00f3n da escrita chinesa. Con Li Si, a escrita do selo do Estado Qin, que xa fora desenvolvida organicamente na escrita da dinast\u00eda Zhou, foi normalizada, pola eliminaci\u00f3n de variantes adoptadas na mesma escrita Qin. Esta nova escrita normalizada foi elevada a oficial nas rexi\u00f3ns conquistadas, eliminando as escritas rexionais e acabando por se converter na escrita oficial para toda a China.\nAo contrario do que se cre popularmente, Li Si non inventou a escrita, nin era completamente nova daquela. Editos escritos na nova graf\u00eda foron gravados nas paredes das monta\u00f1as sagradas da China, como os famosos editos gravados en Monte Taishan, que fan saber ao Ceo da unificaci\u00f3n na Terra baixo o Emperador, e dese xeito propagar a nova escrita entre o pobo.\nPor\u00e9n, a graf\u00eda era dif\u00edcil de escribir, de maneira que sobreviviu unha escrita Qin informal, que estaba xa desenvolta como unha forma temper\u00e1 de escrita clerical\nQin Shi Huang continuou a expansi\u00f3n militar durante o seu reinado, anexionando zonas do Sur (a actual provincia de Guangdong foi invadida por ex\u00e9rcitos chineses por vez primeira) e combatendo tribos n\u00f3mades no norte e noroeste. Esas tribos (os Xiongnu) foron sometidas, pero a campa\u00f1a ficou inacabada. Para evitar que os Xiongnu traspasasen a fronteira do Norte algunha vez, o Emperador mandou constru\u00edr unha enorme muralla defensiva, unindo varias anteriores, que subsist\u00edan desde a \u00c9poca dos Estados Feudais.\nEsa muralla, na construci\u00f3n da cal foran mobilizados centos de miles de homes, dos que morreron un n\u00famero desco\u00f1ecido, foi o precedente da actual Gran Muralla da China. Foi constru\u00edda moito m\u00e1is ao Norte que a actual. Esta foi erguida durante a dinast\u00eda Ming, cando a China xa posu\u00eda, polo menos, o dobre de habitantes que na \u00e9poca do primeiro Emperador, ademais de empregarse un s\u00e9culo en levantala (na de Qin Shihuang tard\u00e1ranse dez anos). Moi pouco perdura hoxe desa primitiva muralla.\nMorte.\nO Emperador morreu durante unha viaxe a China Oriental, en busca das lendarias Illas dos Inmortais, e o segredo da vida eterna.\nDisque morreu a consecuencia de tomar pastillas de mercurio, que foran feitas polos doutores e cient\u00edficos da Corte, cun contido demasiado elevado de mercurio. Ironicamente, esas p\u00edlulas foran confeccionadas para facer a Qin Shihuang inmortal.\nA morte tivo lugar o 10 de setembro de 210 a.C., no pazo da prefectura de Shaqiu, a unha distancia, andando, aproximada de 2 meses desde a capital Xianyang.\nAs escavaci\u00f3ns da tumba do Emperador Qin.\nA Qin Shihuang d\u00e9beselle o mausoleo de Xi'an, que ten unha extensi\u00f3n aproximada de km\u00b2, un t\u00famulo, dunha altura de 115 m por 1,5 quil\u00f3metros, recubrindo unha foxa que cont\u00e9n arredor de oito mil estatuas de soldados e cabalos de cer\u00e1mica."}
{"id": "46302", "revid": "98629", "url": "https://gl.wikipedia.org/wiki?curid=46302", "title": "Breda Ba.65", "text": "O Breda Ba.65 foi un avi\u00f3n italiano de ataque ao chan usado pola \"Aviazione Legionaria\" na guerra civil espa\u00f1ola e pola \"Regia Aeronautica\" na segunda guerra mundial. Desenvolveuse a partir do Ba.64 e voou por primeira vez en setembro de 1935. Foi o \u00fanico avi\u00f3n italiano de ataque ao chan que operou con este rol. Combateu case exclusivamente nos teatros do Norte de \u00c1frica e Oriente Medio. Constru\u00edronse 218 exemplares e foi un aut\u00e9ntico fracaso, a\u00ednda que os italianos agardaban moito del. Export\u00e1ronse 55 exemplares a Chile, Iraq e Portugal.\nDese\u00f1o.\nO Ba.65 foi dese\u00f1ado por Antonio Parano e Giuseppe Panzeri como unha evoluci\u00f3n do Ba.64. O Ba.65 era un avi\u00f3n monoplano de \u00e1 baixa, monopraza, de construci\u00f3n totalmente met\u00e1lica, co tren de aterraxe de popa retr\u00e1ctil. Ao igual que o seu predecesor, pretendeuse dese\u00f1ar un avi\u00f3n con m\u00faltiples roles, como caza, ataque e reco\u00f1ecemento. O Ba.65 estaba equipado con armamento montado nas \u00e1s, formado por d\u00faas metralladoras de 12,7\u00a0mm e d\u00faas de 7.7\u00a0mm Breda-SAFAT, cunha capacidade interna para 200 200\u00a0kg de bombas ademais de puntos de ancoraxe externos con capacidade para 1.000\u00a0kg. O prototipo, que voou por vez primeira en setembro de 1935, ao igual que o avi\u00f3n de produci\u00f3n, usou o motor radial Gn\u00f4me-Rh\u00f4ne K-14 de 700 cabalos producido baixo licenza por Isotta-Fraschini. A partir do exemplar n\u00famero 82 equipouse co m\u00e1is potente Fiat A.80 RC.41 de 1.000 cabalos. A fabricaci\u00f3n rematou en xullo de 1939 despois de que Breda e Caproni constru\u00edsen 218 aparellos."}
{"id": "46303", "revid": "23204", "url": "https://gl.wikipedia.org/wiki?curid=46303", "title": "Flavio Honorio", "text": "Flavio Honorio, nado en Constantinopla o 9 de setembro de 384 e finado en R\u00e1vena o 15 de agosto de 423, foi un emperador romano.\nTraxectoria.\nFillo de Teodosio I e maila s\u00faa primeira esposa Elia Flacila, en 393 foi nomeado \"augustus\" polo seu pai, e, antes de morrer en Mil\u00e1n no 395, declarouno emperador da \"pars occidentis\" do Imperio, e a seu irm\u00e1n m\u00e1is vello Arcadio, da \"pars orients\". Contaban dez e dezaoito anos de idade respectivamente, polo que non asumiron persoalmente o poder. No caso de Honorio o poder exerceuno Flavio Estilic\u00f3n, xeneral de orixe v\u00e1ndala, casado con Serena, sobri\u00f1a de Teodosio.\nRexencia de Estilic\u00f3n (395-408).\nCo tempo Honorio demostrou ser un home de car\u00e1cter d\u00e9bil e non moi intelixente, lonxe das calidades coma gobernante de seu pai. Alg\u00fans historiadores concl\u00faen que poder\u00eda ter sufrido alg\u00fan tipo de retardo mental. Sempre estivo en mans de personaxes fortes que lle foron fieis e leais. Casou d\u00faas veces, con Mar\u00eda e Termancia, \u00e1mbalas d\u00faas fillas de Estilic\u00f3n, pero non tivo descendencia nin estas foron nunca reco\u00f1ecidas coma augustas, polo que non se te\u00f1en moedas e retratos delas.\nNestes anos prod\u00facense incursi\u00f3ns masivas de continxentes xermanos en territorios do imperio. Os visigodos, despois dunha tentativa de Estilic\u00f3n de vencelos en Grecia, no 398, apous\u00e9ntanse nas terras da Iliria, cedidas polo emperador Arcadio. No ano 400 invaden Italia e Estilic\u00f3n tarda en reaccionar dous anos, pero ao final v\u00e9nceos en Pollentia (a actual Pollencia) e m\u00e1is tarde en Verona, polo que Alarico, o rei dos visigodos, se retira de novo a Iliria. Pero aquel intento fracasado de Alarico tivo coma consecuencia o traslado da corte de Mil\u00e1n a R\u00e1vena en 402. R\u00e1vena era unha cidade m\u00e1is segura debido \u00e1s s\u00faas murallas e m\u00e1is os pantanos e baixos que a rodeaban. A influencia de Mil\u00e1n comezou deste xeito a verse minguada, as\u00ed coma a do seu bispo.\nOs suevos l\u00e1nzanse sobre Italia a trav\u00e9s dos Alpes. Estilic\u00f3n logra detelos, pero deixando desprotexida a fronteira do Rin, pola que no 404 se lanzan os ostrogodos, mandados por Radagaiso, pero de novo Estilic\u00f3n os vence. Son de novo os suevos os que penetran na Galia co seu xefe Hermenerico \u00e1 fronte. S\u00e9gueno os v\u00e1ndalos con Gunderico e un continxente importante de alanos. Estilic\u00f3n rexeitara as invasi\u00f3ns concentrando as s\u00faas tropas dispo\u00f1ibles en Italia, e desprotexendo todo o Imperio. Esta situaci\u00f3n deu lugar a que en Britania, as tropas nomeasen emperador a quen m\u00e1is tarde se denominar\u00eda Constantino III.\nEste usurpador pasou coas tropas a Galia, empurrando a suevos, v\u00e1ndalos e alanos cara o sur, a Hispania. Os britanos mentres tanto t\u00ed\u00f1anse que defender dos pictos e piratas sax\u00f3ns como pod\u00edan, e os escotos aproveitaron a ocasi\u00f3n para establecerse de xeito permanente en territorio britano. O usurpador Constantino nomea o seu fillo Constante \"augustus\" e env\u00edao a Hispania para loitar contra os b\u00e1rbaros, mentres el faille fronte a unha invasi\u00f3n dos burgundios, aos que vence e fainos os seus aliados, pero das tropas do Rin.\nMentres tanto, Estilic\u00f3n organiza unha expedici\u00f3n cara a Galia, pero as s\u00faas tropas amot\u00ednanse, e Honorio non atopa mellor soluci\u00f3n que ordenar a decapitaci\u00f3n do seu mellor xeneral.\nUsurpaci\u00f3ns na Gallia e Hispania e o Saco de Roma (408-410).\nA morte de Estilic\u00f3n no 408 non lles gustou a moitos godos que formaban parte do ex\u00e9rcito romano, as\u00ed como certas medidas antiarianas tomadas polos sucesores de Estilic\u00f3n. Decenas de miles de godos un\u00edronse a Alarico, quen aproveitou a ocasi\u00f3n para invadir de novo Italia, chegando \u00e1s mesmas portas de Roma. Alarico pediu terras para os godos en Italia, xa que non era consciente de que a descomposici\u00f3n do Imperio o fac\u00eda dono e se\u00f1or de Italia, pero a fama de Roma a\u00ednda pesaba moito nas conciencias dos b\u00e1rbaros. Pens\u00e1base que Roma a\u00ednda era capaz de montar un ex\u00e9rcito e varrer os godos de Italia. Pero a realidade era outra, e non hab\u00eda medios para lles facer fronte.\nA esta petici\u00f3n de Alarico, Honorio negouse, e Alarico cercou Roma, tentando deste xeito que Honorio cedese. Pero este estaba a salvo en R\u00e1vena, polo que se negou de novo e Alarico no 410 entra en Roma despois de que a cidade se rendese. Era a primeira vez en oitocentos anos que un ex\u00e9rcito inimigo entraba na cidade eterna. A impresi\u00f3n en occidente foi enorme. Pero Alarico s\u00f3 estivo uns d\u00edas na cidade, e m\u00e1is coma turista que coma vencedor. Levou, entre outros, a Gala Placidia, irm\u00e1 de Honorio, coma ref\u00e9n, que m\u00e1is tarde casar\u00eda co seu cu\u00f1ado Ata\u00falfo. Dir\u00edxese cara ao sur, tentando de atravesar o Mediterr\u00e1neo cara a \u00c1frica, e apoderarse de Sicilia. A frota que o ti\u00f1a que transportar asol\u00e1gase e vese obrigado a volver, pero colle unhas febres e morre. Os visigodos elixen o seu cu\u00f1ado Ata\u00falfo como xefe. Este leva as tropas visigodas ao norte.\nMentres tanto, a situaci\u00f3n no resto do Imperio degr\u00e1dase. Constante, o fillo do usurpador Constantino, \u00e9 asasinado en Hispania, e M\u00e1ximo na provincia Tarraconense procl\u00e1mase emperador. Na Galia, aparece un novo emperador, os irm\u00e1ns Xovino e Sebasti\u00e1n, en Italia, \u00e9 un emperador monicreque dos visigodos Prisco Atalo. Honorio non fai nada para tentar de solucionar a desastrosa situaci\u00f3n que est\u00e1 a caer no Imperio. Pero atopa cun xeneral, Constancio, que \u00eda deter estas graves ameazas para o Imperio Romano, unha relativa recuperaci\u00f3n.\nAscensi\u00f3n e poder de Constancio (411-423).\nConstancio dir\u00edxese \u00e1 Galia e vence a Constantino en Arl\u00e9s. O hispano M\u00e1ximo foxe de Hispania e se refuxia al\u00e9n das raias xermanas, desaparecendo. De Xovino, quen chegara a un acordo cos visigodos para defender a terra, Ata\u00falfo chega a un acordo co xeneral Constancio para se dirixir a Hispania e librala dos b\u00e1rbaros. Entrega a Xovino, quen \u00e9 inmediatamente executado.\nOs visigodos dir\u00edxense a Hispania e son conscientes ent\u00f3n de que se poden converter nun pobo cun reino independente. O posto de rei empeza a ser teimado por alg\u00fans, xa que pouco despois da s\u00faa chegada, Ata\u00falfo \u00e9 asasinado. Sixerico, o seu sucesor, durou sete d\u00edas, sendo logo nomeado Valia, que se dirixira a \u00c1frica en busca de provisi\u00f3ns, quen de novo se dirixe a Honorio para acadar este aprovisionamento a cambio da devoluci\u00f3n de Gala Placidia. Era o ano 416.\nMorte (423).\nNo ano 421, Constancio \u00e9 elevado a categor\u00eda de \"augustus\", pero a\u00ednda que morre pouco despois, o seu fillo chegar\u00eda a ser emperador co nome de Valentiniano III. Este fillo t\u00edvoo con Gala Placidia, casada con Constancio \u00e1 s\u00faa volta de Hispania. Mentres tanto, Honorio esmorece en R\u00e1vena, onde no ano 423 morre de hidropis\u00eda.\nXu\u00edzos sobre Honorio.\nO seu tempo estivo subli\u00f1ado polas grandes invasi\u00f3ns b\u00e1rbaras, pero dentro dos anais do imperio Romano non se atopa un emperador m\u00e1is desastroso. A Galia, Hispania e Britania xa nunca volver\u00e1n ao Imperio. Entre as s\u00faas derradeiras decisi\u00f3ns estivo chegar a un acordo con Valia para formar o Reino de Tolosa, que lle entregaba parte do sur da Galia a cambio de que os visigodos acabasen cos v\u00e1ndalos e alanos en territorio hispano. O reco\u00f1ecemento por parte de Roma deste reino, acelerou dun senso irremediable o derrube do imperio Romano de Occidente."}
{"id": "46304", "revid": "56817", "url": "https://gl.wikipedia.org/wiki?curid=46304", "title": "Carlos Olivier", "text": "Carlos Ra\u00fal Fern\u00e1ndez Olivier, m\u00e1is co\u00f1ecido co nome art\u00edstico de Carlos Olivier, nado en Caracas o 26 de xaneiro de 1952 e finado na mesma cidade o 22 de xaneiro de 2007, foi un m\u00e9dico e actor venezolano.\nTraxectoria.\nEstudou na Universidade Central de Venezuela e recibiu un t\u00edtulo de medicina. Olivier estudou actuaci\u00f3n no Taller de J\u00f3venes Actores de RCTV. Olivier traballou en papeis en telenovelas para RCTV e Venevisi\u00f3n. Tivo papeis no teatro. Posteriormente mudouse aos EUA, onde tivo un papel en \"Miami Vice\". Tam\u00e9n traballou para Telemando.\nTam\u00e9n traballaba de m\u00e9dico. Tivo tres fillos: Carlos Ra\u00fal, Salka e Tarek."}
{"id": "46305", "revid": "89787", "url": "https://gl.wikipedia.org/wiki?curid=46305", "title": "Condado de Dobeles", "text": "O condado de Dobeles \u00e9 un dos condados nos que se atopa dividida Letonia."}
{"id": "46306", "revid": "23204", "url": "https://gl.wikipedia.org/wiki?curid=46306", "title": "Breda Ba.88", "text": "O Breda Ba.88 Lince foi un bombardeiro e avi\u00f3n de ataque italiano durante a segunda guerra mundial. Voou por primeira vez en outubro de 1936 e en 1937 estableceu dous r\u00e9cords de velocidade, polo que os italianos agardaron moito deste modelo. Pero estas prestaci\u00f3ns non se mantiveron nos exemplares de serie, que cambiaron a configuraci\u00f3n da deriva e os motores, \u00e1 parte de instal\u00e1rselle unha torreta dorsal. Realizou tarefas de bombardeo, ataque e reco\u00f1ecemento, pero comezaron a dar moitos fallos polo seu excesivo peso e os \u00faltimos exemplares foron drectamente desguazados."}
{"id": "46307", "revid": "25871", "url": "https://gl.wikipedia.org/wiki?curid=46307", "title": "Condado de Gulbenes", "text": " \nO condado de Gulbene (en let\u00f3n: \"Gulbenes rajons\") \u00e9 un dos condados nos que se atopa dividida Letonia. O condado ten unha superficie de 1.873\u00a0km\u00b2, e unha poboaci\u00f3n de 28.998 habitantes. A s\u00faa cidade principal \u00e9 Gulbene."}
{"id": "46308", "revid": "23204", "url": "https://gl.wikipedia.org/wiki?curid=46308", "title": "Conservaci\u00f3n da enerx\u00eda", "text": "A lei de conservaci\u00f3n da enerx\u00eda establece que o valor da enerx\u00eda dun sistema illado (sen interacci\u00f3n con ning\u00fan outro sistema) permanece invariable co tempo. A conservaci\u00f3n da enerx\u00eda dun sistema est\u00e1 ligada ao feito de que as ecuaci\u00f3ns de evoluci\u00f3n sexan independentes do instante considerado.\nEn termodin\u00e1mica, constit\u00fae o primeiro principio da termodin\u00e1mica. En mec\u00e1nica anal\u00edtica, pode demostrarse que o principio de conservaci\u00f3n da enerx\u00eda \u00e9 unha consecuencia de que a din\u00e1mica de evoluci\u00f3n dos sistemas est\u00e1 rexida polas mesmas caracter\u00edsticas en cada instante do tempo. Iso conduce a que a \"traslaci\u00f3n\" temporal sexa unha simetr\u00eda que deixa invariante as ecuaci\u00f3ns de evoluci\u00f3n do sistema, polo que o teorema de Noether leva a que existe unha magnitude conservada, a enerx\u00eda.\nConservaci\u00f3n da enerx\u00eda e termodin\u00e1mica.\nDentro dos sistemas termodin\u00e1micos, unha consecuencia da lei de conservaci\u00f3n da enerx\u00eda \u00e9 a chamada Primeira lei da termodin\u00e1mica, que establece que, dada unha cantidade de enerx\u00eda t\u00e9rmica Q que fl\u00fae dentro dun sistema, debe aparecer como un incremento da enerx\u00eda interna (\u0394U) do sistema ou como un traballo (W) efectuado polo sistema sobre os seus arredores:\nA\u00ednda que a enerx\u00eda non se perde, degr\u00e1dase. Hai formas de enerx\u00eda que se poden transformar ou aproveitar mellor. \u00d3 final e tras sucesivas conversi\u00f3ns a enerx\u00eda acaba en forma de calor. Esta calor \u00e9 moi dif\u00edcil de converter noutras enerx\u00edas, polo menos cun rendemento pr\u00f3ximo \u00f3 rendemento do ciclo de Carnot, e, ademais, neces\u00edtase unha diferenza de temperatura. Moitas veces non se pode aproveitar e hai que descartar o seu uso. \u00c1s veces, fai falta enerx\u00eda extra para desfacerse del.\nDesde un punto de vista coti\u00e1n, as m\u00e1quinas e os procesos desenvolvidos polo ser humano funcionan cun rendemento menor que o 100%, o que se traduce en \"perdas de enerx\u00eda\" medido en t\u00e9rminos econ\u00f3micos ou materiais, sen que isto deba interpretarse como un non cumprimento do principio enunciado.\nO principio en mec\u00e1nica cl\u00e1sica.\nEn mec\u00e1nica lagranxiana a conservaci\u00f3n da enerx\u00eda \u00e9 unha consecuencia do teorema de Noether cando o lagranxiano non depende explicitamente do tempo. O teorema de Noether asegura que cando se ten un lagranxiano independente do tempo, e polo tanto, existe un grupo uniparam\u00e9trico de traslaci\u00f3ns temporais ou simetr\u00eda, pode constru\u00edrse unha magnitude formada a partir do lagranxiano que permanece constante ao longo da evoluci\u00f3n temporal do sistema, esa magnitude co\u00f1\u00e9cese como hamiltoniano do sistema. Se ademais a enerx\u00eda cin\u00e9tica \u00e9 unha funci\u00f3n s\u00f3 do cadrado das velocidades xeneralizadas (ou o que \u00e9 equivalente a que os v\u00ednculos no sistema sexan escler\u00f3nomos, \u00e9 dicir, independentes do tempo), pode demostrarse que o hamiltoniano nese caso coincide coa enerx\u00eda mec\u00e1nica do sistema, que en tal caso se conserva.\nEn mec\u00e1nica newtoniana o principio de conservaci\u00f3n da enerx\u00eda, non pode derivarse dun principio tan elegante como o teorema de Noether, pero pode comprobarse directamente para certos sistemas simples de part\u00edculas no caso de que todas as forzas deriven dun potencial, o caso m\u00e1is sinxelo \u00e9 o dun sistema de part\u00edculas puntuais que interact\u00faan a distancia de modo instant\u00e1neo.\nO principio en mec\u00e1nica relativista.\nUnha primeira dificultade para xeneralizar a lei de conservaci\u00f3n da enerx\u00eda da mec\u00e1nica cl\u00e1sica \u00e1 teor\u00eda da relatividade est\u00e1 en que en mec\u00e1nica relativista non se pode distinguir adecuadamente entre masa e enerx\u00eda. As\u00ed, de acordo con esta teor\u00eda, a presenza dunha part\u00edcula material de masa \"m\" en repouso respecto dun observador implica que devandito observador medir\u00e1 unha cantidade de enerx\u00eda asociadada a ela dada por E = mc2. Outro feito experimental contrastado \u00e9 que na teor\u00eda da relatividade non \u00e9 posible formular unha lei de conservaci\u00f3n da masa an\u00e1loga \u00e1 que existe en mec\u00e1nica cl\u00e1sica, xa que esta non se conserva. As\u00ed, a\u00ednda que na mec\u00e1nica relativista non existan leis de conservaci\u00f3n separadas para a enerx\u00eda non asociada \u00e1 masa e para a masa, non obstante, si \u00e9 posible formular unha lei de conservaci\u00f3n \"masa-enerx\u00eda\" ou enerx\u00eda total.\nDentro da teor\u00eda da relatividade especial, a materia pode representarse como un conxunto de campos materiais a partir dos que se forma o chamado tensor de enerx\u00eda-impulso total e a lei de conservaci\u00f3n da enerx\u00eda expr\u00e9sase en relatividade especial, empregando o convenio de sumaci\u00f3n de Einstein, na forma:\nA partir desta forma diferencial da conservaci\u00f3n da enerx\u00eda, dadas as propiedades especias do espazo-tempo na teor\u00eda da relatividade especial sempre conduce a unha lei de conservaci\u00f3n en forma integral. Esa integral representa precisamente unha mangitude f\u00edsica que permanece invariable ao longo da evoluci\u00f3n do sistema e \u00e9 precisamente a enerx\u00eda. A partir da expresi\u00f3n , escrita en termos de coordenadas galileanas formula_2, e empregando o teorema da diverxencia tense:\nSe a segunda integral que representa o fluxo de enerx\u00eda e momento linear se anula, como sucede por exemplo se se estende a integral a todo o espazo-tempo para un sistema illado ch\u00e9gase \u00e1 conclusi\u00f3n de que o primeiro membro da expresi\u00f3n anterior permanece invariable durante o tempo. \u00c9 dicir:\nA compo\u00f1ente \"temporal\" formula_3 \u00e9 precisamente a enerx\u00eda total do sistema, sendo as outras tres as compo\u00f1entes do momento linear nas tres direcci\u00f3ns espaciais.\nConservaci\u00f3n en presenza de campo electromagn\u00e9tico.\nEn presenza de campos electromagn\u00e9ticos a enerx\u00eda cin\u00e9tica total das part\u00edculas cargadas non se conserva. Por outra banda aos campos el\u00e9ctrico e magn\u00e9tico, polo feito de seren entidades f\u00edsicas que cambian en relaci\u00f3n ao tempo segundo a din\u00e1mica propia dun lagranxiano, pode asign\u00e1rseles unha magnitude chamada enerx\u00eda electromagn\u00e9tica dada por unha suma de cadrados do m\u00f3dulo de ambos os campos que satisfai:\nO termo dentro da primeira par\u00e9ntese \u00e9 a integral estendida a todo o espazo da compo\u00f1ente formula_4, que de acordo coa secci\u00f3n precedente debe ser unha magnitude conservada para un campo electromagn\u00e9tico adecuadamente confinado.\nConservaci\u00f3n en presenza de campo gravitatorio.\nDebido \u00e1s peculiaridades do campo gravitatorio, tal como se trata dentro desta teor\u00eda, non existe unha maneira de constru\u00edr unha magnitude que represente a enerx\u00eda total conxunta da materia e o espazo-tempo que se conserve. A explicaci\u00f3n intuitiva deste feito \u00e9 que debido a que un espazo-tempo pode carecer de simetr\u00eda temporal, feito que se reflicte en que non existen vectores de Killing temporais en devandito espazo, non pode falarse invariancia temporal das ecuaci\u00f3ns de movemento, ao non existir un tempo alleo ao propio tempo coordenado do espazo-tempo.\nOutra das consecuencias do tratamento que fai a teor\u00eda da relatividade xeral do espazo-tempo \u00e9 que non existe un tensor de enerx\u00eda-impulso ben definido. A\u00ednda que para certos sistemas de coordenadas pode constru\u00edrse o chamado pseudotensor de enerx\u00eda-impulso, con propiedades similares a un suspensorio, pero que s\u00f3 pode definirse en sistemas de coordenadas que cumpren certas propiedades espec\u00edficas.\nPor outra banda, mesmo na teor\u00eda da relatividade xeral para certo tipo de sistemas moi especiais, pode constru\u00edrse unha magnitude asimilable \u00e1 enerx\u00eda total do sistema. Un exemplo destes sistemas son os espazo-tempos asintoticamente planos caracterizados por unha estrutura causal peculiar e certas condici\u00f3ns t\u00e9cnicas moi restritivas; estes sistemas son o equivalente en teor\u00eda da relatividade dos sistemas illados.\nFinalmente c\u00f3mpre sinalar, que dentro dalgunhas teor\u00edas alternativas \u00e1 relatividade xeral, como a teor\u00eda relativista da gravitaci\u00f3n de Logunov e Mestvirishvili, si pode definirse univocamente a enerx\u00eda total do sistema de materia. Esta teor\u00eda \u00e9 totalmente equivalente \u00e1 teor\u00eda da relatividade xeral en rexi\u00f3ns desprovistas de materia, e pred\u00ed desviaci\u00f3ns da mesma s\u00f3 en rexi\u00f3ns ocupadas por materia. En particular, a teor\u00eda de Logunov e Mestvirishvili, pred\u00ed a non ocorrencia de buratos negros, e esa \u00e9 unha das principais predici\u00f3ns que a diferencian da teor\u00eda xeral da relatividade de Albert Einstein.\nO principio en mec\u00e1nica cu\u00e1ntica.\nNa mec\u00e1nica cu\u00e1ntica aparece as\u00ed a enerx\u00eda total en certos sistemas illados non est\u00e1 fixada para alg\u00fans estados cu\u00e1nticos sen\u00f3n que pode flutuar ao longo do tempo. S\u00f3 os estados chamados estacionarios que son autovectores do operador hamiltoniano te\u00f1en unha enerx\u00eda ben definida, cando ademais o hamiltoniano non depende do tempo. \nPor\u00e9n, en sistemas illados a\u00ednda para estados non estacionarios, pode definirse unha lei de conservaci\u00f3n da enerx\u00eda en termos de valores medios. De feito, para un sistema cu\u00e1ntico calquera o valor medio da enerx\u00eda dun estado puro v\u00e9n dado por:\ne polo tanto cando o hamiltoniano non depende do tempo, como sucede nun sistema illado o valor esperado da enerx\u00eda total cons\u00e9rvase. A\u00ednda que para alg\u00fans estados se observen flutuaci\u00f3ns oscilantes da enerx\u00eda cunha desviaci\u00f3n t\u00edpica que se relacionan co principio de indeterminaci\u00f3n de Heisenberg mediante:\nonde:\nformula_5"}
{"id": "46310", "revid": "1000", "url": "https://gl.wikipedia.org/wiki?curid=46310", "title": "Antonio Azarola Gresill\u00f3n", "text": ""}
{"id": "46311", "revid": "98629", "url": "https://gl.wikipedia.org/wiki?curid=46311", "title": "Curtiss P-40 Warhawk", "text": "O Curtiss P-40 Warhawk foi un caza e avi\u00f3n de ataque monopraza estadounidense da segunda guerra mundial. Foi basicamente un P-36 reformado para equipar un motor lineal, reducindo as\u00ed o tempo de desenvolvemento. O seu prototipo voou por primeira vez en outubro de 1938. Usouse sobre todo en misi\u00f3ns de ataque ao chan e foi tam\u00e9n empregado polos brit\u00e1nicos, neozelandeses, canadenses e australianos cos nomes Tomahawk e Kittyhawk.\nA falta dun compresor de d\u00faas etapas no P-40 converteuno nun modelo inferior aos cazas da \"Luftwaffe\" como o Messerschmitt Bf 109 e o Focke-Wulf Fw 190 a grande altitude e raramente foi usado en operaci\u00f3ns de combate en Europa occidental. Por\u00e9n, entre 1941 e 1944 xogou un papel moi importante no norte de \u00c1frica, no pac\u00edfico e na China. Tam\u00e9n foi significante o seu traballo en Oriente Medio, o sueste asi\u00e1tico, o leste de Europa, Alasca e Italia.\nO rendemento do P-40 a grande altitude non era tan importante neses teatros, onde serv\u00eda como caza de superioridade a\u00e9rea, escolta de bombardeiros e cazabombardeiro. A\u00ednda que ga\u00f1ou unha reputaci\u00f3n na posguerra como un dese\u00f1o mediocre, axeitado tan s\u00f3 para apoio a\u00e9reo pr\u00f3ximo, estudos m\u00e1is recentes que incl\u00faen o escrutinio dos rexistros de escuadr\u00f3ns aliados indican que non foi as\u00ed: o P-40 desempe\u00f1ouse sorprendentemente como caza de superioridade a\u00e9rea, sufrindo por momentos grandes perdas, pero tam\u00e9n causando un gran n\u00famero de baixas entre os avi\u00f3ns inimigos. Baseado en afirmaci\u00f3ns de vitoria en tempos de guerra, m\u00e1is de 200 pilotos de caza aliados (do Reino Unido, Australia, Nova Zelandia, Canad\u00e1, Sur\u00e1frica, os Estados Unidos e a Uni\u00f3n Sovi\u00e9tica) convert\u00e9ronse en ases voando o P-40. Entre eles houbo polo menos 20 dobres ases, a meirande parte combatindo no Norte de \u00c1frica, a China, Birmania e a India, o suroeste do Pac\u00edfico e o leste de Europa. O P-40 ofrec\u00eda as vantaxes adicionais de baixo custe e durabilidade, que o mantiveron en fabricaci\u00f3n como avi\u00f3n de ataque a terra moito tempo despois de que quedase obsoleto como caza."}
{"id": "46312", "revid": "1131", "url": "https://gl.wikipedia.org/wiki?curid=46312", "title": "Radio Galega", "text": "Radio Galega (RG) \u00e9 o nome da radio p\u00fablica de Galicia, integrada na Corporaci\u00f3n de Radio-Televisi\u00f3n de Galicia, que incl\u00fae tam\u00e9n \u00e1 Televisi\u00f3n de Galicia (TVG). Comezou a emitir, en fase de probas, o 24 de febreiro de 1985 e iniciou a s\u00faa programaci\u00f3n regular o 29 de marzo dese ano. Desde mediados de 2009 a s\u00faa directora \u00e9 a xornalista Rosa Mart\u00ednez, en substituci\u00f3n do tam\u00e9n xornalista Virxilio Costas.\nHistoria.\nDespois da aprobaci\u00f3n da Lei de creaci\u00f3n da CRTVG no Parlamento de Galicia o 11 de xullo de 1984, in\u00edcianse as obras da Casa da Radio coa remodelaci\u00f3n do vello edificio sede da residencia do gobernador militar.\nRadio Galega iniciou as s\u00faas emisi\u00f3ns en probas baixo o nome de \"Radiotelevisi\u00f3n Galicia\" o domingo 24 de febreiro de 1985, d\u00eda que coincide co aniversario do nacemento da poetisa Rosal\u00eda de Castro. A s\u00faa programaci\u00f3n regular comezou o 29 de marzo de 1985, e a partir desta data as s\u00faas emisi\u00f3ns abrangueron as 24 horas do d\u00eda ininterrompidamente en lingua galega.\nO programa \"F\u00edo directo\" foi o primeiro dos realizados polos Servizos Informativos da emisora. Inicialmente presentado por Pedro Revalder\u00eda, na s\u00faa terceira emisi\u00f3n pasou a ser dirixido e presentado por Xos\u00e9 Mar\u00eda Fern\u00e1ndez Pazos, quen o levou ata outubro de 1985, cando pasou a coordinar os informativos da fin de semana. Ser\u00eda substitu\u00eddo por Xan Docampo.\n\"F\u00edo directo\" emit\u00edase inicialmente os luns de 7 a 8 da tarde, e, \u00f3 mes do inicio da s\u00faa emisi\u00f3n, pasou a emitirse de luns a m\u00e9rcores \u00e1 mesma hora. O programa levaba cada d\u00eda un invitado distinto, a quen os o\u00edntes fac\u00edan preguntas a trav\u00e9s do tel\u00e9fono.\nA marcha de Xos\u00e9 Lu\u00eds Blanco Campa\u00f1a como director da Televisi\u00f3n de Galicia nesa \u00e9poca trouxo como responsable da emisora a Xerardo Rodr\u00edguez Rodr\u00edguez. Na \u00e9poca de Xerardo Rodr\u00edguez a emisora chegou a cambiar o nome, pasando de \"Radiotelevisi\u00f3n Galicia\" a \"Radio Auton\u00f3mica Galega\" e usando ademais o indicativo \"a radio nacional de Galicia ata o ano 1991\".\nO 15 de xullo de 1987 a Radio Galega inaugurou a s\u00faa segunda delegaci\u00f3n territorial trala de Ferrol, cuxas instalaci\u00f3ns, situadas no edificio \"El Moderno\" da cidade ol\u00edvica, ascenderon a un custo* de 13 mill\u00f3ns de pesetas da \u00e9poca.\nD\u00edas despois dos atentados terroristas que na noite do 11 de outubro de 1990 deixaron tres mortos e 46 feridos en diversos puntos de Galicia, a Radio Galega logrou gravar nun comunicado a unha persoa que se identificou como Manolo Chao, considerado o m\u00e1ximo dirixente do EGPGC, que reivindicou na s\u00faa chamada a autor\u00eda dos mesmo e a pertinencia de dous dos falecidos \u00e1 organizaci\u00f3n, englobandoo tam\u00e9n nunha campa\u00f1a contra os intereses do narcotr\u00e1fico.\nDespois de seis anos no vello Palacete de San Caetano, a necesidade de ampliar o espazo da emisora que se atopaba no recinto da Administraci\u00f3n Auton\u00f3mica e o de aumentar medios, fixo que o goberno galego decidira a construci\u00f3n do novo edificio, que se fixo en menos dun ano. Foi o 23 de novembro de 1990 cando a Radio Galega inaugurou oficialmente as s\u00faas novas instalaci\u00f3ns en San Marcos, na parroquia compostel\u00e1 de Bando, ao lado da Televisi\u00f3n de Galicia. O proxecto do edificio das novas instalaci\u00f3ns empez\u00e1ronse sendo director xeral de medios, Rafael Valcarce.\nO primeiro anuncio da Radio Galega foi emitido \u00e1s 10.30 da ma\u00f1\u00e1 do 7 de outubro de 1990. Foi o de \"Loteria La Favorita\" da Coru\u00f1a. Despois vir\u00eda \"Autos Buenos Aires\", do que se pudio escoitar na seguinte gravaci\u00f3n a s\u00faa cu\u00f1a publicitaria.\nEmisi\u00f3n.\nA Radio Galega \u00e9 a \u00fanica emisora de Galicia con total cobertura do seu sinal en todo o territorio da Comunidade Aut\u00f3noma. O seu sinal distrib\u00faeo en Galiza Retegal. Tam\u00e9n emite f\u00f3ra de Galicia v\u00eda sat\u00e9lite, coma en Europa (a partir do 24 de decembro de 1998) e en Am\u00e9rica (a partir do 22 de febreiro de 1999).\nAdemais, a Radio Galega foi a terceira emisora de Espa\u00f1a e unha das primeiras de Europa en poder ser escoitada en directo a trav\u00e9s de Internet. F\u00edxoo o 20 de agosto de 1996.\nO 3 de marzo de 2004 Radio Galega M\u00fasica comeza a emitir en FM, dixital, Internet e TDT (Televisi\u00f3n Dixital Terrestre).\nA segunda enquisa do EGM da temporada 2002-2003 sit\u00faa \u00e1 Radio Galega como a segunda emisora m\u00e1is escoitada de Galicia, cunha media de 142.000 o\u00edntes diarios.\nNa actualidade conta con d\u00faas cadeas que emiten dun xeito convencional: A Radio Galega, con programaci\u00f3n xeralista integramente en galego, e Radio Galega M\u00fasica, unha sorte de radiof\u00f3rmula musical. No que se refire \u00e1 emisi\u00f3n pola Internet e pola TDT, a \u00e1mbalas d\u00faas cadeas antes citadas hai que engadir a de Son Galicia Radio, dedicada \u00e1 m\u00fasica en lingua galega, tanto \u00e1 tradicional como \u00e1 m\u00e1is contempor\u00e1nea. Cabe salientar que no caso de Son Galicia Radio e dos \"non-programas\" de Radio Galega M\u00fasica a emisi\u00f3n musical faise de forma ininterrompida.\nA canle Son Galicia Radio botou a andar o 17 de maio de 2004 emitindo a trav\u00e9s de Internet e da TDT.\nO sitio web de CRTVG comezou o 21 de xu\u00f1o de 2018 a Radio Picari\u00f1a, unha nova emisora de radio musical en galego para os m\u00e1is pequenos que se pode escoitar dixitalmente no seu sitio web.\nPodemos tam\u00e9n mencionar e destacar un dato interesante, que \u00e9 que case non se emprega o jingle nos anuncios que son galegos, pero podemos citar alg\u00fans jingles como o da Radio Galega. Tam\u00e9n e necesario mencionar que en Galicia, cel\u00e9brase un concurso de premios de jingles en galego desde a s\u00faa primeira edici\u00f3n no ano 2011 convocada por M\u00fasica en Galego e a Liga Nacional de Billarda, cos seguintes requisitos: estar o jingle feito totalmente en galego e levar a frase \u201cradio m\u00fasica en galego\u201d, finalmente todos os presentados ser\u00e1n emitidos pola canle Radio-M\u00fasica en Galego. "}
{"id": "46313", "revid": "6", "url": "https://gl.wikipedia.org/wiki?curid=46313", "title": "Lei de conservaci\u00f3n da enerx\u00eda", "text": ""}
{"id": "46314", "revid": "98629", "url": "https://gl.wikipedia.org/wiki?curid=46314", "title": "Condado de Jekabpils", "text": " \nO condado de Jekabpils (let\u00f3n: J\u0113kabpils rajons) \u00e9 un condado situado no sueste de Letonia entre os condados de Vidzeme e Latgale. Polo sur fai fronteira con Lituania, polo norte fai fronteira co condado de Madona, polo oeste co condado de Aizkraukle, e polo leste cos condados de Preili e Daugavpils.\nO condado ten unha superficie de 2998\u00a0km\u00b2, e unha poboaci\u00f3n de 57.812 habitantes, sendo o quinto maior condado en poboaci\u00f3n e en terreo."}
{"id": "46315", "revid": "1308", "url": "https://gl.wikipedia.org/wiki?curid=46315", "title": "Condado de J\u0113kabpils", "text": ""}
{"id": "46316", "revid": "98629", "url": "https://gl.wikipedia.org/wiki?curid=46316", "title": "Condado de Jelgava", "text": "O condado de Jelgava (let\u00f3n: Jelgavas rajons) \u00e9 un dos condados nos que se atopa dividida Letonia, a s\u00faa capital \u00e9 a cidade aut\u00f3noma de Jelgava"}
{"id": "46317", "revid": "89787", "url": "https://gl.wikipedia.org/wiki?curid=46317", "title": "Condado de Kraslava", "text": "O condado de Kr\u0101slava \u00e9 un dos condados nos que se atopa dividida Letonia."}
{"id": "46318", "revid": "23204", "url": "https://gl.wikipedia.org/wiki?curid=46318", "title": "North American P-51 Mustang", "text": "O North American P-51 Mustang foi un caza estadounidense da segunda guerra mundial. Orixinouse a partir dun pedido brit\u00e1nico para a construci\u00f3n dun novo avi\u00f3n de caza, dese\u00f1ouse en 117 d\u00edas e voou por primeira vez o 26 de outubro de 1940. Os Estados Unidos avaliaron tam\u00e9n dous dos primeiros exemplares constru\u00eddos e decidiron usalo para as s\u00faas forzas a\u00e9reas.\nOs seus primeiros servizos foron coma caza-bombardeiro e avi\u00f3n de reco\u00f1ecemento coa RAF, e posteriormente fixo labores de escolta de bombardeiros nas s\u00faas misi\u00f3ns sobre Alema\u00f1a, axudando a asegurar a superioridade a\u00e9rea aliada a principios de 1944.\nO P-51 estivo en servizo coas forzas a\u00e9reas aliadas en Europa e tam\u00e9n tivo un limitado uso contra os xaponeses nas operaci\u00f3ns do Pac\u00edfico. Ao comezo da Guerra de Corea, o Mustang era o principal caza das Naci\u00f3ns Unidas, pero o seu rol foi rapidamente ocupado polos reactores, como o F-86 Sabre, despois do cal o P-51 se especializou en labores de ataque a terra. A pesar de ser superado polos reactores o Mustang permaneceu en servizo en varias forzas a\u00e9reas ata prncipios dos anos 80.\nAdemais de ser un avi\u00f3n econ\u00f3mico de producir, o Mustang era r\u00e1pido, estaba ben dese\u00f1ado e era duradeiro. A s\u00faa versi\u00f3n definitiva, a P-51D, ti\u00f1a un motor Packard V-1650, unha versi\u00f3n sobrealimentada de d\u00faas etapas e d\u00faas velocidades do lendario Rolls-Royce Merlin, e estaba armada con 6 metralladoras M2 Browning de 12,7\u00a0mm.\nDespois da segunda guerra mundial e da Guerra de Corea, moitos Mustangs foron convertidos ao uso civil, sobre todo para carreiras a\u00e9reas. A s\u00faa reputaci\u00f3n foi tal que, a mediados dos anos 60, o dese\u00f1ador da Ford Motor Company John Najjar propuxo un novo autom\u00f3bil orientado aos mozos co mesmo nome que o caza, o Ford Mustang I.\nDese\u00f1o e desenvolvemento.\nEn abril de 1938, pouco despois do \"Anschluss\" (incorporaci\u00f3n) de Austria por parte de Alema\u00f1a, o goberno brit\u00e1nico estableceu unha comisi\u00f3n de compra nos Estados Unidos encabezada por Sir Henry Self. Este foi o responsable para a Royal Air Force da produci\u00f3n, investigaci\u00f3n e desenvolvemento, e tam\u00e9n se encargou do British Air Council, que ti\u00f1a entre as s\u00faas tarefas a de organizar a fabricaci\u00f3n e subministraci\u00f3n de cazas estadounidenses para a RAF. Nese momento as opci\u00f3ns eran moi limitadas, xa que non hab\u00edan avi\u00f3ns en voo nos Estados Unidos que cumprisen os est\u00e1ndares europeos, con s\u00f3 o Curtiss P-40 Tomahawk acheg\u00e1ndose aos mesmos. A planta de Curtiss-Wright estaba traballando ao m\u00e1ximo de capacidade, polo que incluso os P-40 eran escasos.\nNorth American Aviation (NAA) xa subministraba o seu avi\u00f3n de adestramento Harvard \u00e1 RAF, pero non era moi usado. O presidente de NAA \"Dutch\" Kindelberger aproximouse a Self para venderlle un novo bombardeiro medio, o B-25 Mitchell. Por\u00e9n, Self preguntoulle se NAA poder\u00eda fabricar o Tomahawk baixo licenza de Curtiss.\nKindelberger dixo que NAA poder\u00eda ter un mellor avi\u00f3n co mesmo motor no aire en menos tempo do que ser\u00eda necesario para establecer unha li\u00f1a de produci\u00f3n para o P-40. A Comisi\u00f3n estipulou un armamento de catro metralladoras de 7,7\u00a0mm, o motor Allison V-1710, un custo por unidade de non m\u00e1is de 40.000 d\u00f3lares, e a entrega do primeiro exemplar de produci\u00f3n en xaneiro de 1941. En marzo de 1940 Sir Wilfred Freeman, \u00e1 cabeza do Ministerio de Produci\u00f3n de Aeronaves, pediu 320 avi\u00f3ns, e o contrato foi promulgado o 24 de abril.\nO dese\u00f1o, co\u00f1ecido como NA-73X, cumpr\u00eda coas pr\u00e1cticas convencionais da \u00e9poca, pero inclu\u00edda varias caracter\u00edsticas novas. Unha era unha \u00e1 dese\u00f1ada con superficies de sustentaci\u00f3n de fluxo laminar, desenvolvidas en colaboraci\u00f3n coa NACA (National Advisory Committee for Aeronautics). Esas superficies, designadas como NAA/NACA 45-100, asoci\u00e1ronse cunha moi baixa resistencia a altas velocidades. Durante o desenvolvemento do NA-73X, o t\u00fanel de vento da Universidade de Washington probou d\u00faas \u00e1s, unha que usaba superficies NACA 5-digit e a outra coas novas NAA/NACA 45-100. Os resultados destas probas amosaron a superioridade da \u00e1 ddese\u00f1ada coas NAA/NACA 45-100. A outra novidade foi o dese\u00f1o dun novo radiador que se aproveitaba do \"Efecto Meredith\", no cal o aire quente que sae do radiador \u00fasase para impulsar o avi\u00f3n. Debido a que NAA non ti\u00f1a un t\u00fanel de vento axeitado para probar esta caracter\u00edstica, usouse o GALCIT 10\u00a0ft (3,0 m) de Caltech. Isto levou a certa controversia sobre se a aerodin\u00e1mica do sistema de refrixeraci\u00f3n do Mustang foi desenvolvido polo enxe\u00f1eiro de North American Aviation Edgar Schmued ou por Curtiss, a\u00ednda que NAA mercara todos os datos das probas no t\u00fanel e de voo do P-40 e XP-46 por 56.000 d\u00f3lares. O NA-73X foi tam\u00e9n un dos primeiros avi\u00f3ns en ter unha fuselaxe creado matematicamente usando secci\u00f3ns c\u00f3nicas. O resultado disto foi unha fuselaxe suave e con baixa resistencia ao aire.\nO prototipo NA-73X comezou a fabricarse a principios de agosto e realizou o seu primeiro voo o 26 de outubro de 1940, respectivamente 117 e 178 d\u00edas despois de que se efectuara o pedido, complet\u00e1ndose a s\u00faa xestaci\u00f3n nun per\u00edodo de tempo moi curto. O prototipo manex\u00e1base ben e a disposici\u00f3n interna acomodaba unha impresionante carga de combustible. A fuselaxe do avi\u00f3n foi constru\u00edda enteiramente en aluminio para aforrar peso. Foi armado con catro metralladoras de 7,62\u00a0mm M1919 Browning, d\u00faas nas \u00e1s e d\u00faas montadas baixo o motor e disparadas a trav\u00e9s das h\u00e9lices usando un mecanismo de sincronizaci\u00f3n.\nO United States Army Air Corps (USAAC) pod\u00eda bloquear calquera venda que se considerase prexudicial para os intereses dos Estados Unidos, pero o NA-73 foi considerado un caso especial ao ser dese\u00f1ado por iniciativa dos brit\u00e1nicos. En setembro de 1940 outros 300 NA-73 foron pedidos polo Ministerio de Produci\u00f3n de Aeronaves. Para garantir unha entrega ininterrompida, o coronel Oliver P. Echols acordou coa Comisi\u00f3n Anglo-Francesa de Compras entregar a aeronave, e North American Aviation regaloulle dous exemplares \u00e1 USAAC para a s\u00faa avaliaci\u00f3n."}
{"id": "46319", "revid": "98629", "url": "https://gl.wikipedia.org/wiki?curid=46319", "title": "Condado de Kuldigas", "text": "O condado de Kuld\u012bgas (let\u00f3n: \"Kuld\u012bgas rajons\") est\u00e1 localizado no oeste de Letonia. O condado de Kuld\u012bgas fai fronteira con outros cinco condados: Ventspils, Talsi, Tukums, Saldus e Liepaja.\nO condado de Kuld\u012bgas ten unha superficie de 2.499,87 km\u00b2 e unha poboaci\u00f3n de 38.432 habitantes. A s\u00faa capital Kuld\u012bga conta cunha poboaci\u00f3n de 13.335 habitantes."}
{"id": "46320", "revid": "1987", "url": "https://gl.wikipedia.org/wiki?curid=46320", "title": "Johannes Diderik van der Waals", "text": " \nJohannes Diderik van der Waals, nados en Leiden, Pa\u00edses Baixos, o 23 de novembro de 1837 e finado en \u00c1msterdan, Pa\u00edses Baixos, o 8 de marzo de 1923, foi un f\u00edsico holand\u00e9s, especialista en Termodin\u00e1mica. Premio Nobel de F\u00edsica en 1910.\nTraxectoria.\nFillo dun carpinteiro, Johannes Diderik cursou a carreira de mestre de escola e exerceu como tal. Anos despois, dispensado da acreditaci\u00f3n en linguas cl\u00e1sicas, estudou na Universidade da s\u00faa cidade natal (1862-1865), licenci\u00e1ndose en Matem\u00e1ticas e F\u00edsica. Doutorase en F\u00edsica en 1873. Foi profesor na Universidade de Amsterdam entre 1877 e 1908. Investigou os estados l\u00edquido e gasoso da materia. Van der Waals observou que a ecuaci\u00f3n de estado dos gases perfectos ou ideais (PV = nRT) sup\u00f3n que as mol\u00e9culas dun gas non ocupan espazo e m\u00e1is que non se atraen mutuamente. Mentres, nos gases reais isto non se compre. Para dar conta desta anomal\u00eda, van der Waals introduciu correctores e d\u00faas constantes, aplicabeles segundo o gas. Esta reformulaci\u00f3n ser\u00eda denominada ecuaci\u00f3n de van der Waals.\nAs\u00ed mesmo hai as forzas de van der Waals, denominaci\u00f3n aplicada as forzas de atracci\u00f3n intermoleculares dos gases reais.\nJohannes van der Waals recibiu o Premio Nobel de F\u00edsica en 1910 \"polos seus traballos sobre o estado de gases e l\u00edquidos\"."}
{"id": "46322", "revid": "98629", "url": "https://gl.wikipedia.org/wiki?curid=46322", "title": "Viquingo", "text": "O termo viquingo (do antigo n\u00f3rdico \"v\u00edkingr\") polo com\u00fan sinala os exploradores, navegantes, comerciantes e guerreiros normandos (literalmente \"homes do Norte\"), que orixinarios de Escandinavia, atacar\u00edan as costas das Illas brit\u00e1nicas, Francia, a Pen\u00ednsula Ib\u00e9rica e outras partes de Europa, chegando tan lonxe como ata o r\u00edo Volga, en Rusia, entre o s\u00e9culo VIII e o s\u00e9culo XI. O per\u00edodo da historia europea, datada polo xeral entre 793 e 1066, \u00e9 con frecuencia denominada a Era dos viquingos. O termo \u00e9 usado, tam\u00e9n, para designar as poboaci\u00f3ns de Escandinavia na Era dos viquingos, e a\u00ednda os seus asentamentos noutras partes. Os viquingos controlaban boa parte do comercio co norte de Europa e dominaban as rutas do B\u00e1ltico e do interior de Rusia ata Bizancio\nFamosos polas s\u00faas habilidades mari\u00f1eiras e polos seus barcos oblongos, os viquingos fundaron en tres s\u00e9culos asentamentos nas costas e r\u00edos no continente europeo e f\u00f3ra del: Irlanda, Normand\u00eda, as illas Shetland, as Orkney, e as Illas Feroe, Islandia, Groenlandia, Terra Nova e outras ata preto de mil. A s\u00faa influencia atinxiu ao Sur ata \u00c1frica do Norte; e ao Leste ata Rusia e Constantinopla, onde practicaron a pillaxe, pero onde chegaron tam\u00e9n como mercadores e mercenarios. Viquingos so o mando de Leif Eriksson, herdeiro de Erik o Roxo, foron os primeiros exploradores de Am\u00e9rica do Norte, con prob\u00e1beis expedici\u00f3ns ata o actual Canad\u00e1, no s\u00e9culo X. As viaxes viquingas foron menos frecuentes a partir da introduci\u00f3n do Cristianismo en Escandinavia nos s\u00e9culos X e XI. Consid\u00e9rase que a Era dos viquingos acabou na Batalla de Stamford Bridge en 1066.\nA palabra \"viking\" (viquingo) foi introducida na lingua inglesa con connotaci\u00f3ns rom\u00e1nticas no s\u00e9culo XVIII, mais os etimoloxistas datan os usos m\u00e1is antigos da palabra nos escritores anglo-francos, que denominaban \"v\u00edkingr\" a quen viv\u00eda do saqueo e a pillaxe. Nas linguas escandinavas o termo viquingo apl\u00edcase a xente que marcha nas expedici\u00f3ns viquingas ben para atacar ou para comerciar.\nEtimolox\u00eda.\nO nome feminino en antigo n\u00f3rdico \"v\u00edking\" ref\u00edrese a unha expedici\u00f3n de ultramar. En inscrici\u00f3ns r\u00fanicas da era viquinga e escritos medievais posteriores enc\u00f3ntranse expresi\u00f3ns como o verbo composto \"fara \u00ed v\u00edking\", \"ir nunha expedici\u00f3n\". O nome masculino derivado en antigo n\u00f3rdico \"v\u00edkingr\" aparece na poes\u00eda dos escaldos e en varias pedras r\u00fanicas atopadas en Escandinavia, onde se refire a un mari\u00f1eiro ou guerreiro que toma parte nunha expedici\u00f3n de ultramar. En textos posteriores, como as sagas de islandeses, a frase \"ir nun \"viking\"\" implica a participaci\u00f3n en incursi\u00f3ns ou actividades de pirater\u00eda e non simplemente en misi\u00f3ns mar\u00edtimas de negocios e comercio.\nA palabra \"v\u00edking\" deriva do feminino \"v\u00edk\", que significa \"cala, enseada, pequena ba\u00eda\". A forma tam\u00e9n se encontra como nome persoal nalgunhas pedras r\u00fanicas suecas. Hai unha pequena indicaci\u00f3n dalgunha connotaci\u00f3n negativa do termo antes do final da era viquinga. A pesar destas posibles orixes, no seu tempo a palabra foi empregada para indicar unha actividade e \u00e1s persoas que participaban nela, e que non pertenc\u00edan a ning\u00fan grupo \u00e9tnico ou cultural. Nas linguas escandinavas modernas, a palabra \"Viking\" adoita referirse especificamente \u00e1s persoas que participaron en expedici\u00f3ns viquingas.\nNo ingl\u00e9s antigo, a palabra \"wicing\" aparece por primeira vez no poema anglosax\u00f3n, \"Widsith\", que probablemente data do s\u00e9culo IX. En ingl\u00e9s antigo, e na historia dos arcebispos de Hamburgo-Bremen escrita por Adam de Bremen en torno a 1070, o termo xeralmente ref\u00edrese a piratas ou asaltantes escandinavos. Ao igual que nos usos do n\u00f3rdico antigo, o termo non se emprega para ning\u00fan pobo ou cultura en xeral. A palabra non aparece en ning\u00fan texto conservado en ingl\u00e9s medio. A palabra \"Viking\" foi introducida no ingl\u00e9s moderno durante o rexurdimento viquingo do s\u00e9culo XVIII, momento no que adquiriu matices heroicos de \"guerreiro b\u00e1rbaro\" ou nobre feroz. Durante o s\u00e9culo XX, o significado do termo ampliouse para referirse non s\u00f3 aos invasores mari\u00f1os procedentes de Escandinavia e outros lugares ocupados por eles (como Islandia e as Illas Feroe), sen\u00f3n en segundo lugar a calquera membro da cultura que produciu ditos asaltantes durante o per\u00edodo entre finais do s\u00e9culo VIII ata mediados do s\u00e9culo XI, ou m\u00e1is vagamente dende arredor do ano 700 ata en torno ao ano 1100. Como adxectivo, a palabra \u00e9 empregada para referirse a ideas, fen\u00f3menos ou artefactos conectados con este pobo e a s\u00faa vida cultural, producindo expresi\u00f3ns como \"era viquinga\", \"cultura viquinga\", \"arte viquingo\", \"barco viquingo, \"e as\u00ed sucesivamente.\nHistoria.\nA Era Viquinga.\nO per\u00edodo dende as primeiras incursi\u00f3ns, nos anos 790, ata a conquista normanda de Inglaterra no ano 1066 \u00e9 comunmente co\u00f1ecido como a Era Viquinga da historia de Escandinavia. Os viquingos empregaron o Mar de Noruega e o Mar B\u00e1ltico para as s\u00faas rutas mar\u00edtimas cara ao sur. Os normandos eran descendentes dos viquingos que recibiron un se\u00f1or\u00edo feudal no norte de Francia, o Ducado de Normand\u00eda, no s\u00e9culo X. A este respecto, os descendentes dos viquingos continuaron a ter influencia no norte de Europa. Do mesmo xeito, o Rei Harold Godwinson, o derradeiro rei anglosax\u00f3n de Inglaterra, ti\u00f1a ascendentes dinamarqueses. Dous viquingos mesmo ascenderon ao trono de Inglaterra, con Sweyn Forkbeard ostentando o trono entre 1013 e 1014, e seu fillo Canuto o Grande converteuse en rei de Inglaterra entre 1016 e 1035.\nXeograficamente, a Era Viquinga p\u00f3dese asignar non s\u00f3 \u00e1s terras escandinavas (actualmente Dinamarca, Noruega e Suecia), sen\u00f3n tam\u00e9n a territorios baixo dominio de pobos xerm\u00e1nicos do norte, principalmente Danelaw, inclu\u00edndo J\u00f3rv\u00edk, o centro administrativo dos restos do Reino de Northumbria, partes de Mercia, e Anglia Oriental. Os navegantes viquingos abriron rutas a novas terras ao norte, oeste e leste, que deron como resultado a fundaci\u00f3n de asentamentos independentes nas Illas Shetland, \u00d3rcadas, e Illas Feroe; Islandia; Groenlandia; e L'Anse aux Meadows, un asentamento de curta duraci\u00f3n en Newfoundland, circa 1000. Estas terras puideron ter sido buscadas deliberadamente, quizais sobre a base de consideraci\u00f3ns de mari\u00f1eiros que viran terra na distancia. O asentamento de Groenlandia finalmente foi desocupado, posiblemente polo cambio clim\u00e1tico. Unha dinast\u00eda viquinga tam\u00e9n tomou o control de territorios en \u00e1reas dominadas por pobos eslavos e ugrofineses no leste de Europa, anexionando K\u00ediv en 882 para servir de capital ao Rus de K\u00ediv.\nExpansi\u00f3n.\nA feudalizaci\u00f3n da sociedade n\u00f3rdica levou consigo a concentraci\u00f3n das terras de labor debido ao sistema hereditario n\u00f3rdico que as daba en herdade ao primox\u00e9nito, deixando ao resto dos irm\u00e1ns sen recursos propios.\nA guerra contra os pobos da Xermania, emparentados etnicamente cos escandinavos, pode tam\u00e9n explicar en parte os primeiros r\u00e1pidos golpes de man (\"strandh\u00f6gg\") viquingos, que ti\u00f1an por obxectivo os edificios cristi\u00e1ns, especialmente igrexas e mosteiros.\nAdemais dos factores antes citados, alg\u00fans dos primeiros \"strandh\u00f6gg\" puideron ter orixe nunha resistencia \u00e1 cristianizaci\u00f3n forzada, e principalmente \u00e1s persecuci\u00f3ns de Carlomagno contra os pobos pag\u00e1ns, que deb\u00edan aceptar \"a conversi\u00f3n ou o masacre\" (cfr. Capitular \"De partibus Saxoniae\"), o que igualmente explica a preferencia por edificios cristi\u00e1ns, \u00e1 parte de que estes atesouraban certas riquezas (mobiliario lit\u00farxico).\nCausas das expedici\u00f3ns.\nOs escritos n\u00f3rdicos desta \u00e9poca red\u00facense a alg\u00fans epitafios r\u00fanicos, a an\u00e1lise dos historiadores fundam\u00e9ntase principalmente nos testemu\u00f1os das v\u00edtimas, frecuentemente moito tempo despois dos acontecementos, influenciados e distorcidos. A arqueolox\u00eda, con todo, aporta aclaraci\u00f3ns determinantes.\nPode ser contrastada con teses cl\u00e1sicas destacando causas demogr\u00e1ficas, a situaci\u00f3n interna en Escandinavia, ou unha expansi\u00f3n inicial baseada no comercio a unha recente tese centrada nun conflito relixioso real.\nExpansi\u00f3n demogr\u00e1fica.\nO per\u00edodo c\u00e1lido medieval arredor do s\u00e9culo X aumentou as incursi\u00f3ns viquingas. Este aumento da temperatura ter\u00eda propiciado o crecemento da produci\u00f3n agr\u00edcola e, polo tanto, un aumento demogr\u00e1fico. As incursi\u00f3ns viquingas foron unha resposta \u00e1 expansi\u00f3n demogr\u00e1fica. Os historiadores cren que este argumento concirne principalmente ao oeste de Noruega. Ao contrario, para o historiador Fran\u00e7ois Neveux, \"podemos afirmar que o argumento da superpoboaci\u00f3n \u00e9 hoxe en d\u00eda amplamente desacreditada polos descubrimentos arqueol\u00f3xicos\". A arqueolox\u00eda rural escandinava ten revelado que as terras cultivadas estaban menos estendidas na era viquinga que na nosa era. Este suxire que a superpoboaci\u00f3n non parece ter afectado a Escandinavia nos s\u00e9culos VIII ou IX, mais poder\u00eda ser unha conclusi\u00f3n r\u00e1pida: para reducir a presi\u00f3n demogr\u00e1fica, os escandinavos poder\u00edan ter preferido ga\u00f1ar terras mellores no sur no canto de despexar terras marxinais, conxeladas durante seis meses ao ano. Mais o quecemento global non explica por si as incursi\u00f3ns viquingas, s\u00f3 as que comezaron ao redor do s\u00e9culo X, mentres que as primeiras incursi\u00f3ns datan do s\u00e9culo VIII.\nGuerras internas en Escandinavia.\nAs incursi\u00f3ns viquingas comezaron no s\u00e9culo VIII. Escandinavia estaba ent\u00f3n dividida en moitos pequenos reinos. A vontade de establecer grandes reinos centralizados nos pa\u00edses escandinavos non apareceu ata a cristianizaci\u00f3n. Os pr\u00edncipes convertidos ao cristianismo estableceron alianzas cristianizadas para acceder ao poder.\nAs guerras sucesorias impulsaron os daneses a lanzar expedici\u00f3ns de conquista a fin de adquirir riquezas e prestixio. No s\u00e9culo IX, Dinamarca e, en menor medida Noruega, viviron numerosos conflitos internos ligados \u00e1 oposici\u00f3n entre os \"jarls\" (condes ou duques, \u00e1s veces soberanos) e \u00e1s crises de sucesi\u00f3n. O rei dos daneses estaba a loitar para impo\u00f1erse sobre os diferentes clans e a s\u00faa familia. As incursi\u00f3ns en Europa financiaron as guerras entre arist\u00f3cratas e aumentaron o prestixio dos candidatos ao poder.\nPista comercial.\nOs escandinavos comerciaban polo menos dende a \u00e9poca romana; adoitaban instalarse no ver\u00e1n nos vicus, polo que co\u00f1ec\u00edan perfectamente o resto de Europa. No s\u00e9culo VII, os \u00e1rabes perturbaron o comercio no Mediterr\u00e1neo. En Europa, isto levou \u00e1 reorientaci\u00f3n do comercio cara \u00e1 zona do Mar do Norte. Os comerciantes occidentais encontraban en Escandinavia peles, madeira, \u00e1mbar e marfil e compartiron cos escandinavos o vi\u00f1o, os cartos e as armas. Os contadores de Birka en Suecia, de Hedeby e de Ribe nas costas de Xutlandia f\u00f3ronse desenvolvendo. Os escandinavos que aceptaron a \"prima signatio\" (pequeno bautismo cristi\u00e1n) foron autorizados a comercializar como no pasado. Os seus postos de comercio foron tam\u00e9n usados como \"intelixencia\" para as futuras incursi\u00f3ns: segundo o historiador St\u00e9phane Lebecq, \"o comercio abriu o cami\u00f1o para \u00e1s incursi\u00f3ns viquingas\".\nCarlomagno tentou varias ofensivas contra Dinamarca, mais sen \u00e9xito. Isto provocou unha reacci\u00f3n que propiciou as primeiras incursi\u00f3ns viquingas durante o seu reinado. O Imperio Franco era moi poderoso e resistiu os ataques dos viquingos. O Imperio Carolinxio comezou un longo declive logo da morte de Carlomagno: estaba mal defendido e frecuentemente inzado de guerras internas. Os viquingos aproveitaron as debilidades deste vasto imperio. Comerciantes, alg\u00fans escandinavos convert\u00e9ronse ocasionalmente en saqueadores.\nReacci\u00f3n \u00e1 conquista franca de Saxonia e \u00e1 cristianizaci\u00f3n.\nSegundo numerosos historiadores recentes, o fen\u00f3meno viquingo debeuse principalmente a unha reacci\u00f3n \u00e1 \"cristianizaci\u00f3n forzosa a sangue e ferro\".&lt;ref name=\"DHF184/185\"&gt;&lt;/ref&gt;\nCarlomagno, profundamente relixioso, na crenza de que Deus confiara ao pobo dos francos e ao seu soberano a tarefa de difundir e defender a fe cristi\u00e1, pasou a s\u00faa vida convertendo a todos os pa\u00edses de Europa. \"Polo sangue e polo ferro\", conseguiu establecer un imperio cristi\u00e1n na maior parte da Europa Occidental. Particularmente, os pobos que ocupaban o norte de Xermania na fronteira dinamarquesa, foron v\u00edtimas de masacres, o rei franco empregou a forza e o terror, impo\u00f1endo a s\u00faa fe con extrema violencia, como o masacre de Verden en 782, ou os 4\u00a0500 decapitados e os 12\u00a0000 mulleres e nenos deportados polos francos por negarse a recibir o bautismo. O emperador franco fixo destru\u00edr a \u00e1rbore sagrada, o Irminsul, para \"expulsar o demo\" de Saxonia.\nO historiador das relixi\u00f3ns, Rudolf Simek explica que \"non \u00e9 por casualidade que o inicio da actividade viquinga se producise durante o reinado de Carlomagno [\u2026] A aparici\u00f3n do cristianismo era unha ameaza en si mesma\".\nEstes masacres contra todas as naci\u00f3ns xeraron unha considerable preocupaci\u00f3n polos viquingos, que defenderon o seu honor, e os seus valores impux\u00e9ronlles o deber de vinganza. En 785, Carlomagno instaurou en Saxonia o capitular \"De partibus Saxoni\u00e6\". O xefe dos sax\u00f3ns Widukind resistiu durante moito tempo e fuxiu varias veces a refuxiarse cos seus veci\u00f1os n\u00f3rdicos (dinamarqueses) e foi baixo a protecci\u00f3n de Sigfred \"rei dos dinamarqueses\"\", amais de beneficiarse da protecci\u00f3n do rei viquingo Godfried, o fillo e sucesor de Sigfred. Os sax\u00f3ns e os dinamarqueses eran pobos moi pr\u00f3ximos, ti\u00f1an a mesma cultura e as mesmas crenzas, e fixeron fronte com\u00fan para resistir ao imperio cristi\u00e1n. Widukind converteuse en familiar de Godfried ao casar coa princesa Geva de Vestfold, filla de Oystein (Eystein) Ier de Vestfold. En resposta, os viquingos dinamarqueses atacaron aos obodritas, un pobo aliado de Carlomagno. Reforz\u00e1ronse en Danevirke para protexerse do imperio cristi\u00e1n que ameazaba as s\u00faas fronteiras, e posteriormente en 810, 200 barcos viquingos lanz\u00e1ronse sobre Frisia.\nTr\u00e1tase dun \"odio entre relixi\u00f3ns entre os viquingos e os cristi\u00e1ns\", explicando estes historiadores que foron principalmente as igrexas, os mosteiros e outros edificios relixiosos xunto cos seus habitantes (monxas, monxes e curas) o obxecto da furia, os insultos e os aldraxes dos \"Normandos\" a\u00ednda pag\u00e1ns e o seu odio ao cristianismo. Para vingarse, un strandh\u00f6gg viquingo (pequeno comando), tomou o risco de internarse no territorio franco. Non se contentaron con saquear a tumba de Carlomagno en Aquisgr\u00e1n, tom\u00e1ronse tempo para profanar a s\u00faa tumba e os restos do grande emperador da cristiandade. Os viquingos actuaban as\u00ed en todas as incursi\u00f3ns, non contentos con roubar os bens da igrexa, \"estaban decididos a pisar as reliquias sagradas, insultando e aldraxando, motivados polo odio real cara \u00e1 relixi\u00f3n cristi\u00e1\"\nEste grave conflito relixioso dividiu a Escandinavia e sobre todo a Noruega durante case un s\u00e9culo, a causa da penetraci\u00f3n do cristianismo. \"O duque H\u00e5kon Sigurdsson e todo o seu clan de Lade, foron os grandes defensores das crenzas cristi\u00e1s fronte ao crecemento do cristianismo\", mais esta resistencia foi esmagada con extrema brutalidade polo emperador Ot\u00f3n II do Sacro Imperio Romano-Xerm\u00e1nico co\u00f1ecido como \"o sanguinario\" e os dous reis Olaf evanxelizados. Ot\u00f3n II na batalla de Danevirke, Olaf Tryggvason, que tomara como ref\u00e9ns os fillos de varios xefes da illa e de Islandia, tivo que aceptar o cristianismo, e Olaf II de Noruega chamado \"o Grande\" ou \"o santo\" que cortou as mans e os p\u00e9s dos que se resistiron \u00e1 marcha triunfal do cristianismo.\nMoitos historiadores e especialistas confirman a pertinencia deste conflito relixioso que provocou o fen\u00f3meno \"viquingo\". Entre eles encontramos a Olaf Olsen, Pierre Barth\u00e9lemy, \u00c9lisabeth Deniaux, Claude Lorren, Pierre Bauduin, Thomas JarryLucien Musset, Fran\u00e7ois-Xavier Dillmann ou mesmo Michel Rouche e Pierre Miquel.\nMontesquieu tivo tam\u00e9n a s\u00faa opini\u00f3n sobre este asunto; el escribiu en \"De l'esprit des lois\": \"Eles [Os viquingos] atribu\u00edron aos eclesi\u00e1sticos a destruci\u00f3n dos seus \u00eddolos, e toda a violencia de Carlomagno, que os obrigara unha vez tras outra a refuxiarse no norte. Estes odios durante corenta ou cincuenta anos non foran capaces de esquecer\".\nOrixes xeogr\u00e1ficas e \u00e1reas de expansi\u00f3n.\nO territorio orixinario dos viquingos influenciou fortemente a repartici\u00f3n das s\u00faas zonas de expansi\u00f3n. Os viquingos orixinarios da actual Suecia, deseguido co\u00f1ecidos como varegos, expandiran os seus dominios ao Leste do Mar B\u00e1ltico. Vivindo do comercio, da pirater\u00eda e da pillaxe, e ofrec\u00e9ndose como mercenarios, percorren a rede fluvial (especialmente do r\u00edo Volga) do que ser\u00e1 m\u00e1is tarde Rusia e Ucra\u00edna. Atinxen logo o Mar Caspio, Constantinopla e a\u00ednda Bagdad. Polo ano 1040, unha expedici\u00f3n varega, dirixida por Ingvar chega mesmo ata Afganist\u00e1n. Convidados a pacificaren a zona polas tribos eslavas e finesas, os varegos (\u00ab\"Varyags\"\u00bb, en ruso), chamados \u00ab\"Russ\"\u00bb (\u00abremeiros\u00bb) polos eslavos, chegan aproximadamente a mediados do s\u00e9culo IX desde o B\u00e1ltico, conducidos por Rurik e os seus compa\u00f1eiros. Despois de se instalaren nos arredores da cidade de Novgorod (quizais fundada por varegos), unha verdadeira colonizaci\u00f3n sueca (Aldeigjuborg) enra\u00edza en torno ao Lago Ladoga. Estes viquingos suecos montan, a partir dun conxunto de fortes e postos de intercambio, o primeiro Estado ruso.\nOs daneses lanz\u00e1ronse primeiro contra Xutlandia, ocupada polos francos, nunha expedici\u00f3n terrestre desde a s\u00faa fronteira fortificada, o Danevirke, constru\u00edda polo rei Gulfridr. Os francos opuxeron unha s\u00f3lida defensa militar que obrigou os viquingos a tentaren as v\u00edas de incursi\u00f3n polo mar. A morte de Carlomagno, en 814, marcou o inicio dun longo per\u00edodo de fraqueza do Imperio franco do que eles souberon sacar partido. Orientaron as s\u00faas conquistas e pillaxes ao longo das costas do mar do Norte e o canal da Mancha. Alcanzaron o litoral de Inglaterra e remontaron os seus cursos fluviais (Humbert e T\u00e1mese). No Norte da Alema\u00f1a, os Pa\u00edses Baixos e Flandres, fundaron un ef\u00e9mero estado na Frisia medieval. No que \u00e9 a actual Francia, efectuaron unha serie de expedici\u00f3ns remontando o Sena, o Loira, o Garona, e outros r\u00edos menores, e ga\u00f1aron o nome de normandos, antes de se estabelecer na rexi\u00f3n que hoxe denominamos Normand\u00eda. As s\u00faas numerosas expedici\u00f3ns guerreiras coincidiron con guerras de sucesi\u00f3n en Dinamarca: \u00e9, polo tanto, moi prob\u00e1bel que os viquingos daneses partisen en razzias para conseguiren financiamento para as s\u00faas guerras internas e para obter o prestixio que aureola un conquistador.\nNo que toca aos viquingos orixinarios das costas occidentais da actual Escandinavia, a Noruega de hoxe en d\u00eda, as s\u00faas expedici\u00f3ns e conquistas abrangueron principalmente Escocia, Irlanda, as Illas Faroe, Islandia e Groenlandia. Conduciron as s\u00faas razias de exploraci\u00f3n ata Vinlandia -posibelmente a actual Pen\u00ednsula de Labrador-, onde foi creado un posto avanzado, desde o cal practicaron a cabotaxe das costas americanas.\nAs consecuencias das s\u00faas expedici\u00f3ns fix\u00e9ranse sentir m\u00e1is al\u00f3 da Europa continental, sobre as rutas comerciais que a unen con Oriente: unha moeda escandinava foi encontrada nunha tumba da India. Por contra, descubriuse un Buda de xade nunha sepultura norueguesa.\nExpedici\u00f3ns a Galicia.\nA partir do ano 844 as costas galegas sufriron o ataque e pulo das hordas viquingas. Mais non s\u00f3 o litoral galego foi obxecto das incursi\u00f3ns, xa que as naves invasoras eran capaces de remontar r\u00edos, posibilitando o a chegada dos viquingos a importantes cidades como Tui. As costas galegas non contaban con medios axeitados de defensa ante as poderosas frotas e os numerosos homes que as integraban, que \u00e1s veces desembarcaban por moito tempo e profundaban no pa\u00eds para saquear, regresando ricos \u00e1 s\u00faa terra. A\u00ednda que os ataques se prolongaron ata finais do s\u00e9culo XI (a \u00faltima \u00e9 datada en 1038), puido haber algunha pequena incursi\u00f3n m\u00e1is no s\u00e9culo XII, mais o perigo xa pasara. A maior parte destas incursi\u00f3ns eran realizadas por barcos procedentes de Noruega, Dinamarca e as \u00d3rcadas, segundo textos galegos, escandinavos, \u00e1rabes e castel\u00e1ns.\nUn documento na \"Historia Compostel\u00e1\" testemu\u00f1a os saqueos e devastaci\u00f3ns:\nEntre as primeiras invasi\u00f3ns destaca a sufrida en 844 baixo o reinado de Ramiro I, cando os viquingos realizaron dous ataques menores sobre Xix\u00f3n e A Coru\u00f1a, nas que as tropas de Ramiro I conseguiron derrotar os viquingos. Con todo, foi a r\u00eda de Arousa un dos principais escenarios dos enfrontamentos. Como resposta aos ataques, outro prelado, Cresconio, mandou erguer as Torres de Oeste no actual concello de Catoira para pechar a rota fluvial do Ulla.\nNo ano 968, o bispo de Iria Flavia Sisnando II acudiu coas s\u00faas tropas para combater unha invasi\u00f3n, morrendo na batalla. Despois os viquingos vagaron impunemente a trav\u00e9s de Galicia, roubando e incendiando ata tal punto que, segundo o historiador franc\u00e9s Dud\u00f3n, dezaoito poboaci\u00f3ns foron destru\u00eddas.\nEsmorecemento das expedici\u00f3ns.\nCo paulatino asentamento dos viquingos e dedicaci\u00f3n a actividades comerciais, chegaron influencias culturais do resto de Europa. A Cristiandade tivera unha temper\u00e1 e crecente presenza en Escandinavia, que aumentar\u00eda. Co crecemento da autoridade central e o reforzamento das defensas costeiras nas que acostumaban depredar os viquingos, as expedici\u00f3ns destes fix\u00e9ranse m\u00e1is arriscadas e menos proveitosas. Coa aparici\u00f3n de monarcas, alta nobreza e un sistema case feudal en Escandinavia, cesaron por completo. No s\u00e9culo XI os escandinavos aparecen en cr\u00f3nicas combatendo contra \"viquingos\" do Mar B\u00e1ltico, o que levou, en ocasi\u00f3ns, a que daneses e suecos participasen nas Cruzadas b\u00e1lticas (c. 1180-1410), ademais de desenvolveren a formaci\u00f3n da Liga Hanse\u00e1tica no s\u00e9culo XIV.\nBarcos.\nT\u00e9\u00f1ense realizado varios achados arqueol\u00f3xicos de barcos viquingos de todos os tama\u00f1os que te\u00f1en achegado informaci\u00f3n da artesan\u00eda empregada para a s\u00faa construci\u00f3n. Houbo moitos tipos de barcos viquingos, constru\u00eddos para varios usos; o tipo m\u00e1is co\u00f1ecido \u00e9 probablemente o \"drakkar\" ou barco longo. Os \"drakkars\" estaban destinados \u00e1 guerra e \u00e1 exploraci\u00f3n, dese\u00f1ados para a velocidade e a axilidade, e estaban equipados con remos para complementar a vela, facendo posible a navegaci\u00f3n independentemente do vento. O \"drakkar\" ti\u00f1a un casco longo, estreito e de pouco calado para facilitar o desembarco e o destacamento de tropas en augas pouco profundas. Os \"drakkars\" foron empregados principalmente polos Leidang, as frotas de defensa escandinavas. O \"drakkar\" permitiu aos n\u00f3rdicos \"ir nun viking\", o que poder\u00eda explicar por que este tipo de barco se converteu case nun sin\u00f3nimo do concepto de viquingo.\nOs viquingos constru\u00edron moitos tipos \u00fanicos de embarcaci\u00f3ns, a mi\u00fado utilizadas para tarefas m\u00e1is pac\u00edficas. O knarr era un buque mercante dedicado e dese\u00f1ado para transportar carga a granel. Ti\u00f1a un casco m\u00e1is ancho, un calado m\u00e1is profundo e unha pequena cantidade de remos (utilizados principalmente para manobrar en portos e zonas semellantes). Unha innovaci\u00f3n dos viquingos foi a \"beitass\", un largueiro montado na vela que permit\u00eda aos seus barcos navegar eficazmente contra o vento. Era com\u00fan que os barcos viquingos navegasen ou remolcasen un barco m\u00e1is pequeno para transferir tripulaci\u00f3ns e carga dende o barco \u00e1 costa.\nOs barcos eran unha parte integral da cultura viquinga. Facilitaron o transporte diario a trav\u00e9s de mares e canles, a exploraci\u00f3n de novas terras, redadas, conquistas e o comercio coas culturas veci\u00f1as. Tam\u00e9n ti\u00f1an unha grande importancia relixiosa. As persoas cun alto status \u00e1s veces foron enterradas nun barco xunto con animais sacrificados, armas, provisi\u00f3ns e outros artigos, como o demostran os barcos enterrados en Gokstad e Oseberg en Noruega e o enterro escavado do barco en Ladby, Dinamarca. Os viquingos tam\u00e9n practicaban enterros no exterior, como o demostran as escavaci\u00f3ns dos barcos de Salme na illa estoniana de Saaremaa.\nA finais da d\u00e9cada de 1960, no fiorde de Roskilde, foron escavados os restos ben conservados de cinco barcos viquingos nos que apareceron tanto o buque insignia como os knarr. Os barcos foron afundidos al\u00ed no s\u00e9culo XI para bloquear unha canle de navegaci\u00f3n e as\u00ed protexer Roskilde, daquela capital danesa, do asalto a trav\u00e9s do mar. Os restos destes barcos exh\u00edbense no Viking Ship Museum en Roskilde .\nMuseos de barcos viquingos.\nEn Oslo (Noruega) existe un museo chamado Vikingskipshuset, que forma parte do Museo Cultural Hist\u00f3rico da Universidade de Oslo, onde se exp\u00f3n entre outros o gran barco de Gokstat, atopado en 1879 e de 24 metros de eslora por 5 de manga, e a s\u00faa an\u00e1lise dendrocronol\u00f3xica datouno no ano 890.\nOutro museo importante adicado aos barcos viquingos \u00e9 o Vikingeskibsmuseet en Roskilde (Dinamarca). Este museo foi constru\u00eddo en 1969 para albergar os cinco primeiros barcos atopados nas escavaci\u00f3ns realizadas en 1962 e que se encontraban somerxidos no fiorde de Roskilde. As instalaci\u00f3ns do museo foron ampliadas en 1997, dispo\u00f1endo agora dunha illa e dun porto, onde \u00e9 posible visitar unha colecci\u00f3n de r\u00e9plicas de barcos n\u00f3rdicos e viquingos.\nCelebridades.\nUn dos viquingos m\u00e1is famosos foi o noruegu\u00e9s Erik o Roxo, que colonizou Groenlandia. O seu fillo Leif Eriksson tam\u00e9n est\u00e1 na lista de viquingos famosos por supostamente chegar a Am\u00e9rica antes que Cristovo Col\u00f3n.\nRagnar Lodbrok e os seus descendentes son as figuras hist\u00f3ricas m\u00e1is co\u00f1ecidas de todas as incursi\u00f3ns e conquistas en Europa, liderando un ex\u00e9rcito que dominou gran parte de Inglaterra.\nTam\u00e9n \u00e9 salientable a figura de Canuto o Grande, rei de Dinamarca que logrou someter todo o leste de Inglaterra.\nOutro dos grandes reis foi Harald Haardrade (Harald o Desapiadado), que \u00e9 considerado o \u00faltimo rei viquingo. Harald fuxiu moi novo para Constantinopla, onde participou na \"Garda varega\" durante dez anos, sendo un dos seus maiores l\u00edderes. Logo escapou coa filla da emperatriz para Novgorod, para enviala de volta a Constantinopla. Compartiu o reino de Noruega co seu sobri\u00f1o, Magnus o Bo, a cambio da metade da s\u00faa riqueza acumulada en Constantinopla, mais pouco tempo despois o seu sobri\u00f1o faleceu en estra\u00f1as circunstancias e permaneceu gobernando s\u00f3.\nCando Harald soubo que Guillerme o Bastardo (quen despois de conquistar Inglaterra ser\u00eda chamado \"O Conquistador\") ti\u00f1a a intenci\u00f3n de apoderarse de Inglaterra, dese\u00f1ou unha \u00e1rbore xeneal\u00f3xica segundo a cal ti\u00f1a dereito a ser rei de Inglaterra, reuniu un ex\u00e9rcito e, xunto con Tostig (irm\u00e1n do rei Haroldo II de Inglaterra) embarcouse na conquista da illa. Desembarcou no norte e foi descendendo ata chegar a York, encontrando pouca resistencia, pois o ex\u00e9rcito do rei Harold II ach\u00e1base no sur da illa. E nunha r\u00e1pida e longa marcha, Harold II chegou ata onde estaba Haardrade, quen xa consideraba que estaba todo baixo control, mais encontrouse cunha f\u00e9rrea defensa e caeu na batalla de Stamford Bridge (25 de setembro de 1066)."}
{"id": "46323", "revid": "98629", "url": "https://gl.wikipedia.org/wiki?curid=46323", "title": "Juli\u00e1n Rodr\u00edguez Le\u00f3n", "text": "Juli\u00e1n Rodr\u00edguez Le\u00f3n, nado no Barco de Valdeorras en 1970, \u00e9 un alpinista galego, membro do Club de Monta\u00f1ismo Kirlo da s\u00faa vila natal.\nTraxectoria.\nIniciouse no monta\u00f1ismo en 1988. En 2002 coroou o Aconcagua (6.959 m, teito de Am\u00e9rica), e o monte McKinley (6.195 m, en Alasca, cima de Am\u00e9rica do Norte).\nO 9 de maio de 2006 coroou o Shishapangma ( 8.027 m), no T\u00edbet, se ben xa colaborara en ascensi\u00f3ns a outros \"oitomil\" no Himalaia: Daulaghiri (8.172 m) en 1997 (dentro do proxecto \"Desaf\u00edo 8000\"), e Gasherbum II no Karakorum paquistan\u00ed."}
{"id": "46324", "revid": "29398", "url": "https://gl.wikipedia.org/wiki?curid=46324", "title": "Amancio Amaro", "text": "Amancio Amaro Varela, co\u00f1ecido simplemente como Amancio e alcumado o Bruxo, nado na Coru\u00f1a o 16 de outubro de 1939 e finado en Madrid o 21 de febreiro de 2023, foi un futbolista e adestrador de f\u00fatbol galego.\nCentrocampista hist\u00f3rico do Deportivo da Coru\u00f1a e do Real Madrid, xogou 579 partidos entre os dous conxuntos e marcou 223 goles, 21 deles na Copa de Europa. Ocupa na actualidade o 10\u00ba posto na t\u00e1boa de m\u00e1ximos goleadores da historia do Deportivo, e o 11\u00ba do Real Madrid. Est\u00e1 amplamente considerado como un dos dous mellores futbolistas galegos da historia, xunto ao tam\u00e9n coru\u00f1\u00e9s Luis Su\u00e1rez.\nNo Deportivo formou unha gran dupla atacante co compostel\u00e1n Veloso, marcando entre os dous 83 goles nas s\u00faas d\u00faas \u00faltimas tempadas na Coru\u00f1a. Foi o m\u00e1ximo goleador de Segunda Divisi\u00f3n na tempada 1961/62 e o gran art\u00edfice do ascenso ese ano. O seu rendemento no Deportivo chamou a atenci\u00f3n do FC Barcelona e do Real Madrid, sendo este \u00faltimo o que conseguiu a s\u00faa fichaxe, nun dos traspasos m\u00e1is caros e seguidos nos medios da \u00e9poca.\nXogou 14 tempadas no Real Madrid, liderando xunto a Paco Gento a xeraci\u00f3n de futbolistas co\u00f1ecida como o \"Madrid Y\u00e9-Y\u00e9\". Ga\u00f1ou nove ligas (cifra s\u00f3 superada por Gento, Pirri e Messi), tres Copas do Xeneral\u00edsimo e a Copa de Europa de 1966, onde marcou un dos goles da final fronte ao Partiz\u00e1n de Belgrado no Estadio de Heysel. Ga\u00f1ou d\u00faas veces o Trofeo Pichichi e en 1964 quedou terceiro nas votaci\u00f3ns para o Bal\u00f3n de Ouro, por detr\u00e1s de Denis Law e Luis Su\u00e1rez.\nFoi tam\u00e9n internacional coa selecci\u00f3n espa\u00f1ola, coa que disputou 42 partidos e marcou 11 goles. Formou parte da hist\u00f3rica selecci\u00f3n que se proclamou campioa da Eurocopa de 1964, tras derrotar na final \u00e1 Uni\u00f3n Sovi\u00e9tica, e participou tam\u00e9n no Mundial de 1966 en Inglaterra.\nOs seus \u00e9xitos fixeron que figurase como o 47\u00ba mellor futbolista de todos os tempos para a Federaci\u00f3n Internacional da Historia e Estat\u00edstica de F\u00fatbol en abril de 1990,\u200b e como o 8\u00ba mellor xogador espa\u00f1ol do s\u00e9culo XX.\u200b Ademais f\u00f3ronlle concedidas d\u00faas Medallas de Prata ao M\u00e9rito Deportivo,\u200b e en 2001 foille concedida a Medalla de Ouro pola s\u00faa traxectoria deportiva.\u200b Ese ano recibiu tam\u00e9n a Medalla Castelao. Ocupou o cargo de presidente de honra do Real Madrid dende outubro de 2022 ata a s\u00faa morte en febreiro de 2023.\nTraxectoria.\nInicios no Victoria FC (1954-58).\nNaceu na r\u00faa Vizcaya da Coru\u00f1a, fillo dun pintor e unha froiteira, Honorina Varela. Empezou a s\u00faa carreira con quince anos no Victoria CF da s\u00faa cidade natal, onde estivo catro anos entre 1954 e 1958, xogando ademais coa selecci\u00f3n galega xuvenil nas tempadas 1956/57 e 1957/58, na \u00faltima delas como capit\u00e1n. Tras a s\u00faa \u00faltima tempada no Victoria o equipo organizou un partido de homenaxe fronte ao Sporting Cambre e o Comit\u00e9 Rexional de F\u00fatbol Afeccionado e Xuvenil premiouno cunha medalla de prata.\nExplosi\u00f3n no Deportivo da Coru\u00f1a (1958-62).\nFichou en xullo de 1958 polo Deportivo da Coru\u00f1a, que daquela militaba na Segunda Divisi\u00f3n, asinando por dous anos. Chegou nun ano con moitas fichaxes, entre elas as de Rabad\u00e1n, Manch\u00f3n, Veloso, Gelucho, Vigo, Sobr\u00edn e Collar, que se uniron a un equipo no que estaban Reija, Man\u00edn, Polo, Oswaldo e Moll entre outros. Debutou o 8 de setembro nun amig\u00e1bel dos xogadores suplentes do Deportivo contra o Arousa en Riazor, con vitoria por 5 goles a 0, o \u00faltimo deles de Amancio. O seu debut oficial co primeiro equipo produciuse o 28 de setembro de 1958 na derrota por 1-0 fronte ao Real Avil\u00e9s Club de F\u00fatbol, na terceira xornada de liga. Non xogou m\u00e1is partidos ata tres meses despois, cando a lesi\u00f3n do internacional uruguaio Souto fixo que volvese ao once no partido contra o Sabadell, onde anotou o seu primeiro gol. A partir de ent\u00f3n xogar\u00eda decote. Disputou un total de 17 encontros entre liga e Copa do Rei e anotou 7 goles, e o equipo rematou 7\u00ba.\nNa tempada 1959/60 Amancio era xa titular indiscutible e a gran figura do f\u00fatbol coru\u00f1\u00e9s xunto a Luis Su\u00e1rez. O Deportivo quedou cuarto na t\u00e1boa e Amancio pechou a tempada con 15 goles entre liga e Copa, inclu\u00eddo o seu primeiro triplete na vitoria por 3-2 sobre o Atl\u00e9tico de Bilbao, de Primeira Divisi\u00f3n. Na tempada seguinte o Deportivo non conseguiu meterse nos postos de ascenso, ao rematar en terceira posici\u00f3n, cousa que si conseguiu un ano despois, ga\u00f1ando a competici\u00f3n tras sumar s\u00f3 catro derrotas. Amancio foi un dos grandes art\u00edfices do ascenso, formando unha gran dupla co compostel\u00e1n Veloso, marcando entre os dous 83 goles en liga nas d\u00faas \u00faltimas tempadas. Veloso foi o m\u00e1ximo anotador na 1960/61 e Amancio foino na 1961/62, con 25 goles en 26 partidos. Ademais o 1 de outubro de 1961 conseguiu marcar 4 goles nun mesmo partido, na vitoria por 6-1 fronte ao Burgos en Riazor.\nAs s\u00faas grandes actuaci\u00f3ns chamaron a atenci\u00f3n dos grandes equipos, entre eles o Barcelona e o Real Madrid.\u200b Tras unha reuni\u00f3n na Coru\u00f1a para achegar posturas cos barcelonistas, chegou unha oferta de Madrid que o fixo decantarse por estes. Con todo, non foi f\u00e1cil debido \u00e1s pretensi\u00f3ns econ\u00f3micas do club galego para deixalo marchar. No medio do barullo de informaci\u00f3ns sobre a s\u00faa fichaxe, Amancio xogou o seu \u00faltimo partido co Deportivo precisamente fronte ao Real Madrid, nun partido amig\u00e1bel no Estadio Santiago Bernab\u00e9u, con vitoria branca por 3-2 e un gol de Amancio. Respecto aos partidos oficiais, Amancio pechou a s\u00faa etapa no Deportivo con 69 goles, sendo no momento da s\u00faa marcha o segundo m\u00e1ximo anotador da historia do club, s\u00f3 superado por Guimer\u00e1ns.\nEsplendor no Real Madrid (1962-1976).\nTras d\u00faas reuni\u00f3ns fracasadas, onde o Deportivo fixou unha alta cantidade para o traspaso, non foi sen\u00f3n pola insistencia do ent\u00f3n presidente madridista Santiago Bernab\u00e9u pola que se consumou finalmente a fichaxe do xogador coru\u00f1\u00e9s.\u200b 12 mill\u00f3ns de pesetas e a cesi\u00f3n de tres xogadores (Mich\u00e9, Antonio Ruiz e Betancort) foi o prezo final que o presidente asinou, coa oposici\u00f3n da xunta directiva e social que desco\u00f1ec\u00eda os movementos de Bernab\u00e9u.\u200b Foi unha operaci\u00f3n arriscada que puxo en perigo a econom\u00eda do club, nun momento en que esta estaba maltreita.\nXunto con Amancio, no ver\u00e1n de 1962 tam\u00e9n chegaron \u00f3 Real Madrid Ignacio Zoco, Lucien Muller e Yanko Dau\u010d\u00edk. Nesa \u00e9poca o equipo viv\u00eda unha etapa de transici\u00f3n, xa que anos atr\u00e1s destacara tanto en Espa\u00f1a como en Europa. Tras xogar un amig\u00e1bel en Accra contra a selecci\u00f3n de Ghana e de marcar o seu primeiro gol noutro amigable en Casablanca fronte a un equipo das Forzas Armadas de Rabat, Amancio debutou en partido oficial fronte \u00f3 RSC Anderlecht na ida da rolda previa da Copa de Europa, cun resultado final de 3-3. Amancio xogou no Real Madrid co n\u00famero 7. Uns d\u00edas despois debutou en liga fronte \u00f3 Real Betis en Sevilla, marcando o seu primeiro gol co Real Madrid, as\u00ed como o seu primeiro gol na m\u00e1xima categor\u00eda, para facer o 2-3 que po\u00f1\u00eda por diante ao seu equipo, antes de que Ferenc Pusk\u00e1s marcase outros dous goles do seu triplete para facer o 2-5 definitivo. Amancio era xunto ao maxiar a referencia atacante do equipo adestrado por Miguel Mu\u00f1oz, e no que o veterano Alfredo Di St\u00e9fano atrasara a s\u00faa posici\u00f3n para encargarse m\u00e1is do xogo de creaci\u00f3n. Conseguiu anotar 15 tantos en 38 encontros da temporada, sendo o segundo m\u00e1ximo realizador do equipo (por detr\u00e1s de Pusk\u00e1s) e o quinto da liga, que serviron para conquistar o seu primeiro t\u00edtulo de liga.\nNa s\u00faa segunda campa\u00f1a no club branco ga\u00f1ou un novo t\u00edtulo de liga e marcou os seus primeiros goles na Copa de Europa, fronte a Dinamo de Bucarest, Milan e FC Z\u00fcrich. Xogou ademais a s\u00faa primeira final europea, que rematou con derrota fronte ao Inter de Mil\u00e1n de Helenio Herrera. A s\u00faa fama alcanzou gran renome internacional e con apenas un par de anos en Madrid, o Milan intentou a s\u00faa fichaxe en 1964, pero o valor do xogador, cuadriplicado dende a s\u00faa chegada, era demasiado para un club italiano que pretend\u00eda a Amancio para contrarrestar o efecto que ti\u00f1a o tam\u00e9n coru\u00f1\u00e9s Luis Su\u00e1rez no Inter, veci\u00f1o e rival hist\u00f3rico dos \"rossoneri\".\u200b A s\u00faa gran habilidade nos caneos e o seu acerto goleador lev\u00e1rono a conquistar o Bal\u00f3n de Bronce do ano 1964, por detr\u00e1s de Denis Law e Luis Su\u00e1rez, e converterse en titular do equipo. Na tempada 1964/65 sufriu unha lesi\u00f3n que o deixou sete meses de baixa, con todo, antes diso tivo tempo a marcar 15 goles, destacando un triplete no \"cl\u00e1sico\" fronte ao Barcelona (4-1) e outro na Copa de Europa fronte ao Dukla Praga (4-0). Ga\u00f1ou ese ano a s\u00faa terceira liga consecutiva.\nNa tempada 1965/66, na que Amancio volveu ter como compa\u00f1eiro ao santiagu\u00e9s Veloso, o Real Madrid non puido revalidar o t\u00edtulo de liga, que foi para o Atl\u00e9tico de Madrid, pero redimiuse clasific\u00e1ndose para a final da Copa de Europa. A gran final disputouse o 11 de maio de 1966 fronte ao Partizan de Belgrado no Estadio de Heysel de Bruxelas. O equipo iugoslavo adiantouse cun gol do seu capit\u00e1n, Velibor Vasovi\u0107, pero un gol de Amancio no minuto 70 iniciou unha remontada que culminou no 76 Serena. Conquistaba as\u00ed o Real Madrid a s\u00faa sexta Copa de Europa, t\u00edtulo ao que contribu\u00edu Amancio con cinco goles na competici\u00f3n, un en cada roda da competici\u00f3n dende oitavos cara a adiante (inclu\u00eddo un gol na semifinal contra o Inter de Milano, en San Siro). En agosto dese ano disputou en Riazor a 21\u00aa edici\u00f3n do Trofeo Teresa Herrera, conquistando o trofeo ante o seu exequipo, o Deportivo da Coru\u00f1a.\nPese a atrasar a s\u00faa posici\u00f3n continuou como un dos referentes do ataque e do equipo xunto ao veterano Gento, Manuel Vel\u00e1zquez, Jos\u00e9 Mart\u00ednez \"Pirri\" e Ignacio Zoco. Nas tres seguintes tempadas acadou tres novos t\u00edtulos de liga, sendo ademais na terceira delas o ga\u00f1ador do Trofeo Pichichi ao m\u00e1ximo goleador da liga, empatado a 14 goles con Jos\u00e9 Eulogio G\u00e1rate. Xa como referente do Real Madrid foi convocado en 1968 para unha selecci\u00f3n mundial auspiciada pola FIFA, para un partido fronte \u00e1 selecci\u00f3n brasileira, en conmemoraci\u00f3n polo d\u00e9cimo aniversario da consecuci\u00f3n do seu primeiro campionato do mundo.\nNa tempada 1969/70, con 16 goles, volveu ga\u00f1ar o Trofeo Pichichi, de novo de xeito compartido con G\u00e1rate, e esta vez tam\u00e9n con Luis Aragon\u00e9s. Continuou no Real Madrid ata a s\u00faa retirada en xu\u00f1o de 1976, ga\u00f1ando outras tres ligas para facer un total de nove, as\u00ed como tres Copas do Rei. Disputou un total de 471 partidos co equipo branco, anotando 155 goles, estando situado no momento da s\u00faa retirada como o cuarto m\u00e1ximo goleador da historia do club, s\u00f3 por detr\u00e1s de Alfredo Di St\u00e9fano, Ferenc Pusk\u00e1s e Paco Gento.\nSelecci\u00f3n espa\u00f1ola.\nAmancio vestiu a camisola da selecci\u00f3n espa\u00f1ola en 42 ocasi\u00f3ns. Debutou nun partido amig\u00e1bel fronte ao Fu\u00dfball-Club Saarbr\u00fccken en maio de 1962, facendo un dos cinco goles do equipo (5-2), pero o debut nun partido oficial foi ante Roman\u00eda o 25 de novembro de 1962. Marcou o seu primeiro gol oficial coa selecci\u00f3n no segundo partido, no empate 1-1 contra a selecci\u00f3n de Irlanda do Norte.\nCoa selecci\u00f3n espa\u00f1ola foi part\u00edcipe dun dos maiores logros da s\u00faa historia, a consecuci\u00f3n da Eurocopa de 1964. Foi autor do gol que meteu a selecci\u00f3n na final, ao marcar o 2-1 na pr\u00f3rroga das semifinais fronte a Hungr\u00eda. Foi tam\u00e9n titular na final do Bernab\u00e9u, onde Espa\u00f1a ga\u00f1ou por 2-1 \u00e1 Uni\u00f3n Sovi\u00e9tica de Lev Iashin, vixente campioa, grazas a un gol do tam\u00e9n galego Marcelino. \nDisputou tam\u00e9n a Copa do Mundo de 1966 en Inglaterra e marcou o gol da vitoria ante Su\u00edza, sendo este o primeiro gol dun galego coa selecci\u00f3n espa\u00f1ola nun Mundial. Con todo, Espa\u00f1a non pasou da fase de grupos. Xogou o seu \u00faltimo partido como internacional o 13 de febreiro de 1974 no Waldstadion de Frankfurt, nunha derrota por 1-0 contra Iugoslavia que deixou a Espa\u00f1a sen posibilidades de disputar o Mundial de 1974.\nComo adestrador.\nTrala s\u00faa retirada dos campos iniciou unha nova etapa nos bancos. Empezou adestrando \u00f3s xuven\u00eds do Real Madrid durante a tempada 1976/77, pero ao remate desta deixouno para dedicarse aos seus negocios. Cinco anos despois foi recuperado por Luis de Carlos, que acababa de ga\u00f1ar as elecci\u00f3ns \u00e1 presidencia do club e que o elixiu para dirixir ao Real Madrid Castilla. Na tempada 1983/84 levou ao filial branco a proclamarse campi\u00f3n da Segunda Divisi\u00f3n, sendo o primeiro e \u00fanico filial en logralo. O equipo estaba formado pola famosa xeraci\u00f3n da \u00abQuinta do Voitre\u00bb que \u00eda alternando a s\u00faa actuaci\u00f3n no filial con aparici\u00f3ns no primeiro equipo.\u200b Esta estaba formada por Emilio Butrague\u00f1o (l\u00edder deportivo da xeraci\u00f3n), M\u00edchel, Miguel Pardeza, Manolo Sanch\u00eds e Rafael Mart\u00edn V\u00e1zquez.\nNa campa\u00f1a 1984-85 f\u00edxose cargo do primeiro equipo do Real Madrid. Foi destitu\u00eddo tras a xornada 33, despois de catro derrotas consecutivas e ocupando o equipo a quinta praza da liga. Foi substitu\u00eddo por Luis Molowny. Tras unha etapa como informador, deixou o club para incorporarse \u00e1 firma deportiva Kelme, como delegado e responsable para a \u00e1rea de Madrid.\nEn xullo de 2000 presentouse como vogal na candidatura \u00e1 Presidencia e Xunta Directiva do Real Madrid encabezada polo presidente do club, Florentino P\u00e9rez, sa\u00edndo elixido vogal da xunta. Desde ese posto propiciou a incorporaci\u00f3n de ex xogadores madridistas en distintos postos de responsabilidade do club. A Xunta Directiva do Real Madrid acordou que Amancio Amaro se fixese cargo da organizaci\u00f3n do Centenario do equipo.\nLegado e reco\u00f1ecementos.\nEst\u00e1 amplamente considerado como o mellor futbolista galego da historia, xunto a Luis Su\u00e1rez. Figurou como o 47\u00ba mellor futbolista de todos os tempos para a Federaci\u00f3n Internacional da Historia e Estat\u00edstica de F\u00fatbol en abril de 1990,\u200b e como o 8\u00ba mellor xogador espa\u00f1ol do s\u00e9culo XX.\u200b Ademais f\u00f3ronlle concedidas d\u00faas Medallas de Prata ao M\u00e9rito Deportivo,\u200b e en 2001 foille concedida a Medalla de Ouro pola s\u00faa traxectoria deportiva.\u200b Ese ano recibiu tam\u00e9n a Medalla Castelao. No 2012 recibiu a Distinci\u00f3n ao M\u00e9rito Deportivo de Galicia.\nEn outubro de 2022, uns meses despois da morte de Paco Gento, e estando xa enfermo, foi elixido para suceder a este no cargo de presidente de honra do Real Madrid, cargo que ocupou ata o seu falecemento. Era amigo persoal do presidente madridista, Florentino P\u00e9rez.\nVida persoal.\nCasou con Chelo Vicente e tivo seis fillos, dous deles nacidos na Coru\u00f1a e catro en Madrid. O seu fillo \u00d3scar xogou nas categor\u00edas inferiores do Real Madrid, ao igual que o seu neto Jaime."}
{"id": "46325", "revid": "5863", "url": "https://gl.wikipedia.org/wiki?curid=46325", "title": "Antonio Fern\u00e1ndez G\u00f3mez", "text": "Antonio Fern\u00e1ndez G\u00f3mez, nado en Goi\u00e1n (Tomi\u00f1o) o 16 de febreiro de 1882 e finado en Goi\u00e1n o 20 de novembro de 1970, foi un pintor galego.\nTraxectoria.\nFormouse no Brasil, a onde emigrou con doce anos, e al\u00ed recibiu lecci\u00f3ns do fot\u00f3grafo e pintor de orixe alem\u00e1 Karl Ernst Papf. En 1901 viaxou a N\u00e1poles, a Roma, e a Anticoli Corrado. En 1903 volveu a Galicia e de a\u00ed a Madrid, onde se dedicou a copiar aos mestres do Museo do Prado. Marchou de novo a Brasil. En 1929 regresou a Goi\u00e1n, colaborando como escritor e autor de portadas en \"Heraldo Guard\u00e9s\", \"Nuevo Heraldo\", \"El Agro de Tomi\u00f1o\", \"Vida Gallega\", \"El Pueblo Gallego\" e \"Blanco y Negro\". Na guerra civil sa\u00edu varias veces do pa\u00eds e viviu varias vicisitudes.\nNo libro \"El mundo visto a los ochenta a\u00f1os\" do premio Nobel Santiago Ram\u00f3n y Cajal, di sobre Antonio Fern\u00e1ndez que \"son de encomiar por belleza y fidelidad a la honrrada pintura tradicional, los paisajes de Fern\u00e1ndez G\u00f3mez\".\nMembro da Real Academia de Belas Artes Nosa Se\u00f1ora do Rosario, hai obra s\u00faa en case t\u00f3dalas pinacotecas de Galicia, inclu\u00edndo o Museo Provincial de Lugo, o Museo Qui\u00f1ones de Le\u00f3n/Pinacoteca Francisco Fern\u00e1ndez del Riego, a Colecci\u00f3n Afundaci\u00f3n e a colecci\u00f3n da Fundaci\u00f3n Mar\u00eda Jos\u00e9 Jove."}
{"id": "46327", "revid": "25871", "url": "https://gl.wikipedia.org/wiki?curid=46327", "title": "Condado de Liep\u0101ja", "text": "Liep\u0101ja \u00e9 un condado de Letonia localizado na rexi\u00f3n de Kurzeme. A s\u00faa capital \u00e9 a cidade aut\u00f3noma de Liep\u0101ja."}
{"id": "46330", "revid": "98629", "url": "https://gl.wikipedia.org/wiki?curid=46330", "title": "Xo\u00e1n Primicerius", "text": "Xo\u00e1n ou Ioannes Primicerius, finado en Aquilea no 425, foi un emperador romano usurpador. Ocupou o trono do Imperio Romano de Occidente entre o 423 e o 425, reco\u00f1ecido polo senado de Roma, pero non polo Imperio Romano de Oriente.\nTraxectoria.\nMorte de Honorio e ascenso de Xo\u00e1n.\nCando Honorio morre en R\u00e1vena de hidropis\u00eda o 15 de agosto de 423 as relaci\u00f3ns entre as d\u00faas partes do imperio at\u00f3panse nun momento delicado. Tan pronto como a corte oriental se decata da morte de Honorio, forzas orientais ocupan Salona, na Dalmatia, prefectura de Italia. Este feito, unido \u00e1 anterior negativa oriental a reco\u00f1er ao falecido Constancio III oficialmente coma \"augustus\", reforzar\u00eda as sospeitas occidentais de que a corte oriental pretend\u00eda dende tempo atr\u00e1s que Teodosio II sexa o \u00fanico soberano para todo o orbe romano.\nUnha sucesi\u00f3n continuadora dentro da Casa de Teodosio ter\u00eda sido o fillo de Constancio e Gala Placidia, irm\u00e1 de Honorio, Flavio Pl\u00e1cido Valentiniano (Valentiniano III), que s\u00f3 ti\u00f1a seis anos de idade. Non obstante, as relaci\u00f3ns entre os irm\u00e1ns non foran doadas logo da morte de Constancio e chegaran a un punto en que tiveran que fuxir en 422 e refuxiarse en Constantinopla, sendo desterrados.\nPolo tanto, os oficiais occidentais, co \"magister militum\" Castino \u00e1 cabeza e a figura de Aecio, que comezaba a despuntar, propo\u00f1en ao \"primicerius notariorum\" (o funcionario civil de m\u00e1is alto rango) Xo\u00e1n para ostentar a p\u00farpura, pretendendo adiantarse \u00e1s intenci\u00f3ns orientais.\nDe Xo\u00e1n existen poucos datos previos, salvo catro moi importantes: era pag\u00e1n, quizais fora a mesma persoa que en 408 recibira o encargo de negociar con Alarico para tentar evitar o saqueo de Roma, foi \"magister officiorum\" baixo o usurpador Prisco Atalo en 409; en 412-413 foi prefecto do pretorio de Italia.\nNesta elecci\u00f3n seguramente ter\u00eda grande influencia o co\u00f1ecemento persoal que por raz\u00f3n do seu cargo Xo\u00e1n deb\u00eda ter do aparato administrativo estatal; seguramente ti\u00f1a participado activamente na \u00faltima revisi\u00f3n da \"Notitia Dignitatum\" para a \"pars occidentis\" que se sit\u00faa en torno a esta data.\nA burocracia civil, a\u00ednda que \u00e9 dubidoso que contara con influencia abondo para impor un candidato propio, ve reco\u00f1ecida a s\u00faa importancia e intereses, m\u00e1is inda tendo en conta que deixar baleiro o trono occidental deixar\u00eda sen sentido a s\u00faa existencia coma ente aut\u00f3nomo xa que as decisi\u00f3ns e burocracia correr\u00edan a cargo unicamente das autoridades civ\u00eds e militares de oriente.\nA \"Chronica\" de Pr\u00f3spero de Tiro explica as\u00ed a situaci\u00f3n: \"\u201cHonorius moritur et imperium eius Iohannes occupat conivente, ut putabatur, Castino, qui exercitui magister militum praeerat.\u201d\" \u00c9 dicir, Castino non aparece como a forza decisoria, sen\u00f3n que simplemente deixar\u00eda facer e aceptar\u00eda feitos consumados.\nO 23 de novembro de 423 o senado de Roma declara a Xo\u00e1n oficialmente \"augustus\" da \"pars occidentis\" tomando coma escusa a necesidade de que un novo emperador determinase medidas efectivas contra o bloqueo ao abastecemento de trigo africano e outros bens necesarios para a cidade e Italia por parte de Bonifacio, que as\u00ed pretend\u00eda debilitar a influencia de Castino, sucesor de Constancio \u00e1 fronte dos ex\u00e9rcitos occidentais. En decembro, Xo\u00e1n asume a p\u00farpura e trasl\u00e1dase a R\u00e1vena.\nAs dificultades de goberno.\nProcopio loa a s\u00faa humildade, intelixencia e capacidades persoais. Ao contrario dos membros da Casa de Teodosio pretend\u00eda promover unha pol\u00edtica de tolerancia relixiosa. Pero a situaci\u00f3n que herdaba era moi conflitiva e, malia contar co apoio de Castino, nomeado c\u00f3nsul para ese ano, outras zonas en occidente rexeitan a s\u00faa autoridade, nun proceso de secesi\u00f3n e disgregaci\u00f3n que xa tivera momento \u00e1lxidos durante o goberno de Honorio. En Arelate (Arl\u00e9s) Exuperantius, o prefecto do pretorio da Gallia, resulta linchado polas s\u00faas tropas, en desacordo coas lealdades do seu comandante. En Cartago, Bonifacio mant\u00e9n a s\u00faa rebeld\u00eda ante as decisi\u00f3ns de R\u00e1vena, feito que obriga a enviar tropas contra el.\nEn 424 Xo\u00e1n env\u00eda embaixadores a Constantinopla para oficializar a posici\u00f3n occidental pero son mal recibidos, sendo encarcerados alg\u00fans e outros desterrados a diversas zonas da Propontis.\nAo mesmo tempo env\u00eda a Aecio, figura ascendente, en calidade de \"cura palatii\" a negociar cos hunos axuda como auxiliares militares, entre os que vivira coma ref\u00e9n e cos que manti\u00f1a contactos, un eventual apoio para Xo\u00e1n.\nCa\u00edda e morte.\nMentres tanto, Teodosio II, e Pulqueria, semellan abandonar os seus presumibles desexos de ser o \u00fanico \"augustus\" e \u00e9 agora cando reco\u00f1ece tal t\u00edtulo postumamente a Constancio III e tam\u00e9n a Gala Placidia; concede o t\u00edtulo de C\u00e9sar ao fillo de ambos, Valentiniano III, a\u00ednda un neno e env\u00edaos de Tesal\u00f3nica cara Salona cun forte continxente militar ao mando de Ardaburio e o seu fillo Flavio Ardabur Aspar. Na comitiva tam\u00e9n estaba Candidiano, que presumiblemente acompa\u00f1ara a Gala Placidia e Valentiniano na s\u00faa fuxida previa cara Constantinopla.\nDende Salona as forzas imperiais div\u00eddense: un continxente embarca a infanter\u00eda nunha frota con Ardaburio \u00e1 cabeza e Aspar manda a cabaler\u00eda por terra percorrendo a ruta de Sirmium e atravesando os Alpes Xulianos chegan ao Adri\u00e1tico, onde se fan coa importante cidade de Aquileia e esperan acontecementos.\nMentres tanto, a frota de Ardabur \u00e9 presa das tormentas e desmembrada. Este, contando con s\u00f3 d\u00faas trirremes, \u00e9 capturado e conducido a R\u00e1vena. Con isto a posici\u00f3n de Xo\u00e1n, a\u00ednda sen ter chegado os reforzos hunos, parece en v\u00edas de consolidarse, pero non se decide a asestar o golpe definitivo \u00e1s forzas orientais en Aquileia e decide esperar a chegada de Aecio. Mentres tanto, Ardabur consegue dende a prisi\u00f3n adhesi\u00f3ns dalg\u00fans elementos militares occidentais, que xunto coa presi\u00f3n combinada dende o exterior de Aspar, conseguen derrotar a Xo\u00e1n e capturar R\u00e1vena.\nAo parecer un pastor orientara a Aspar a trav\u00e9s do labirinto de marismas que protex\u00eda R\u00e1vena. Alg\u00fans parece que interpretaron que o pastor era realmente un anxo enviado por Deus.\nXo\u00e1n, derrotado, \u00e9 conducido a Aquileia, onde no ver\u00e1n de 425 (xu\u00f1o ou xullo) Gala Placidia ordena a s\u00faa execuci\u00f3n, chea de simbolismos. Ao parecer foi conducido ao hip\u00f3dromo da cidade, repleto de xente, logo de amputarlle a man dereita, e a cabalo dun burro, con vestimentas femininas, foi exposto aos insultos e aldraxes da multitude para ser finalmente decapitado.\nTres d\u00edas m\u00e1is tarde chegar\u00eda \u00e1s inmediaci\u00f3ns de Aquileia, Aecio \u00e1 fronte do continxente huno de 6.000 (ou 60.000 segundo outros) que deb\u00eda reforzar a situaci\u00f3n de Xo\u00e1n. Probablemente se produciron choques entre os dous continxentes que non inclinaron a balanza cara ningunha das d\u00faas partes, co cal Galla Placidia optou por pactar a reconciliaci\u00f3n con Aecio e pagou para que o continxente huno se retirara aos seus asentamentos sen producir m\u00e1is derramamento de sangue e mingua nas forzas militares oficiais. Castino, debido ao seu apoio a Xo\u00e1n, foi defenestrado e exiliado, pero curiosamente non foi axustizado, s\u00edntoma da fortaleza dos seus apoios e do precario xogo de equilibrios pol\u00edticos.\nValoraci\u00f3n hist\u00f3rica e consecuencias do per\u00edodo.\nAs fontes cl\u00e1sicas que sobreviven sobre o per\u00edodo, maioritariamente oficialistas, e por tanto partidarias da Casa de Teodosio, verten sobre Xo\u00e1n todo tipo de xu\u00edzos negativos, pero seguramente foi un intento m\u00e1is de deter e reverter a din\u00e1mica negativa na que se atopaba a \"pars occidentis\", e que desembocar\u00eda na s\u00faa disoluci\u00f3n a finais do s\u00e9culo V e principios do VI.\nO reinado de Xo\u00e1n, coma antes os de Euxenio e Prisco Atalo representar\u00edan os primeiros casos dunha longa n\u00f3mina de emperadores marionetas que caracterizaron o final do Imperio de Occidente.\nEste per\u00edodo tam\u00e9n anticipa a loita polo poder que soster\u00e1n durante longo tempo Aecio e Bonifacio, e que implicar\u00e1 a todas as dioceses da \"pars occidentis\", debilitando os seus recursos inda m\u00e1is.\nDificulta bastante o co\u00f1ecemento m\u00e1is detallado deste per\u00edodo que tanto o reinado, ou usurpaci\u00f3n, segundo cal sexa a fonte, coma os seus protagonistas principais, Castino e Xo\u00e1n, te\u00f1en pouco reflexo nas fontes escritas."}
{"id": "46331", "revid": "15490", "url": "https://gl.wikipedia.org/wiki?curid=46331", "title": "Ministerio de Asuntos Exteriores, Uni\u00f3n Europea e Cooperaci\u00f3n (Espa\u00f1a)", "text": "O Ministerio de Asuntos Exteriores, Uni\u00f3n Europea e Cooperaci\u00f3n de Espa\u00f1a ou MAEC, que nos seus inicios en 1714 se chamou Primeira Secretar\u00eda de Estado e despois, a partir de 1833 recibiu o nome de Ministerio de Estado, \u00e9 o \u00f3rgano da Administraci\u00f3n Xeral do Estado que ten encomendadas as seguintes funci\u00f3ns: \nPara cumprir con estas funci\u00f3ns o Ministro de Asuntos Exteriores conta co apoio dun n\u00famero variable de secretar\u00edas de estado e subsecretar\u00edas, que en xaneiro de 2012 eran tres e unha, respectivamente. Ademais, dependen del os organismos aut\u00f3nomos da Agencia Espa\u00f1ola de Cooperaci\u00f3n Internacional para el Desarrollo (AECI) e do Instituto Cervantes."}
{"id": "46332", "revid": "336", "url": "https://gl.wikipedia.org/wiki?curid=46332", "title": "Xoannes", "text": ""}
{"id": "46334", "revid": "624", "url": "https://gl.wikipedia.org/wiki?curid=46334", "title": "Irland\u00e9s antigo", "text": ""}
{"id": "46335", "revid": "89787", "url": "https://gl.wikipedia.org/wiki?curid=46335", "title": "Lingua irlandesa antiga", "text": "Irland\u00e9s antigo \u00e9 o nome dado \u00e1 forma m\u00e1is antiga da lingua irlandesa, ou, mellor, as linguas goid\u00e9licas, para as que temos extensos textos escritos. Empregouse desde o s\u00e9culo VI ao X, cando evolucionou ao irland\u00e9s medio.\nUnha forma a\u00ednda m\u00e1is antiga de Irland\u00e9s \u00e9 co\u00f1ecida como irland\u00e9s primitivo. Co\u00f1\u00e9cense fragmentos de irland\u00e9s primitivo, especialmente nomes persoais, polas inscrici\u00f3ns sobre pedra escritas no alfabeto ogh\u00e1mico. Estas inscrici\u00f3ns datan de sobre os s\u00e9culos IV a VI. O irland\u00e9s primitivo est\u00e1 a\u00ednda moi pr\u00f3ximo do celta com\u00fan, o devanceiro de todas as linguas c\u00e9lticas.\nO irland\u00e9s antigo aparece por primeira vez nas marxes de manuscritos relixiosos latinos do s\u00e9culo VI. Un amplo n\u00famero de antigos textos literarios irlandeses, malia estaren conservados en manuscritos do per\u00edodo do Irland\u00e9s medio (como o \"Lebor na hUidre\" e o \"Libro de Leinster\"), te\u00f1en o car\u00e1cter esencial de irland\u00e9s antigo.\nO irland\u00e9s antigo \u00e9 o devanceiro de irland\u00e9s moderno, ga\u00e9lico escoc\u00e9s, e manx (falada na Illa de Man). Con todo, \u00e9 moi diferente destas. Falando en xeral, a gram\u00e1tica e os sons das linguas modernas son m\u00e1is simples c\u00f3s do irland\u00e9s antigo.\nOs estudos actuais do irland\u00e9s antigo d\u00e9benlle a\u00ednda moito \u00e1s obras dun pequeno grupo de estudosos activos a finais do s\u00e9culo XIX e principios do XX, entre eles Rudolf Thurneysen (1857-1940) e Osborn Bergin (1873-1950). As s\u00faas obras consid\u00e9ranse material imprescind\u00edbel para todo estudoso actual desta lingua.\nFonolox\u00eda.\nConsoantes.\nO inventario conson\u00e1ntico do irland\u00e9s antigo at\u00f3pase na t\u00e1boa seguinte. /N/, /N\u02b2/, /L/, /L\u02b2/, /R/, /R\u02b2/ representan soantes fortes cuxa articulaci\u00f3n precisa nos \u00e9 desco\u00f1ecida, pero que probabelmente foron m\u00e1is longos, m\u00e1is tensos e xeralmente m\u00e1is fortemente articulados c\u00e1s s\u00faas parellas lenes /n/, /n\u02b2/, /l/, /l\u02b2/, /r/, /r\u02b2/.\nAlg\u00fans detalles da fon\u00e9tica do irland\u00e9s antigo son desco\u00f1ecidos. /s\u02b2/ p\u00faidose pronunciar [\u0255] ou [\u0283], como en irland\u00e9s moderno. /h\u02b2/ puido ser o mesmo son que /h/ e/ou /x\u02b2/. /N\u02b2/ e /L\u02b2/ p\u00faidose pronunciar [\u0272] e [\u028e] respectivamente.\nVogais.\nO inventario dos monotongos do irland\u00e9s antigo \u00e9:\nA distribuci\u00f3n das vogais breves en s\u00edlaba \u00e1tona \u00e9 un pouco complicada. Todas as vogais breves poden aparecer en s\u00edlaba final aberta \u00e1tona (unha s\u00edlaba aberta \u00e9 a que non ten unha consoante explosiva despois), tanto tras consoante velarizada como palatalizada. O vogais posteriores /e/ e /i/ escr\u00edbense a mi\u00fado \"ae\" e \"ai\" tras consoantes velarizadas, cousa que poder\u00eda indicar unha pronunciaci\u00f3n retra\u00edda, quizais algo como [\u0258] e [\u0268]. As dez posibilidades aparecen nos seguintes exemplos:\nEn s\u00edlabas \u00e1tonas \"pechadas\" (isto \u00e9, as que rematan en consoante explosiva), a calidade dunha vogal breve \u00e9 case completamente predic\u00edbel mirando se as consoantes que a rodean son are anchas ou finas. Entre d\u00faas consoantes anchas, a vogal \u00e9 , como en \"d\u00edgal\" /\u02c8d\u02b2i\u02d0\u0263al/ \"vinganza\" (nom.). Entre unha consoante ancha e unha fina a vogal \u00e9 /e/, como en \"dliged\" /\u02c8d\u02b2l\u02b2i\u0263\u02b2e\u00f0/ \"lei\" (nom./ac.). Antres dunha consoante fina a vogal \u00e9 /i/, como en \"d\u00edgail\" /\u02c8d\u02b2i\u02d0\u0263il\u02b2/ \"vinganza\" (acc./dat.), e \"dligid\" /\u02c8d\u02b2l\u02b2i\u0263\u02b2i\u00f0\u02b2/ \"lei\" (xen.). as principais excepci\u00f3ns a esta regra son que /u/ frecuentemente aparece cando a seguinte s\u00edlaba conti\u00f1a un *\u016b en protoc\u00e9ltico (por exemplo, \"dligud\" /\u02c8d\u02b2l\u02b2i\u0263u\u00f0/ \"lei\" (dat.) &lt; PC *\"dliged\u016b\"), e que /o/ ou /u/ frecuentemente aparece tras unha labial ancha (por exemplo, \"lebor\" /\u02c8L\u02b2evor/ \"libro\"; \"domun\" /\u02c8do\u1e7dun/ \"mundo\").\nO inventario dos ditongos do irland\u00e9s antigo aparece nesta t\u00e1boa:\nOrtograf\u00eda.\nComo na maior\u00eda das linguas medievais, a ortograf\u00eda do irland\u00e9s antigo non est\u00e1 fixada, de modo que as seguintes afirmaci\u00f3ns c\u00f3mpre tomalas s\u00f3 como xeneralizaci\u00f3ns. Cada manuscrito pode variar en grande medida destas indicaci\u00f3ns.\nO alfabeto do irland\u00e9s antigo consiste nas seguintes dezaoito letras do alfabeto latino:\nAdemais, o acento agudo e o punto adscrito \u00fasanse como diacr\u00edticos con certas letras:\nTam\u00e9n se empregan un n\u00famero de d\u00edgrafos:\nEn posici\u00f3n inicial de palabra, cando non se produce mutaci\u00f3n conson\u00e1ntica, as letras consoantes te\u00f1en os seguintes valores; son anchas ante vogais anteriores (\"a\", \"o\", \"u\") e finas antes vogais posteriores (\"e\", \"i\"):\nMalia o irland\u00e9s antigo ter tanto un son /h/ e unha letra \"h\", non hai unha relaci\u00f3n consistente entre as d\u00faas. As palabras en vogal inicial escr\u00edbense \u00e1s veces cun \"h\" non pronunciado, especialmente se son moi curtas (a preposici\u00f3n \"i\" \"en\" escr\u00edbese \u00e1s veces \"hi\") ou se necesitan ser enfatizadas (o nome de Irlanda, \"\u00c9riu\", escr\u00edbese \u00e1s veces \"H\u00e9riu\"). Por outra banda, palabras que comezan co son /h/ escr\u00edbense moitas veces sen el, por exemplo \"a \u00f3r\" /a ho\u02d0r/ \"o seu ouro\". Se o son e a escritura coinciden \u00e9 por casualidade, como en \"n\u00ed hed\" /N\u02b2i\u02d0 he\u00f0/ \"non \u00e9\".\nTras unha vogal ou \"l\", \"n\", ou \"r\" as letras \"c, p, t\" poden representar oclusivas tanto xordas como sonoras; poden escribirse dobres con cada valor:\nTras unha vogal as letras \"b, d, g\" representan as fricativas /v, \u00f0, \u0263/ ou os seus equivalentes finos:\nTras \"m\", \"b\" \u00e9 unha oclusiva, pero tras \"d\", \"l\" e \"r\" \u00e9 unha fricativa:\nTras \"n\" e \"r\", \"d\" \u00e9 unha oclusiva:\nTras \"n\", \"l\", e \"r\", \"g\" \u00e9 frecuentemente unha oclusiva, pero \u00e9 unha fricativa nunhas poucas palabras:\nTras vogal \"m\" \u00e9 normalmente unha fricativa, pero \u00e1s veces unha oclusiva (nasal), en tal caso a mi\u00fado escr\u00edbese dobre:\nOs d\u00edgrafos \"ch\", \"ph\", \"th\" non aparecen en posici\u00f3n inicial de palabra ag\u00e1s en lenici\u00f3n, pero se aparecen pron\u00fancianse /x/, /f/, /\u03b8/.\nAs letras \"l\", \"n\", e \"r\" escr\u00edbense dobres cando indican sonoras tensas, e sinxelas cando indican sonoras laxas. (Pero as sonoras tensas escr\u00edbense normalmente sinxelas cando est\u00e1n en inicial de palabra.):\nSintaxe.\nO irland\u00e9s antigo segue a estrutura t\u00edpica VSO (verbo-suxeito-obxecto) compartida pola maior\u00eda das linguas c\u00e9lticas (malia seren pos\u00edbeis outras ordes, en especial segundo a Lei de Bergin). Os verbos conx\u00faganse plenamente, e te\u00f1en a maior\u00eda das formas t\u00edpicas das linguas indoeuropeas, \u00e9 dicir, os tempos presente, imperfecto, pasado, futuro e pret\u00e9rito, os modos indicativo, subxuntivo, condicional e imperativo, e voz activa e pasiva. A \u00fanica forma verbal que faltaba en irland\u00e9s antigo \u00e9 o infinitivo (presente de forma limitada no irland\u00e9s moderno), no canto do cal o irland\u00e9s antigo empregaba construci\u00f3ns co nome verbal. Os pronomes persoais, cando se empregaban como complemento directo, infix\u00e1banse dentro do verbo co que \u00edan asociados. O que se considera equivalente \u00e1s preposici\u00f3ns en galego est\u00e1n xeralmente no mesmo sitio que no galego, a\u00ednda que algunhas est\u00e1n infixadas no verbo mesmo.\nMorfolox\u00eda.\nNomes.\nO irland\u00e9s antigo manti\u00f1a tres x\u00e9neros, masculino, feminino e neutro; tres n\u00fameros, singular, plural e dual (o terceiro n\u00famero, o dual, s\u00f3 est\u00e1 testemu\u00f1ado nun grao limitado nalgunhas formas, malia que case sempre vai precedido polo cardinal \"d\u00e1\", que significa \"dous\"; e cinco casos (nominativo, vocativo, acusativo, xenitivo e dativo). Thurneysen describiu catorce clases de nomes, definidas pola marca morfol\u00f3xica do tema, con sete temas voc\u00e1licos e sete conson\u00e1nticos (inclu\u00edndo unha clase de nomes irregulares e indeclin\u00e1beis).\nVerbos.\nOs verbos sit\u00faanse en posici\u00f3n inicial na frase (s\u00f3 precedidos por algunhas part\u00edculas, formando un 'complexo verbal', e moi poucos adverbios). A maior\u00eda dos verbos ten, ademais dos tempos, voces, e modos citados antes, dous grupos de formas: unha forma conxunta e unha forma absoluta."}
{"id": "46336", "revid": "98629", "url": "https://gl.wikipedia.org/wiki?curid=46336", "title": "Rosa Luxemburg", "text": "Rosa Luxemburg (en polaco: R\u00f3\u017ca Luksemburg e tam\u00e9n Rozalia Luxenburg), nada en Zamo\u015b\u0107 (Imperio Ruso) o ou 1870 e finada en Berl\u00edn o 15 de xaneiro de 1919, foi unha militante socialista e te\u00f3rica marxista polaca de orixe xud\u00eda, nacionalizada alem\u00e1.\nFoi membro do partido da Socialdemocracia do Reino de Polonia e Lituania (SDKPiL), do Partido Socialdem\u00f3crata de Alema\u00f1a (SPD), do Partido Independente Socialdem\u00f3crata de Alema\u00f1a (USPD) e do Partido Comunista de Alema\u00f1a (KPD).\nEn 1915, debido ao apoio prestado polo SPD \u00e1 participaci\u00f3n alem\u00e1 na primeira guerra mundial, ela, xunto con Karl Liebknecht fundaron a Liga Espartaquista (\"Spartakusbund\") que posteriormente se converter\u00eda no Partido Comunista Alem\u00e1n.\nDurante a Revoluci\u00f3n Alem\u00e1 de 1918 fundou o xornal \"Die Rote Fahne\" (\"A Bandeira Vermella\"), que se converteu no \u00f3rgano central do movemento espartaquista. Publicou diversas an\u00e1lises e ensaios noutros xornais da \u00e9poca, como o \"Leipziger Volkszeitung\" e ademais, foi autora de m\u00faltiples libros, dos cales destaca \"Die Akkumulation des Kapitals\" (en galego, \"A acumulaci\u00f3n do capital\"), e tam\u00e9n \"Sozialreform oder Revolution?\" (en galego, \"Reforma ou Revoluci\u00f3n\") (1899), \"Massenstreik, Partei und Gewerkschaften\" (en galego, \"Folga de masas, partido e sindicato\") (1906), e \"Die russische Revolution\" (en galego, \"A revoluci\u00f3n rusa\") (1918), no cal critica construtivamente \u00e1 mesma e sost\u00e9n que a maneira sovi\u00e9tica de facer a revoluci\u00f3n non pode ser universalizada para t\u00f3dalas latitudes.\nViu o levantamento espartaquista producido en 1919 como unha equivocaci\u00f3n, por\u00e9n, chegou a apoialo m\u00e1is tarde. Cando o goberno socialdem\u00f3crata, xunto cos Freikorps (soldados que participaran na primeira guerra mundial, e que se organizaron en grupos paramilitares), acabaron coa revolta, Luxemburg, Liebknecht e outros dos participantes foron detidos e asasinados. Luxemburg recibiu un disparo e o seu corpo foi guindado ao Landwehrkanal, en Berl\u00edn.\nAs s\u00faas ideas inspiraron tendencias da esquerda comunista e deron orixe \"a posteriori\" \u00e1 corrente intelectual co\u00f1ecida baixo o nome de luxemburgismo. A herdanza de Rosa Luxemburg foi reivindicada no entanto, de maneira contraditoria, por movementos pol\u00edticos moi diferentes.\nDebido \u00e1s s\u00faas cr\u00edticas tanto \u00e1s escolas leninista coma \u00f3s m\u00e1is moderados socialdem\u00f3cratas do socialismo, Luxemburg tivo unha acollida ambivalente entre os acad\u00e9micos e te\u00f3ricos da esquerda pol\u00edtica. Con todo, Luxemburg e Liebknecht foron idolatrados como m\u00e1rtires comunistas polo r\u00e9xime comunista da Alema\u00f1a do Leste.\nO seu traballo, tanto no eido te\u00f3rico como pr\u00e1ctico, para a consecuci\u00f3n dun socialismo democr\u00e1tico internacional, en contra do militarismo e da guerra, \u00e9 considerado hoxe en d\u00eda por moitos un modelo a seguir. Dende 1996, un domingo a mediados de xaneiro cel\u00e9brase cada ano, en Berl\u00edn, o d\u00eda de Rosa Luxemburg e Karl Liebknecht, en lembranza do asasinato dos dous dirixentes comunistas o 15 de xaneiro de 1919, e a Oficina Federal para a Protecci\u00f3n da Constituci\u00f3n alem\u00e1 indica que a idolatr\u00eda por eles \u00e9 unha importante tradici\u00f3n da extrema esquerda alem\u00e1.\nTraxectoria.\nInfancia e xuventude en Polonia.\nR\u00f3\u017ca Luksemburg naceu o 5 de marzo de 1870, ou m\u00e1is probablemente en 1871, na cidade polaca de Zamo\u015b\u0107, preto de Lublin.\nFoi a quinta filla dunha familia acomodada xud\u00eda, que viv\u00eda na parte oriental da actual Polonia, territorio que daquela pertenc\u00eda ao Imperio Ruso. Os seus pais eran o comerciante de madeira Eliasz Luksenburg e a s\u00faa muller Line. Luxemburg posteriormente revelou que o seu pai lle transmitira o interese polas ideas liberais, mentres a s\u00faa nai era relixiosa e le\u00edda con libros que ti\u00f1a na s\u00faa casa. A familia falaba alem\u00e1n e polaco, e Luxemburg tam\u00e9n aprendeu ruso.\nEn 1873, tras realizar un mal negocio, e coa esperanza de mellorar a situaci\u00f3n, Eliasz Luksenburg trasladouse xunto coa s\u00faa familia a Varsovia, cambio que R\u00f3\u017ca Luksemburg, aos seus tres anos de idade, viviu con pena. Cando cumpriu cinco anos, diagnostic\u00e1ronlle por error unha tuberculose \u00f3sea; cando en realidade, o m\u00e1is probable \u00e9 que tivese alg\u00fan tipo de luxaci\u00f3n. A s\u00faa familia enxesoulle unha perna e mant\u00edvoa na cama durante todo un ano. Unha vez lle retiraron o xeso, quedoulle unha perna m\u00e1is curta que a outra, feito que lle provocou unha coxeira durante o resto da s\u00faa vida.\nDurante a s\u00faa infancia en Varsovia, concretamente dende 1880, comezou a asistir a un instituto feminino. Foi admitida, a pesar da existencia dunha cota m\u00e1xima anual para a aceptaci\u00f3n de xud\u00edas, baseada nun sistema de avaliaci\u00f3n m\u00e1is esixente que para as non xud\u00edas. Foi nesta ocasi\u00f3n cando tomou conciencia por primeira vez do seu status de xud\u00eda e da discriminaci\u00f3n que este lle causaba. En 1881, estalou un pogrom en Varsovia: ela e a s\u00faa familia sa\u00edron ilesas, pero R\u00f3\u017calia quedou profundamente marcada por esta vivencia das consecuencias do antisemitismo. Creceu nun ambiente mon\u00f3tono e burgu\u00e9s. Durante esta etapa R\u00f3\u017calia non se sentiu pr\u00f3xima aos seus pais; o seu pai, un home de negocios pouco sensato, non foi un modelo para ela. Tampouco se identificou coa comunidade xud\u00eda polaca da \u00e9poca.\nO 14 de xu\u00f1o de 1887, rematou o instituto, cunha nota A (excelente) en catorce materias, e obtendo unha avaliaci\u00f3n global . O seu bolet\u00edn escolar cont\u00e9n o nome \"Rosalie Luxenburg\", transcrici\u00f3n ao ruso do seu nome polaco.\nComezos na pol\u00edtica en Polonia e Su\u00edza.\nO interese de Luxemburg pola pol\u00edtica \u00e9 dif\u00edcil de datar. A lectura das obras de Adam Mickiewicz pareceu inclinala ao idealismo e infundir nela o desexo de cambiar o mundo. Xusto despois de abandonar os estudos, uniuse a un grupo socialista clandestino que apoiaba o programa de organizaci\u00f3n revolucionaria \"Proletariado\" e ti\u00f1a como obxectivo a formaci\u00f3n dun partido obreiro. En 1889, o ameazante ambiente pol\u00edtico de Polonia levouna a tomar a decisi\u00f3n de ir estudar a Su\u00edza, onde se atopaban estudantes polacos comprometidos co movemento obreiro e revolucionarios exiliados doutros pa\u00edses europeos.\nO chegou a Su\u00edza, onde se rexistrou no municipio de Oberstrass, preto de Z\u00fcrich, baixo o nome de \"Luxemburg\", a transliteraci\u00f3n m\u00e1is , que foi a que utilizou dende ent\u00f3n. Alugou unha habitaci\u00f3n na casa dun antigo militante socialista, por recomendaci\u00f3n de varios amigos. Uniuse a varios militantes socialistas e reuniuse, entre outros pol\u00edticos exiliados, co te\u00f3rico marxista ruso Georgi Plekhanov. Por\u00e9n, por aquel ent\u00f3n a\u00ednda non estaba segura da s\u00faa vocaci\u00f3n militante.\nNo outono de 1890, Rosa Luxemburg co\u00f1eceu a Leo Jogiches, militante de orixe lituana que xa contaba cunha importante reputaci\u00f3n entre os socialistas. Rosa Luxemburg e Leo Jogiches mantiveron unha relaci\u00f3n desde que o co\u00f1eceu, ela pasou a dedicarse por completo \u00e1 pol\u00edtica, a\u00ednda que sen abandonar os seus estudos. En 1892, distanciouse de Jogiches, que se separara dos revolucionarios rusos, para a creaci\u00f3n dun partido pol\u00edtico polaco. Rosa Luxemburg discrepou coas ideas de Karl Marx no debate sobre a soberan\u00eda polaca, \u00e1 cal non era favorable: para ela, a pertenza a unha naci\u00f3n divide a clase obreira, no canto de unila, e na s\u00faa opini\u00f3n, os obreiros polacos e rusos deber\u00edan unir as s\u00faas forzas; segundo este punto de vista, o proletariado polaco non ga\u00f1ar\u00eda nada coa s\u00faa pertenza a un independente.\nEn 1893, fundou, xunto con Leo Jogiches e Julian Marchlewski, a Socialdemocracia do Reino de Polonia (SDKP, rebautizado en 1900 como Socialdemocracia do Reino de Polonia e de Lituania, trala alianza cos socialistas lituanos) que xurdiu como rival do Partido socialista polaco (PPS), creado en 1892 e que, ao contrario que o SDKP, avogaba pola independencia de Polonia. O SDKP contaba con douscentos membros nos seus comezos. En agosto do ano 1893, pronunciou o seu primeiro discurso p\u00fablico no congreso da Internacional obreira, no que defendeu o reco\u00f1ecemento do SDKP. Nun primeiro momento non o conseguiu, pero finalmente o SDKP foi reco\u00f1ecido en 1896 pola Internacional.\nO conflito entre o PPS e o SDKP intensificouse cando Rosa Luxemburg criticou o nacionalismo do partido socialista rival no xornal de exiliados polacos publicado en Par\u00eds e co\u00f1ecido como \"Sprawa Robotnicza\" (\u00ab A causa obreira \u00bb) e defendeu que Polonia s\u00f3 poder\u00eda recuperar a s\u00faa independencia mediante unha revoluci\u00f3n no Imperio Alem\u00e1n, no Austro-H\u00fangaro e no Ruso. Segundo ela deb\u00edaselle dar prioridade \u00e1 loita contra a monarqu\u00eda e o capitalismo en Europa; na s\u00faa opini\u00f3n s\u00f3 despois dun triunfo revolucionario se poder\u00eda dar o dereito de autodeterminaci\u00f3n dos pobos. Neste aspecto discordaba con Lenin, que v\u00eda os movementos de liberaci\u00f3n de Polonia e doutras nacionalidades como un primeiro paso cara ao socialismo. Rosa Luxemburg e Leo Jogiches tiveron unha militancia moi activa, pero a s\u00faa relaci\u00f3n tivo altos e baixos: Jogiches, que se dedicou por completo \u00e1s s\u00faas actividades revolucionarias, prestoulle pouca atenci\u00f3n \u00e1 s\u00faa relaci\u00f3n, o que para Rosa Luxemburg fac\u00eda imposible unha aut\u00e9ntica relaci\u00f3n de parella; tam\u00e9n tendeu a distanciarse do car\u00e1cter autoritario do seu compa\u00f1eiro. En 1896, o SDKP foi desmantelado por unha serie de arrestos e o xornal \"Sprawa Robotnicza\" deixou de publicarse. En 1897, Rosa Luxemburg doutorouse en Z\u00fcrich cun \"magna cum laude\", co desenvolvemento industrial de Polonia como tese. A s\u00faa nai morreu en setembro dese mesmo ano, afect\u00e1ndolle especialmente o feito de non ter estado ao seu lado. A finais da d\u00e9cada de 1890, a parella decidiu trasladarse a Alema\u00f1a, onde Jogiches esperaba atopar un escenario m\u00e1is favorable \u00e1s s\u00faas aspiraci\u00f3ns pol\u00edticas, contactando, a trav\u00e9s de Rosa Luxemburg, co Partido Socialdem\u00f3crata de Alema\u00f1a.\nParticipaci\u00f3n na socialdemocracia alem\u00e1.\nDebido \u00e1 s\u00faa nacionalidade rusa, Rosa Luxemburg corr\u00eda o risco de ser expulsada de Alema\u00f1a por raz\u00f3ns pol\u00edticas, polo que organizou un matrimonio de conveniencia con Gustav L\u00fcbeck, fillo de Karl L\u00fcbeck, co fin de obter a nacionalidade alem\u00e1. Instalouse en Berl\u00edn co nome de \"Rosalia L\u00fcbeck\", onde se familiarizou rapidamente co Partido Socialdem\u00f3crata (SPD) e destacou pola s\u00faa forza e intelixencia pol\u00edtica. Foi enviada en xu\u00f1o de 1889 \u00e1 provincia de Alta Silesia (parte de Polonia anexionada polo Reino de Prusia no s\u00e9culo XVIII) co obxectivo de estender o socialismo entre os obreiros polacos con vistas \u00e1s elecci\u00f3ns. Separada pola distancia da s\u00faa familia e de Jogiches, centrouse na s\u00faa actividade pol\u00edtica, a pesar das dificultades de adaptaci\u00f3n \u00e1 vida berlinesa e o clima de antisemitismo imperante.\nDurante o ver\u00e1n de 1898, Rosa Luxemburg viuse involucrada no \"Reformismusstreit\", un debate interno no SPD que afectou \u00e1 socialdemocracia alem\u00e1: o te\u00f3rico Eduard Bernstein propuxo unha revisi\u00f3n dos aspectos revolucionarios marxistas, defendendo o abandono da li\u00f1a revolucionaria seguida pola socialdemocracia e a transformaci\u00f3n do SPD nun gran partido que englobase tam\u00e9n os intereses das clases medias. En setembro de 1899, Rosa Luxemburg publicou en sete partes un longo artigo, \"Sozialreform oder Revolution?\" (en galego, \"Reforma social ou revoluci\u00f3n\"), que rebateu os argumentos achegados por Bernstein. Argumentou que a diferenza cr\u00edtica entre o capital e o traballo s\u00f3 poder\u00eda ser contrarrestado se o proletariado asum\u00eda o poder e realizaba cambios revolucionarios nos m\u00e9todos de produci\u00f3n. Ela quer\u00eda que os Revisionistas fosen expulsados do SPD. Isto non sucedeu, pero o liderado de Karl Kautsky conservou a influencia marxista no seu programa. Este artigo permitiulle aumentar a s\u00faa notoriedade e converterse na directora honoraria do xornal \"S\u00e4chsiche Arbeiterzeitung\", sendo a primeira muller en conseguilo. Tras catro meses en Alema\u00f1a, Rosa Luxemburg contaba cunha importancia crecente entre a clase socialista. No congreso do SPD realizado en Hannover en 1899 dirixiu, xunto con Alexandre Parvus e Karl Kautsky, unha ofensiva contra Bernstein, cuxas teses foron rexeitadas, a\u00ednda que este permaneceu no partido.\nDende este momento foi reco\u00f1ecida polo seu competente labor no Partido Socialdem\u00f3crata de Alema\u00f1a, traballou como xornalista para a prensa socialista, como tradutora (falaba yiddish, polon\u00e9s, ruso, alem\u00e1n e franc\u00e9s), e como profesora no centro do SPD, onde deu clases de econom\u00eda e de historia do socialismo. Fixo amizade con Karl Kautsky e a s\u00faa familia, e foi confidente de Clara Zetkin.\nAdemais das s\u00faas actividades no SPD, Rosa Luxemburg reactiva a SDKPiL. Realiza xiras de conferencias por toda Europa. En 1903, adh\u00edrese como membro ao Bureau socialiste international, \u00f3rgano de coordinaci\u00f3n da Internacional obreira. En 1904, de volta do congreso da Internacional, \u00e9 arrestada e encarcerada por criticar o emperador Guillerme II nun discurso p\u00fablico: permanece no c\u00e1rcere de agosto a outubro, benefici\u00e1ndose despois dunha amnist\u00eda. Naquela \u00e9poca, Rosa Luxemburg oponse fortemente \u00e1s teses de Lenin: contesta a idea leninista dunha \u00abinsurrecci\u00f3n armada\u00bb, considerando que se debe preparar unha revolta popular elevando a consciencia dos obreiros e non arm\u00e1ndoos. Oponse fundamentalmente aos conceptos de Lenin en materia de centralizaci\u00f3n da autoridade e da xerarqu\u00eda.\nA continuaci\u00f3n do Domingo vermello, o en San Petersburgo, decl\u00e1rase a revoluci\u00f3n en Rusia. Leo Jogiches abandona en febreiro Berl\u00edn e vai a Cracovia, onde funda unha nova publicaci\u00f3n da SDKPiL. Dir\u00edxese despois a Varsovia para negociar unha alianza co Bund, o que Rosa Luxemburg desaproba con contundencia, sendo ela hostil \u00e1 ideolox\u00eda nacionalista dos militantes xudeus. Rosa Luxemburg re\u00fanese temporalmente con Jogiches en Cracovia durante o ver\u00e1n, volve a Alema\u00f1a, e de novo vai para Varsovia en decembro, baixo identidade falsa, para participar no movemento insurreccional que contin\u00faa en Polonia. Arrestada xunto a Leo Jogiches, est\u00e1 a punto de ser executada. Durante un tempo queda confinada no domicilio, e despois \u00e9 liberada baixo fianza por ser cidad\u00e1 alem\u00e1, volve a Berl\u00edn en setembro de 1906. Nesta \u00e9poca termina a s\u00faa relaci\u00f3n con Jogiches.\nNo congreso do SPD en Mannheim, Rosa Luxemburg contrib\u00fae a constitu\u00edr unha esquerda que, fronte a unha dereita e un centro do partido ent\u00f3n reaproximados, adopta unha actitude revolucionaria. Publica un panfleto titulado \"Folga de masa, Partido e sindicato\", no que combina as s\u00faas experiencias rusas e alem\u00e1s e mostra o exemplo dunha folga permanente, ligada \u00e1 sorte da revoluci\u00f3n: para Rosa Luxemburg, o proceso revolucionario \u00e9 un movemento continuo, no que o partido pode xogar un papel, mais sen pretender a direcci\u00f3n da clase obreira. O partido debe limitarse a un papel de esclarecemento do proletariado e cando chegue o d\u00eda da acci\u00f3n a distinci\u00f3n entre dirixentes e dirixidos xa non ter\u00e1 raz\u00f3n de ser. Rosa Luxemburg denuncia tam\u00e9n a influencia da burocracia sindical en Alema\u00f1a, pr\u00f3xima da ala dereita do SPD e ro\u00edda polo \u00abrevisionismo (\u00e9 dicir, o reformismo). A obra de Rosa Luxemburg provoca un esc\u00e1ndalo no seo do SPD e xa en 1907, as s\u00faas relaci\u00f3ns co dirixente do partido August Bebel v\u00e9nse irremediablemente comprometidas. Con Martov e Lenin, con quen forxa unha alianza temporal e de circunstancia, rectifica e fai que a Internacional obreira adopte unha resoluci\u00f3n sobre a guerra, estipulando que en caso de conflito o deber da clase obreira \u00e9 levantarse e, as\u00ed, impedir a guerra e acelerar o fin do capitalismo.\nPola mesma \u00e9poca, definitivamente separada de Jogiches, Rosa Luxemburg vive unha relaci\u00f3n con Costia Zetkin, un dos fillos de Clara Zetkin, quince anos m\u00e1is novo ca ela; a s\u00faa relaci\u00f3n durar\u00e1 at\u00e9 1912.\nAt\u00e9 o comezo da primeira guerra mundial, o renome de Rosa Luxemburg non para de crecer nos medios pol\u00edticos. Toma parte en diversas pol\u00e9micas no seo do SPD e da Internacional obreira: a s\u00faa tendencia en citar como exemplo a revoluci\u00f3n rusa de 1905 molesta a numerosos dirixentes socialdem\u00f3cratas alem\u00e1ns, que temen no seu pa\u00eds unha situaci\u00f3n semellante. Rosa Luxemburg, por outra parte, \u00e9 moi cr\u00edtica co comportamento dos socialdem\u00f3cratas rusos, desunidos de xeito permanente pola escisi\u00f3n entre bolxeviques e menxeviques. Sostida por Karl Kautsky, contrib\u00fae na adopci\u00f3n por parte do Bureau socialista internacional dunha resoluci\u00f3n de condena \u00e1 actitude de Lenin. En 1910, unha forte pol\u00e9mica opona a Kautsky, at\u00e9 ent\u00f3n amigo persoal seu, con respecto do papel do partido cos obreiros: Rosa Luxemburg contin\u00faa sostendo que os traballadores deben ser alentados a asumir o seu propio destino, ced\u00e9ndolles o poder a direcci\u00f3n do partido; denuncia tam\u00e9n os compromisos do SPD que, neg\u00e1ndose a reivindicar a instauraci\u00f3n da rep\u00fablica en Alema\u00f1a transf\u00f3rmase nun xoguete dos \u00abpartidos burgueses\u00bb. Kaustky sae nerviosamente esgotado da pol\u00e9mica que o op\u00f3n a Rosa Luxemburg; as relaci\u00f3ns desta cos dirixentes socialdem\u00f3cratas alem\u00e1ns quedan moi deterioradas. No seo da SDKPiL participa na exclusi\u00f3n de Karl Radek, membro do comit\u00e9 de Varsovia, quen se opo\u00f1\u00eda ao comit\u00e9 central do partido polaco establecido en Berl\u00edn.\nSobre a cuesti\u00f3n das nacionalidades, Rosa Luxemburg adopta un punto de vista de internacionalismo integral e oponse radicalmente a todo tipo de nacionalismo, considerando que \u00abnunha sociedade de clases, a naci\u00f3n, como entidade sociopol\u00edtica, non existe\u00bb. Para ela, a cuesti\u00f3n nacional \u00e9 unha cuesti\u00f3n secundaria, ou sexa unha cuesti\u00f3n t\u00e1ctica e non de principio. O \u00fanico dereito \u00e1 autodeterminaci\u00f3n que a socialdemocracia debe soster \u00e9, para ela, o da clase obreira: segundo o seu punto de vista, a revoluci\u00f3n socialista internacional por\u00e1 fin \u00e1 dominaci\u00f3n nacional, as\u00ed como \u00e1 explotaci\u00f3n, \u00e1 desigualdade dos sexos e \u00e1 opresi\u00f3n racial.\nOposici\u00f3n \u00e1 guerra e fundaci\u00f3n da Liga espartaquista.\nDurante os anos que preceden o desencadeamento da primeira guerra mundial, Rosa Luxemburg multiplica as actividades e mais as participaci\u00f3ns en debates p\u00fablicos, mentres a fractura pol\u00edtica no seo do SPD, cada vez m\u00e1is centrado, acent\u00faase. Retomou a amizade con Leo Jogiches, quen a axuda a corrixir as probas de \"Die Akkumulation des Kapitals\" (A acumulaci\u00f3n de capital) a s\u00faa maior obra te\u00f3rica. Nesta obra, publicada en xaneiro de 1913 e conformada a partir das clases de econom\u00eda pol\u00edtica que d\u00e1 a militantes socialistas, Rosa Luxemburg fai detalle da s\u00faa an\u00e1lise do capitalismo: para ela, a acumulaci\u00f3n s\u00f3 se pode realizar grazas \u00e1 expansi\u00f3n do capitalismo cara a mercados estranxeiros ou rexi\u00f3ns menos desenvolvidas dos mesmos pa\u00edses. Os mercados non capitalistas son necesarios para o funcionamento do capitalismo e en \u00faltima an\u00e1lise para a s\u00faa supervivencia, mais a\u00ednda as\u00ed son destru\u00eddos como entidades independentes. Priv\u00e1ndose da demanda que lle permite realizar a plusval\u00eda, o sistema capitalista af\u00fandese inevitablemente polo feito desa contradici\u00f3n. A publicaci\u00f3n de \"Die Akkumulation des Kapitals\" provoca unha pol\u00e9mica tanto na dereita como na esquerda do SPD: a s\u00faa teor\u00eda do afundimento inevitable do capitalismo \u00e9 obxecto de fortes cr\u00edticas. Franz Mehring e Julian Marchlewski, pola contra, sa\u00fadan en Rosa Luxemburg a int\u00e9rprete m\u00e1is erudita de Marx dende Engels.\nPor outra parte, Rosa Luxemburg milita con paix\u00f3n contra os riscos de guerra en Europa. En setembro de 1913, pronuncia en Frankfurt am Maim un vehemente discurso no que chama os obreiros alem\u00e1ns a que non tomen as armas contra obreiros doutras nacionalidades. A conta diso \u00e9 xulgada o , por \u00abincitaci\u00f3n p\u00fablica \u00e1 desobediencia\u00bb. Rosa Luxemburg def\u00e9ndese con paix\u00f3n e elocuencia, acadando a celebridade a nivel nacional, m\u00e1is al\u00f3 dos medios socialistas. Pola mesma \u00e9poca, mant\u00e9n durante varios meses unha relaci\u00f3n cun dos seus avogados, o socialista Paul Levi, que seguir\u00e1 sendo un amigo pr\u00f3ximo; Levi consagra m\u00e1is adiante a s\u00faa vida \u00e1 continuaci\u00f3n do traballo pol\u00edtico de Rosa Luxemburg e \u00e1 difusi\u00f3n das s\u00faas teses. Rosa Luxemburg \u00e9 condenada a un ano de prisi\u00f3n. En marzo de 1914, mentres espera polo resultado da apelaci\u00f3n, pronuncia un novo discurso no que acusa os militares alem\u00e1ns de maltrataren os soldados: esta vez \u00e9 perseguida por insulto ao ex\u00e9rcito. Milleiros de testemu\u00f1as de apoio provocan a desestimaci\u00f3n do xu\u00edzo. Durante os meses que duran os diversos procesos, Rosa Luxemburg contin\u00faa a difundir as s\u00faas teses e a militar con fervor contra a guerra.\nMentres o conflito se desata en Europa, a Internacional obreira fracasa totalmente en definir unha pol\u00edtica com\u00fan, e os socialdem\u00f3cratas alem\u00e1ns, as\u00ed como a maior\u00eda dos seus hom\u00f3logos europeos, votan os cr\u00e9ditos para a guerra. Rosa Luxemburg, que teoricamente debe comezar en decembro a cumprir a condena no c\u00e1rcere, forma con varios militantes, entre eles Karl Liebknecht, Leo Jogiches, Franz Mehring, Julian Marchlewski, Paul Levi e Clara Zetkin, o n\u00facleo do que ser\u00e1 o \"Gruppe Internationale\", e m\u00e1is adiante o Spartakusbund (a \"Liga Spartacus\", ou \"Liga espartaquista\"): a s\u00faa chamada contra o voto a favor dos cr\u00e9ditos de guerra, enviada a m\u00e1is de trescentos dirixentes socialistas, queda case sen resposta. En decembro, Rosa Luxemburg \u00e9 hospitalizada por esgotamento nervioso e f\u00edsico: ingresa no c\u00e1rcere en febreiro 1915.\nNo c\u00e1rcere, Rosa Luxemburg mant\u00e9n ligaz\u00f3ns epistolares co mundo exterior. Escribe en prisi\u00f3n o folleto \"Die Krise der Sozialdemokratie\" (en galego, \"A crise da socialdemocracia\"), publicado clandestinamente en 1916 baixo o pseud\u00f3nimo de \"Junius\". A oposici\u00f3n radical socialista expr\u00e9sase por medio dunha \u00abcarta pol\u00edtica\u00bb asinada \"Spartakus\" co sost\u00e9n lox\u00edstico de Leo Jogiches, quen toma a direcci\u00f3n das operaci\u00f3ns clandestinas, a publicaci\u00f3n titul\u00e1base \"Spartakusbriefen\" (en galego, \"As cartas de Espartaco\"). Rosa Luxemburg \u00e9 liberada en febreiro de 1916 e deseguida retoma as s\u00faas actividades p\u00fablicas. O 1 de maio, durante unha manifestaci\u00f3n espartaquista, desfila xunto con Karl Liebknecht quen, con uniforme de soldado, lanza un slogan contra a guerra e contra o goberno: inmediatamente arrestado, supr\u00edmeselle a inmunidade parlamentaria e \u00e9 condenado a catro anos de c\u00e1rcere, mentres Rosa Luxemburg \u00e9 posta baixo vixilancia policial. O , \u00e9 arrestada e posta en detenci\u00f3n administrativa. Rosa Luxemburg mant\u00e9n de novo contactos escritos co mundo exterior. Mant\u00e9n unha relaci\u00f3n epistolar con acentos rom\u00e1nticos cun amigo de Costia Zetkin, Hans Diefenbach. Este, enviado \u00e1 fronte como m\u00e9dico militar, \u00e9 abatido en outubro de 1917, e a s\u00faa morte provoca en Rosa Luxemburg un terrible golpe.\nEn xaneiro de 1917, os socialistas opostos \u00e1 guerra son exclu\u00eddos do SPD; en abril, constit\u00faen o Partido socialdem\u00f3crata independente de Alema\u00f1a (USPD), sendo a Liga espartaquista a s\u00faa corrente de extrema esquerda.\nApoio e cr\u00edtica da revoluci\u00f3n rusa.\nRosa Luxemburg, dende o c\u00e1rcere, segue con atenci\u00f3n os acontecementos pol\u00edticos e escribe unha serie de textos sobre a Revoluci\u00f3n rusa a partir de marzo de 1917, segundo ela o \u00abfeito m\u00e1is considerable da guerra mundial\u00bb, mais despois da revoluci\u00f3n de Outubro m\u00f3strase cr\u00edtica sobre diversos aspectos da pol\u00edtica seguida polos bolxeviques. Denuncia o \u00aboportunismo\u00bb dos dirixentes da socialdemocracia alem\u00e1 (Eduard Bernstein, Karl Kautsky) e dos menxeviques rusos, as\u00ed como a s\u00faa pol\u00edtica de sost\u00e9n ao imperialismo. Neste contexto, sa\u00fada o partido bolxevique como \u00abforza motriz\u00bb \u00abquen det\u00e9n o m\u00e9rito hist\u00f3rico de ter proclamado dende o principio e seguido con l\u00f3xica f\u00e9rrea a \u00fanica t\u00e1ctica que puidera salvar a democracia e levar a revoluci\u00f3n adiante. Todo o poder para as masas obreiras e campesi\u00f1as, todo o poder para os soviets.\u00bb\nA cr\u00edtica da pol\u00edtica seguida por estes \u00faltimos faise a\u00ednda m\u00e1is necesaria para Rosa Luxemburg. Denuncia entre outras cousas o sost\u00e9n dos bolxeviques \u00e1s autodeterminaci\u00f3ns nacionais, que lle parece debilitaren o proletariado ao reforzaren o nacionalismo, as\u00ed como a pol\u00edtica de redistribuci\u00f3n das terras polos bolxeviques, que para ela ameaza con levar \u00e1 constituci\u00f3n dunha capa de pequenos propietarios inimigos potenciais da revoluci\u00f3n, host\u00eds ao socialismo. Dentro da \u00f3ptica de Rosa Luxemburg, o \u00abdespece de Rusia\u00bb polo dereito \u00e1 independencia das naci\u00f3ns do ex-Imperio ruso e o slogan do \u00abdereito dos pobos a disporen de si mesmos\u00bb constit\u00faen para as burgues\u00edas nacionais \u00abun instrumento da s\u00faa pol\u00edtica contrarrevolucionaria\u00bb. Finalmente, critica o afogo da democracia pol\u00edtica polos bolxeviques: se Rosa Luxemburg, como Clara Zetkin ou Franz Mehring, aproba a disoluci\u00f3n da Asemblea constitu\u00ednte, lamenta que non fose seguida por novas elecci\u00f3ns, e escribe: \u00abA liberdade s\u00f3 para os partidarios do goberno, para os membros dun partido, por moi numerosos que sexan-, non \u00e9 liberdade. A liberdade, \u00e9 sempre a liberdade do que opina doutro xeito\u00bb. Se para Rosa Luxemburg, \u00aba ditadura socialista [...] non debe recuar diante de ning\u00fan medio de forza para impor certas medidas en interese da colectividade\u00bb, estima que o poder leninista \u00e9 \u00abunha ditadura, \u00e9 certo, non a do proletariado, sen\u00f3n a dun pu\u00f1ado de pol\u00edticos, \u00e9 dicir unha ditadura no sentido burgu\u00e9s\u00bb. Preconiza, pola contra, \u00aba democracia m\u00e1is ampla e m\u00e1is ilimitada\u00bb, e lembra que \u00ab\u00e9 un feito absolutamente incontestable que sen unha liberdade ilimitada da prensa, sen unha liberdade absoluta de reuni\u00f3n e asociaci\u00f3n, a dominaci\u00f3n das amplas masas populares \u00e9 inconcibible\u00bb. Para Rosa Luxemburg, hai que buscar as causas desta deriva tanto na concepci\u00f3n leninista do partido como nas condici\u00f3ns m\u00e1is desfavorables da guerra mundial e do illamento de Rusia a nivel internacional. Xunto con Leo Jogiches, que a axuda a manterse ao d\u00eda sobre os acontecementos, Rosa Luxemburg estima que os revolucionarios alem\u00e1ns deben evitar a calquera prezo transform\u00e1rense en sat\u00e9lites dos bolxeviques. Xulga, por\u00e9n, que o bolxevismo se converteu no \u00abs\u00edmbolo do socialismo revolucionario pr\u00e1ctico, de todos os esforzos da clase obreira para conquistar o poder\u00bb e considera que a revoluci\u00f3n rusa est\u00e1 condenada se o proletariado do resto de pa\u00edses non acode en axuda para conquistar o poder.\nRevoluci\u00f3n alem\u00e1.\nA revoluci\u00f3n alem\u00e1 de novembro de 1918 perm\u00edtelle a Rosa Luxemburg sa\u00edr do c\u00e1rcere: prom\u00falgase unha amnist\u00eda pol\u00edtica o 6 de novembro; \u00e9 liberada o d\u00eda 10 e volve soa a Berl\u00edn, mentres a cidade est\u00e1 en plena efervescencia revolucionaria. Os dirixentes espartaquistas re\u00fanense e fundan, tras algunhas dificultades para encontrar impresor, un novo xornal, \"Die Rote Fahne\" (A\" Bandeira Vermella\"). Nel Rosa Luxemburg fai unha chamada ao proletariado alem\u00e1n para continuar a revoluci\u00f3n e organizarse para tomar a direcci\u00f3n; ela sobrevalora daquela o compromiso revolucionario dos obreiros alem\u00e1ns e subestima o atractivo que poden exercer sobre eles valores \u00abburgueses\u00bb como a propiedade, o nacionalismo ou a relixi\u00f3n. Leva unha existencia esgotadora e a causa da distancia entre a redacci\u00f3n do xornal e o seu piso a mi\u00fado se ve obrigada a durmir de hotel.\nA Liga espartaquista, dirixida principalmente por Rosa Luxemburg e Karl Liebknecht, preconiza unha radicalizaci\u00f3n da revoluci\u00f3n e do acceso ao poder dos consellos de obreiros e de soldados aparecidos a finais de 1918 en toda Alema\u00f1a con motivo da revolta popular, para formar unha \u00abRep\u00fablica dos consellos\u00bb. Para os espartaquistas, a revoluci\u00f3n debe estenderse a Europa enteira co sost\u00e9n da Rusia sovi\u00e9tica. Contrarios pola s\u00faa parte a todo golpismo e a todo tipo de terrorismo de partido, Liebknecht e Rosa Luxemburg vense desbordados polo utopismo dos intelectuais e o radicalismo dos obreiros que os seguen. O SPD, que formou o goberno dirixido por Friedrich Ebert, desexa, pola contra, unha transici\u00f3n pol\u00edtica moderada a fin de evitar a Alema\u00f1a unha situaci\u00f3n do tipo da rusa. A tensi\u00f3n pol\u00edtica \u00e9 extrema e, o 6 de decembro, tropas gobernamentais ocupan a redacci\u00f3n de \"Die Rote Fahne\". Unha manifestaci\u00f3n espartaquista \u00e9 dispersada a forza de metralleta, co resultado de trece mortos e trinta feridos. Finalmente os espartaquistas son desaprobados polos mesmos que ambicionan po\u00f1er no poder: o 16 de decembro, o Congreso nacional dos Consellos de obreiros e de soldados, \u00fanico poder lex\u00edtimo para os espartaquistas, re\u00fanese e decide por maior\u00eda que non lle pertence decidir sobre a sorte de Alema\u00f1a, e que esta tarefa deber\u00e1 serlle confiada a unha asemblea constitu\u00ednte elixida en sufraxio universal. A Rosa Luxemburg e Karl Liebknecht non se lles autoriza a asistir ao congreso, nin tan sequera con voz consultiva.\nO clima de axitaci\u00f3n revolucionaria en Alema\u00f1a desemboca na formaci\u00f3n do Partido comunista de Alema\u00f1a (KPD): os espartaquistas, tomando a decisi\u00f3n de separarse da USPD, forman o partido durante un congreso celebrado do 30 de decembro de 1918 ao 1 de xaneiro de 1919. Rosa Luxemburg, m\u00e1is partidaria da denominaci\u00f3n \u00absocialista\u00bb \u00e1 de \u00abcomunista\u00bb para establecer m\u00e1is facilmente relaci\u00f3ns cos revolucionarios occidentais, queda en minor\u00eda sobre este punto. Prefire continuar utilizando o nome de\" Liga espartaquista\" para designar o partido. Karl Radek, vello adversario de Rosa Luxemburg, at\u00f3pase clandestinemente en territorio alem\u00e1n como emisario da Rusia sovi\u00e9tica: asiste \u00f3 congreso fundador do KPD e debate nesta ocasi\u00f3n con ela sobre o uso do terror. Mentres que Radek, como os demais bolxeviques, xulga o terror imprescindible para preservar a revoluci\u00f3n, Rosa Luxemburg m\u00f3strase esc\u00e9ptica, e fai finalmente adoptar no programa do partido alem\u00e1n un punto que se op\u00f3n a toda pr\u00e1ctica terrorista. Rosa Luxemburg e Paul Levi avogan pola participaci\u00f3n dos comunistas na elecci\u00f3n da asemblea constitu\u00ednte, mais a maior\u00eda pron\u00fanciase polo boicot a esas elecci\u00f3ns. Rosa Luxemburg intenta en van convencer \u00f3 congreso do KPD do perigo que representa o rexeitamento a participar no proceso electoral. A comezos de xaneiro de 1919, a axitaci\u00f3n pol\u00edtica nos medios obreiros transf\u00f3rmase en enfrontamento aberto cando o prefecto de polic\u00eda Emil Eichhorn, membro da USPD, se nega a abandonar o seu posto trala sa\u00edda dos independentes do goberno, e distrib\u00fae armas aos obreiros radicais. Karl Liebknecht, levado polo movemento, cre na posibilidade dun levantamento que derrocar\u00eda o goberno: o KPD forma, con outros grupos, na noite do 5 ao 6, un comit\u00e9 revolucionario e decide pasar \u00e1 insurrecci\u00f3n. Rosa Luxemburg xulga o movemento totalmente prematuro, mais escolle sostelo por lealdade mediante os seus artigos en \"Die Rote Fahne\". O levantamento, espont\u00e1neo pero sen plan, direcci\u00f3n nin organizaci\u00f3n, \u00e9 un total fracaso. O l\u00edder socialdem\u00f3crata Friedrich Ebert nomea o ministro do SPD Gustav Noske para organizar a represi\u00f3n, e este confiou o control do levantamento aos \"Freikorps\" (en galego: \"corpos francos\"; un corpo paramilitar dereitista). Os militares esmagan a insurrecci\u00f3n con moita brutalidade, matando os espartaquistas que se presentan levando bandeira branca. Pronto todo Berl\u00edn queda ocupado polo ex\u00e9rcito. Rosa Luxemburg publica o 14 de xaneiro de 1919 o seu derradeiro artigo titulado \"A orde reina en Berl\u00edn\".\nAsasinato.\n\u00d3 d\u00eda seguinte da publicaci\u00f3n do seu artigo, pres\u00e9ntanse militares no seu domicilio clandestino. Arrestada, \u00e9 conducida, igual que Wilhelm Pieck, \u00f3 hotel Eden que serve de cuartel xeral provisional \u00e1 divisi\u00f3n de cabaler\u00eda e de fusileiros da garda: interrogada polo capit\u00e1n Waldemar Pabst, n\u00e9gase a responder \u00e1s preguntas deste \u00faltimo. Os militares fana sa\u00edr do hotel para escoltala a prisi\u00f3n. Mentres que \u00e9 dirixida cara \u00e1 sa\u00edda do hotel, \u00e9 golpeada na cabeza cunha culata de fusil, os soldados obr\u00edgana a subir nun coche para levala presa. Mentres que o veh\u00edculo percorre apenas uns centos de metros, Rosa Luxemburg \u00e9 asasinada dun disparo na cabeza por un dos militares, probablemente o tenente Vogel, que dirix\u00eda a escolta. Tiran o seu cad\u00e1ver no Landwehrkanal. O mesmo d\u00eda, Karl Liebknecht tam\u00e9n \u00e9 arrestado e asasinado polos corpos francos.\nSimbolicamente, un ata\u00fade baleiro representando a Rosa Luxemburg \u00e9 enterrado o 25 de xaneiro ao mesmo tempo que o de Liebknecht e doutras 31 v\u00edtimas da represi\u00f3n. Un corpo identificado como o de Rosa Luxemburg foi finalmente recuperado o 31 de maio. Leo Jogiches, arrestado, \u00e9 asasinado na prisi\u00f3n en marzo, oficialmente durante unha tentativa de evasi\u00f3n.\nOs militares responsables da morte de Rosa Luxemburg e de Karl Liebknecht son levados diante da xustiza por maltrato: o procurador avoga por circunstancias atenuantes en raz\u00f3n dos seus excelentes servizos. O soldado Runge, que golpeara a Rosa Luxemburg na cabeza, \u00e9 condenado a dous anos e d\u00faas semanas de c\u00e1rcere por \u00abtentativa de asasinato\u00bb, e o tenente Vogel a dous anos e catro meses por desfacerse do cad\u00e1ver e facer un informe incorrecto. Vogel escapa grazas a axudas de c\u00f3mplices, e vive durante un tempo no estranxeiro na espera dunha amnist\u00eda. O soldado Runge declara m\u00e1is tarde que aceptara asumir todas as culpas a cambio dunha condena leve. \nDurante os anos seguintes, Paul Levi, por un tempo xefe do KPD antes de quedar apartado pola Internacional comunista, pelexa para impedir que o asasinato de Rosa Luxemburg sexa amnistiado e para denunciar a trucaxe da investigaci\u00f3n. Runge pide ao chanceler Hitler unha compensaci\u00f3n pola condena e o r\u00e9xime nazi conc\u00e9delle a suma de 6 000 marcos. Durante unha entrevista concedida en 1959, o tenente Pabst declara que a morte de Karl Liebknecht e Rosa Luxemburg estaba planificada.\nA obra te\u00f3rica de Rosa Luxemburg \"Introduction \u00e0 l'\u00e9conomie politique\" publ\u00edcase despois da s\u00faa morte grazas a Paul Levi. A s\u00faa tumba sit\u00faase no cemiterio central de Friedrichsfelde de Berl\u00edn, onde se lle rende homenaxe cada segundo domingo de xaneiro. En maio de 2009, Michael Tsokos, director do Instituto m\u00e9dico-legal do hospital Charit\u00e9 de Berl\u00edn, anunciaba o descubrimento no soto do instituto dun corpo de muller de caracter\u00edsticas f\u00edsicas moi similares \u00e1s de Rosa Luxemburg. Segundo el, haber\u00eda serias d\u00fabidas en canto \u00e1 identidade do corpo soterrado no cemiterio de Berl\u00edn, cada ano lugar de recollemento para milleiros de persoas.\nTeor\u00edas e legado pol\u00edtico.\nRosa Luxemburg utiliza conceptos desenvolvidos por Karl Marx para crear a s\u00faa propia an\u00e1lise. Estuda os aspectos novos do capitalismo da \u00e9poca: colonialismo, imperialismo, acumulaci\u00f3n de capitais... Reflexiona sobre os medios para crear unha alternativa a ese modo de desenvolvemento econ\u00f3mico e pol\u00edtico, e teoriza en particular co internacionalismo. Neste marco, desenvolve unha cr\u00edtica do nacionalismo e das loitas de \u00abliberaci\u00f3n nacional\u00bb:\nNa pr\u00e1ctica, oponse, xunto ao SDKPiL, \u00e1 independencia de Polonia e \u00e1 loita nacional en xeral.\nConsidera que a revoluci\u00f3n ser\u00e1 obra das masas e non o produto dunha \u00abvangarda ilustrada\u00bb que s\u00f3 se pode transformar en ditadura, \u00aba dun pu\u00f1ado de pol\u00edticos, non do proletariado\u00bb.\nRosa Luxemburg considera que o socialismo est\u00e1 ligado \u00e1 democracia: \"Calquera que desexe o reforzo da democracia deber\u00e1 desexar tam\u00e9n o reforzo e non o debilitamento do movemento socialista; renunciar \u00e1 loita polo socialismo, \u00e9 renunciar ao mesmo tempo ao movemento obreiro e \u00e1 democracia mesma\".\nEstima que o reformismo conduce ao abandono do obxectivo socialista: \u00ab Quen se pronuncie en favor da v\u00eda das reformas legais, en vez e en contra da conquista do poder pol\u00edtico e da revoluci\u00f3n social, en realidade non escolle unha v\u00eda m\u00e1is tranquila, m\u00e1is segura e m\u00e1is lenta, levando ao mesmo fin, sen\u00f3n unha meta distinta, ou sexa, en vez da instauraci\u00f3n dunha sociedade nova, modificaci\u00f3ns puramente superficiais da antiga sociedade [...] non buscan a supresi\u00f3n do salario, sen\u00f3n a dosificaci\u00f3n ou atenuaci\u00f3n da explotaci\u00f3n\u00bb.\nAo presentar os seus conceptos socialistas nun folleto do SDKPiL en 1906, escribe: \u00abA supresi\u00f3n do capitalismo e da propiedade privada non poder\u00e1 efectuarse nun s\u00f3 pa\u00eds. [...] O r\u00e9xime socialista por\u00e1 fin \u00e1 desigualdade entre os homes, \u00e1 explotaci\u00f3n do home polo home, \u00e1 opresi\u00f3n dun pobo por outro; liberar\u00e1 a muller da submisi\u00f3n ao home; non permitir\u00e1 m\u00e1is as persecuci\u00f3ns relixiosas, os delitos de opini\u00f3n\u00bb.\nUn dos puntos esenciais da concepci\u00f3n do socialismo de Rosa Luxemburg mant\u00e9n a liberdade de opinar de maneira distinta: para ela, o compromiso revolucionario est\u00e1 antes de toda consideraci\u00f3n moral, mantendo a obriga de loitar por un sistema social m\u00e1is humano: considera que a \"Realpolitik\", exposta por Kautsky, Lenin, ou o mesmo Marx, como inmoral e sen valor, a dimensi\u00f3n \u00e9tica e idealizada dos obreiros son \u00f3s seus ollos m\u00e1is importantes que as leis da historia. En \"Gr\u00e8ve de masse, Parti et syndicat\" (en galego, \"Folga de masa, Partido e sindicato\"), fai unha cr\u00edtica da autoridade central do partido, a cal op\u00f3n \u00e1s folgas de masas espont\u00e1neas, que expresan \u00f3s seus ollos a capacidade dos obreiros de tomar o seu destino nas s\u00faas mans. Desaproba igualmente a idea de insurrecci\u00f3n armada, que volve a activar artificialmente a revoluci\u00f3n. Finalmente, oponse de maneira fundamental \u00f3 nacionalismo, factor de divisi\u00f3n. Para Rosa Luxemburg, \"a revoluci\u00f3n \u00e9 antes de todo un cambio radical e profundo nas relaci\u00f3ns entre clases sociais\": nesta \u00f3ptica, o marxismo, lonxe da xerga \u00e1 cal a reducen certos demagogos, \u00e9 ante todo unha filosof\u00eda humanista destinada a devolver \u00f3 pobo a s\u00faa integridade. Mentres que cre, a comezos s\u00e9culo XX, que o nacionalismo est\u00e1 en decadencia, considera que o grupo social dos proletarios non ten que corresponder a unha naci\u00f3n, nin estar definido en termos de cidadan\u00eda, de raza ou de herdanza, pero si identificarse co proletariado internacional, unido por un modo de vida com\u00fan. Nega as\u00ed o v\u00ednculo entre o dereito \u00e1 autodeterminaci\u00f3n nacional e a liberdade de expresi\u00f3n, considerando que a prioridade do movemento socialista ten que ser a de obter a autodeterminaci\u00f3n, pero non para as naci\u00f3ns, sen\u00f3n para a clase obreira. Oposta \u00f3 nacionalismo, a revoluci\u00f3n socialista internacional est\u00e1 destinada igualmente, na \u00f3ptica de Rosa Luxemburg, a po\u00f1er fin \u00f3 aproveitamento, \u00e1 desigualdade dos sexos e \u00e1 opresi\u00f3n racial. Un r\u00e9xime socialista no cal os individuos estean unidos pola harmon\u00eda e a solidariedade desembocar\u00e1 as\u00ed na creaci\u00f3n dunha naci\u00f3n por consentimento com\u00fan.\nHelene Deutsch, disc\u00edpula de Sigmund Freud, quen se encontra con ela en 1910 no Congreso de Copenhague, quedou moi impresionada pola personalidade de Rosa Luxemburg e o carisma que desprend\u00eda. Acabou sendo para ela un modelo de referencia.\nAs ideas de Rosa Luxemburg inspiraron a tendencia pol\u00edtica co\u00f1ecida co nome de luxemburguismo, corrente de ideas da esquerda comunista oposta ao autoritarismo leninista, e m\u00e1is concretamente da ala consellista. Condenada por Stalin nos anos 1930 pola s\u00faa cr\u00edtica da revoluci\u00f3n bolxevique, exclu\u00edda por iso das concepci\u00f3ns do marxismo en vigor no movemento comunista, m\u00e1is tarde ser\u00e1 reavaliada como figura maior da historia do socialismo, da teor\u00eda marxista e do movemento comunista. A s\u00faa memoria foi recuperada polos r\u00e9ximes do bloque do leste \u2013a s\u00faa tumba e a de Karl Liebknecht acaban sendo as\u00ed na Rep\u00fablica Democr\u00e1tica Alem\u00e1 o lugar dunha cerimonia de homenaxe anual\u2013 sen que o seu pensamento pol\u00edtico, a\u00ednda as\u00ed, chegue a ser obxecto de estudos profundos. O r\u00e9xime lestealem\u00e1n rende homenaxe a Rosa Luxemburg como \u00abm\u00e1rtir\u00bb da revoluci\u00f3n, chegando a unha forma de \u00abculto\u00bb, mais, paradoxalmente, sen tomar en consideraci\u00f3n a s\u00faa achega pol\u00edtica. Durante a guerra fr\u00eda, Rosa Luxemburg enc\u00f3ntrase pois honrada polos mesmos dirixentes comunistas que anteriormente prohibiran os seus escritos. Unha praza do barrio de Berl\u00edn-Mitte, daquela situado na zona sovi\u00e9tica (m\u00e1is tarde en Berl\u00edn-Leste), foi bautizada en 1947 na s\u00faa honra \"Luxemburgplatz\", antes de coller o nome, en 1969, de \"Rosa-Luxemburg-Platz\", nome que conserva despois da ca\u00edda do muro e a reunificaci\u00f3n alem\u00e1. A herdanza pol\u00edtica de Rosa Luxemburg contin\u00faa paralelamente a ser reivindicada por comunistas antiestalinistas, e a s\u00faa lembranza e a de Karl Liebnecht convert\u00e9ronse nunha importante tradici\u00f3n da extrema esquerda alem\u00e1.\nNo s\u00e9culo XXI diferentes correntes de pensamento de esquerda, ou feministas, ref\u00edrense, en diversa medida, a Rosa Luxemburg.\n\"Die Akkumulation des Kapitals: Ein Beitrag zur \u00f6konomischen Erkl\u00e4rung des Imperialismus\".\n\"\" (en galego, \"A acumulaci\u00f3n do Capital: Unha contribuci\u00f3n a unha explicaci\u00f3n econ\u00f3mica do Imperialismo\"), foi o \u00fanico traballo que Luxemburg publicou sobre econom\u00eda. Na pol\u00e9mica, argumentou que o capitalismo precisa expandirse constantemente en \u00e1reas non capitalistas para acceder a novas fontes de abastecemento, mercados para plusval\u00edas, e dep\u00f3sitos de traballo. De acordo con Luxemburgo, Marx tivo un erro en \"Capital\" en que o proletariado non poder\u00eda chegar a mercar os produtos que fabricaba, e por iso segundo o seu criterio era imposible para os capitalistas obter un beneficio nun sistema capitalista pechado, xa que a demanda de produtos ser\u00eda demasiado baixa, e polo tanto gran parte da produci\u00f3n non poder\u00eda ser transformada en di\u00f1eiro. Polo tanto, segundo Luxemburg, os capitalistas buscaban obter beneficios descargando os produtos sobrantes en econom\u00edas non capitalistas, de a\u00ed o fen\u00f3meno do Imperialismo como estados capitalistas intentando dominar a econom\u00edas m\u00e1is d\u00e9biles. Por\u00e9n, isto foi levando \u00e1 destruci\u00f3n das econom\u00edas non capitalistas \u00f3 tempo que eran absorbidas de forma crecente no sistema capitalista. Pero coa destruci\u00f3n das econom\u00edas non capitalistas, non haber\u00eda m\u00e1is mercados nos que vender os produtos sobrantes, e o capitalismo colapsar\u00eda.\n\"Die Akkumulation des Kapitals\" foi duramente criticado tanto por economistas marxistas como non marxistas, na parte en que a s\u00faa l\u00f3xica era circular en proclamar a imposibilidade de conseguir beneficios nun sistema capitalista pechado, e en que a s\u00faa teor\u00eda \"baixoconsumista\" era demasiado simple. A s\u00faa conclusi\u00f3n de que os l\u00edmites do sistema capitalista dirix\u00edano \u00f3 imperialismo e \u00e1 guerra, levouna a facer campa\u00f1a durante toda a s\u00faa vida contra o militarismo e o colonialismo.\nDial\u00e9ctica de espontaneidade e organizaci\u00f3n.\nA \"Dial\u00e9ctica de espontaneidade e organizaci\u00f3n\" foi o distintivo central da filosof\u00eda pol\u00edtica de Luxemburg, onde \"espontaneidade\" \u00e9 a \"grassroots\" dun achegamento a organizar un partido orientado \u00e1 loita de clases. Espontaneidade e organizaci\u00f3n, argumentaba, non son separables ou actividades separadas, son momentos diferentes dun proceso pol\u00edtico, un non pode existir sen o outro. Estas crenzas xorden da s\u00faa visi\u00f3n de que a loita de clases evoluciona dun estado elemental, espont\u00e1neo, a un nivel superior:\nAs clases traballadoras de cada pa\u00eds s\u00f3 aprenden a loitar no curso das s\u00faas loitas... a socialdemocracia... s\u00f3 \u00e9 a vangarda do proletariado, unha pequena peza do total das masas traballadoras, sangue do seu sangue, e carne da s\u00faa carne. A socialdemocracia busca e atopa as formas, e consignas particulares, da loita dos traballadores s\u00f3 no curso do desenvolvemento desta loita, e ga\u00f1a direcci\u00f3ns para o cami\u00f1o atravesando soa esta loita.\nLuxemburg non mantivo a espontaneidade como unha abstracci\u00f3n, se non que desenvolveu a \"Dial\u00e9ctica de espontaneidade e organizaci\u00f3n\" baixo a influencia das folgas de masas en Europa, especialmente na Revoluci\u00f3n rusa de 1905. A diferenza da socialdemocracia ortodoxa da Segunda Internacional, non considerou a organizaci\u00f3n como un produto dunha percepci\u00f3n te\u00f3rico-cient\u00edfica a imperativos hist\u00f3ricos, se non como un produto da loita das clases traballadoras:\nA socialdemocracia \u00e9 simplemente a encarnaci\u00f3n da loita de clases moderna do proletariado, unha loita que \u00e9 dirixida por unha consciencia das s\u00faas propias consecuencias hist\u00f3ricas. As masas son en realidade os seus propios l\u00edderes, creando dialecticamente o seu propio proceso de desenvolvemento. Canto m\u00e1is se desenvolve a socialdemocracia, medra e se fai m\u00e1is forte, m\u00e1is masas de traballadores iluminados dirixir\u00e1n os seus propios destinos, o liderago do seu movemento, e a determinaci\u00f3n da s\u00faa direcci\u00f3n, coas s\u00faas propias mans. E como todo o movemento socialdemocr\u00e1tico s\u00f3 \u00e9 a vangarda consciente do movemento da clase proletaria, que nas palabras do \"Manifesto Comunista\" representa en cada momento da loita, os intereses permanentes de liberaci\u00f3n e os intereses parciais do grupo da man de obra \"vis \u00e0 vis\" os intereses do movemento como un todo, polo que dentro da socialdemocracia os seus l\u00edderes son os m\u00e1is poderosos, os m\u00e1is influentes, e os m\u00e1is clarividentes e conscientes o que fai deles simplemente os portavoces da vontade e loita das masas iluminadas, simplemente os axentes das leis obxectivo do movemento de clases.\ne\nA clase do proletariado moderno non realiza esta loita de acordo a un plan fixado nun libro ou teor\u00eda, a loita dos traballadores modernos \u00e9 parte da historia, unha parte do progreso social, e no medio da historia, no medio do progreso, no medio da loita, aprenderemos como debemos loitar...Iso \u00e9 exactamente o que \u00e9 loable sobre el, iso \u00e9 exactamente polo que esta peza colosal de cultura, dentro do movemento moderno de traballadores, \u00e9 definitorio dunha \u00e9poca: que as grandes masas de traballadores primeiro forxan a s\u00faa propia consciencia, dende as s\u00faas propias crenzas, e tam\u00e9n do seu propio entendemento das armas da s\u00faa propia liberaci\u00f3n.\nEpitafio pola s\u00faa morte.\nA pesar das cr\u00edticas, Lenin loou a Luxemburg despois da s\u00faa morte como unha \"aguia\" da clase traballadora:\nPero a pesar dos seus erros, ela foi -e permanece para n\u00f3s- unha aguia. E non s\u00f3 os comunistas por todo o mundo apreciar\u00e1n a s\u00faa memoria, pola s\u00faa biograf\u00eda e os seus traballos completos (publicaci\u00f3n dos cales os comunistas alem\u00e1ns est\u00e1n atrasando excesivamente, que s\u00f3 pode ser escusado parcialmente polas tremendas perdas que est\u00e1n sufrindo na s\u00faa grave loita) servir\u00e1n como \u00fatiles manuais para adestrar a moitas xeraci\u00f3ns de comunistas por todo o mundo. 'Dende o 4 de agosto de 1914, a socialdemocracia alem\u00e1 foi un cad\u00e1ver cheirento' - esta declaraci\u00f3n far\u00e1 o nome de Rosa Luxemburg famoso na historia do movemento da clase traballadora internacional. \nTrotsky tam\u00e9n lamentou publicamente a morte de Luxemburg escribindo:\nSufrimos d\u00faas grandes perdas \u00f3 mesmo tempo que se xuntan nunha enorme dor. Abateron nas nosas filas dous l\u00edderes cuxos nomes estar\u00e1n para sempre dentro do gran libro da revoluci\u00f3n proletaria: Karl Liebknecht e Rosa Luxemburg. Eles foron destru\u00eddos. Foron asasinados. Xa non estar\u00e1n m\u00e1is con n\u00f3s!\nNos seguintes anos, Trotsky defendeu a Luxemburg frecuentemente, afirmando que Iosif Stalin a desprezara. No artigo \"Hands Off Rosa Luxemburg!\" Trotsky criticou a Stalin por isto, a pesar de que co\u00f1ec\u00eda os erros te\u00f3ricos de Luxemburg. \"Si, Stalin ten unha raz\u00f3n suficiente para odiar a Rosa Luxemburg. Pero toda esa arrogancia conv\u00e9rtese no noso deber de defender a memoria de Rosa das calumnias de Stalin que foron collidas polos funcionarios contratados nos dous hemisferios, e legar esta imaxe realmente bela, heroica e tr\u00e1xica \u00e1s xeraci\u00f3ns vindeiras do proletariado en toda a s\u00faa forza grandiosa e inspiradora.\"\nLegado literario da s\u00faa correspondencia.\nRosa Luxemburg deixou escrita unha importante correspondencia de reco\u00f1ecida calidade literaria. O escritor austr\u00edaco Karl Kraus destacou unha carta enviada a Sonia Liebknecht dende a prisi\u00f3n feminina de Breslau, cualific\u00e1ndoa como un documento \u00fanico no seu x\u00e9nero en canto ao tipo de poes\u00eda e humanidade que amosa, debendo figurar, segundo el, nos libros de texto de todas as rep\u00fablicas, entre autores como Goethe ou Claudius.\nEn 2006, a comediante Anouk Grinberg leu as cartas de Rosa Luxemburg \u00e1s s\u00faas amigas (Luzca Kautsky, Sonia Liebknecht, sobre todo) durante as s\u00faas detenci\u00f3ns, nun espect\u00e1culo titulado \"Rosa, la vie\" (en galego, \"Rosa, a vida\") no Th\u00e9\u00e2tre de l'Atelier en Par\u00eds. En 2009, estas cartas (con traduci\u00f3n de Anouk Grinberg e de Laure Bernardi) foron publicadas baixo o mesmo t\u00edtulo en \u00c9ditions de l'Atelier.\nControversia na identificaci\u00f3n do cad\u00e1ver.\nO 29 de maio de 2009, \"Spiegel online\", a rama de internet da revista informativa \"Der Spiegel\", informou de que se estaba a considerar a posibilidade de que os restos doutra persoa foran identificados erroneamente como os de Rosa Luxemburg e enterrados como seus.\nO pat\u00f3logo forense Michael Tsokos, xefe do Instituto de Medicina Legal e Ciencias Forenses na Charit\u00e9 de Berl\u00edn, descubriu un corpo preservado sen cabeza, pes, nin mans, no soto do museo de historia m\u00e9dica do Charit\u00e9. Atopou que a autopsia do corpo era sospeitosa e decidiu realizar un TAC dos restos. O corpo amosaba signos de que estivo baixo a auga nalg\u00fan punto, e as tomograf\u00edas amosaban que era o corpo dunha muller de 40-50 anos de idade que sufr\u00eda de artrose e ti\u00f1a pernas de diferente lonxitude. No momento do seu asasinato, Rosa ti\u00f1a 47 anos e sufr\u00eda dunha lesi\u00f3n da cadeira que provocaba que as s\u00faas pernas tiveran diferente lonxitude. Un laboratorio en Kiel tam\u00e9n analizou o corpo usando t\u00e9cnicas de dataci\u00f3n por radiocarbono e confirmou que pertenc\u00eda \u00f3 mesmo per\u00edodo do asasinato de Luxemburg.\nA autopsia orixinal, realizada o 13 de xu\u00f1o de 1919 no corpo que foi enterrado en Friedrichsfelde, amosaba certas inconsistencias que apoiaban as hip\u00f3teses de Tsokos. A autopsia indicaba explicitamente que non hab\u00eda danos na cadeira, e indicaba que non hab\u00eda evidencia de que as pernas fosen de lonxitudes diferentes. A maiores, a autopsia non indicaba marcas na parte superior do cranio dos dous golpes de culata que lle deron. Finalmente, mentres que os examinadores de 1919 anotaron un burato na cabeza do corpo entre o ollo esquerdo e a orella, non atoparon unha ferida de sa\u00edda ou a presenza da bala dentro do cranio \nO pat\u00f3logo asistente Paul Fraenckel pareceu dubidar naquel momento de que o corpo que estaban a examinar fose o de Rosa Luxemburg, e nun anexo asinado, distanciouse das conclusi\u00f3ns do seu colega. Este anexo e as inconsistencias entre o informe de autopsia e os feitos co\u00f1ecidos persuadiron a Tsokos de examinar os restos en m\u00e1is detalle. De acordo \u00e1s testemu\u00f1as oculares, cando o corpo de Luxemburg foi lanzado \u00e1 canle, at\u00e1ronse pesos \u00f3s seus pulsos e nocellos. Estes pesos poder\u00eda ser que cortaran as s\u00faas extremidades nos meses que pasou o seu corpo na auga, o que explicar\u00eda a falta das mans e os p\u00e9s.\nTsokos decatouse que un test de ADN ser\u00eda a mellor forma de confirmar ou negar a identidade do corpo como de Luxemburg. O seu equipo esperaba inicialmente atopar trazas do ADN en vellos selos de correo que Luxemburg lambera, pero ocorreu que Luxemburg nunca fixera iso, preferindo humedecer os selos cun trapo h\u00famido. Ent\u00f3n os investigadores decidiron buscar un parente vivo, e en xullo de 2009 o peri\u00f3dico alem\u00e1n \"Bild am Sonntag\" anunciou que se atopara unha sobri\u00f1a neta de Rosa Luxemburg -unha muller de 79 anos de idade chamada Irene Borde- que doou alg\u00fans cabelos para a comparaci\u00f3n de ADN.\nEn decembro de 2009, as autoridades de Berl\u00edn levantaron o cad\u00e1ver para realizar unha autopsia antes de enterralo na s\u00faa tumba. O Fiscal P\u00fablico de Berl\u00edn anunciou a finais de decembro de 2009 que a\u00ednda que hab\u00eda indicios de que o corpo era de Rosa Luxemburg, non hab\u00eda evidencias abondo para proporcionar probas conclu\u00edntes. En particular, o ADN extra\u00eddo do pelo da neta de Luxemburg non coincid\u00eda co pelo pertencente \u00f3 cad\u00e1ver. Tsokos xa dixera tempo antes que as posibilidades de que coincidiran eran dun 40%. Os restos enterr\u00e1ronse nun lugar sen revelar, mentres que as probas continuaron con mostras de tecidos.\nObras inspiradas na vida de Rosa Luxemburg.\nLiteratura, teatro, m\u00fasica e pintura.\nA obra de 1928 \"Das Berliner Requiem\" (\"O R\u00e9quiem berlin\u00e9s\"), \u00abpequena cantata\u00bb para tenor, bar\u00edtono, coro de homes (ou tres voces de homes) e orquestra de ventos de Kurt Weill con texto de Bertolt Brecht, est\u00e1 inspirada na s\u00faa vida, principalmente o segundo e o terceiro movemento, \"Vom ertrunkenen M\u00e4dchen\" e \"Hier ruht die Jungfrau\".\nEn 1949, Alfred D\u00f6blin fai de Rosa Luxemburg un dos personaxes centrais do cuarto volume de \"November 1918. Eine deutsche Revolution: Karl &amp; Rosa\".\nComo \u00absanta laica\u00bb do imaxinario comunista na URSS, figura indirectamente na novela \"Tchevengour\" de Andre\u00ef Platonov, ideal pantasmado dun dos personaxes principais.\nEn 1970, nun longo poema, \"Rosa Lux\", creado na escena do Th\u00e9\u00e2tre des Carmes, Andr\u00e9 Benedetto fai reaparecer a Rosa Luxembourg e as s\u00faas loitas \u00abnunha especie de homenaxe que xorde entre o centenario do seu nacemento e os cincuenta anos do seu asasinato\u00bb.\nTam\u00e9n Pierre Bourgeade dedicou, en 1977, unha obra de teatro a Rosa Luxemburg: \"\u00c9toiles rouges\", unindo o seu tr\u00e1xico destino ao de Marilyn Monroe.\nEn 1992, o pintor quebequ\u00e9s Jean-Paul Riopelle realizou un fresco de 40 metros, composto por trinta cadros, titulado \"Hommage \u00e0 Rosa Luxemburg\". Est\u00e1 en exposici\u00f3n permanente no Mus\u00e9e national des beaux-arts du Qu\u00e9bec no Quebec.\nClaire Diterzi, cantautora, creou en 2010, con Marcial Di Fonzo Bo, no Th\u00e9\u00e2tre du Rond-Point un espect\u00e1culo musical titulado \"Rosa la Rouge\", presentando a vida de Rosa Luxemburg baixo o punto de vista da s\u00faa vida afectiva e militante.\nEn 2014, Anne Blanchard, escritora de obras xuven\u00eds, publicou \"Rosa Luxemburg. Non aux fronti\u00e8res\" (en galego, \"Rosa Luxemburg. Non \u00e1s fronteiras)\", Actes Sud junior, unha novela publicada na colecci\u00f3n \u00abos que dixeron non\u00bb baixo a direcci\u00f3n de Murielle Szac. Tam\u00e9n en 2014, a escultora Nicolas Milh\u00e9, reactualizou a figura de Rosa Luxemburg cunha escultura contempor\u00e1nea en m\u00e1rmore branco sobre bronce.\nCine e televisi\u00f3n.\nA vida de Rosa Luxemburg foi obxecto dunha pel\u00edcula estreada en 1986, titulada \"Die Geduld der Rosa Luxemburg\" (en galego, \"A paciencia de Rosa Luxemburg\"), e realizada por Margarethe von Trotta. Barbara Sukowa, actriz principal, conseguiu o Premio de mellor interpretaci\u00f3n feminina durante o festival de Cannes de 1986. Otto Sander interpretaba o papel de Karl Liebknecht.\nO personaxe de Rosa Luxemburg aparece en varias pel\u00edculas ou telefilmes, entre os que se atopan:\nFilatelia alem\u00e1.\nDe 1949 a 1974, a lembranza de Rosa Luxemburg foi mantida polas administraci\u00f3ns postais das d\u00faas Alema\u00f1as.\n\u00d3 leste, dende 1949, os correos da zona de ocupaci\u00f3n sovi\u00e9tica editan un selo \"In Memoriam\" do 15 de xaneiro de 1919. Est\u00e1 asociada \u00e1 figura de Karl Liebknecht, como durante as emisi\u00f3ns posteriores realizadas na RDA que se cifran en cinco :\nA RFA emitiu en xaneiro de 1974, un selo co seu retrato, no marco dunha serie de catro valores en homenaxe \u00e1s mulleres c\u00e9lebres (\"Bedeutende Frauen\"). Os outros tres selos amosan \u00e1s feministas Louise Otto-Peters, Helene Lange e Gertrud B\u00e4umer."}
{"id": "46338", "revid": "98629", "url": "https://gl.wikipedia.org/wiki?curid=46338", "title": "Condado de Limbazu", "text": "O condado de Limba\u017eu (let\u00f3n: \"Limba\u017eu rajons\") \u00e9 un condado de Letonia, situado no norte do pa\u00eds, nas beiras do mar B\u00e1ltico. O condado fai fronteira co Condado de Riga polo norte, co Condado de Valmiera polo leste, con Estonia polo norte e co Golfo de Riga polo oeste. A s\u00faa cidade m\u00e1is importate \u00e9 Limba\u017ei cunha poboaci\u00f3n de 8.929 habitantes."}
{"id": "46339", "revid": "302781", "url": "https://gl.wikipedia.org/wiki?curid=46339", "title": "Condado de Liepaja", "text": ""}
{"id": "46340", "revid": "98629", "url": "https://gl.wikipedia.org/wiki?curid=46340", "title": "Golfo de Riga", "text": "O Golfo de Riga (ou Ba\u00eda de Riga, en let\u00f3n \"R\u012bgas J\u016bras l\u012bcis\", en estoniano \"Liivi Laht\") \u00e9 unha ba\u00eda do mar B\u00e1ltico situada entre Letonia e Estonia.\nO Golfo de Riga ten unha \u00e1rea de 18 000 km cadrados. A s\u00faa m\u00e1xima profundidade \u00e9 de 54 m. A illa de Saaremaa, en Estonia, separa parcialmente o golfo do mar B\u00e1ltico. A illa de Ruhnu, no medio do golfo, tam\u00e9n pertence a Estonia. A conexi\u00f3n principal entre o golfo e o mar B\u00e1ltico \u00e9 o estreito de Irbe. O Golfo de Riga, como subconca do B\u00e1ltico, tam\u00e9n incl\u00fae o mar de V\u00e4inameri no arquip\u00e9lago occidental de Estonia.\nSalientan algunhas cidades do golfo como Riga e P\u00e4rnu. Os r\u00edos principais do golfo son o Daugava, o Lielupe, o Gauja e o Salaca.\nXeograf\u00eda.\nExtensi\u00f3n.\nA Organizaci\u00f3n Hidrogr\u00e1fica Internacional define o l\u00edmite occidental do Golfo de Riga como \"unha li\u00f1a que corre desde Lyser Ort (57\u00b0 34'N), en Letonia, ata o extremo sur da Illa \u0152sel, a trav\u00e9s desta illa ata Pammerort (22\u00b034'E), desde al\u00ed ata punta Enmast, o extremo Sur de Dag\u00f6, a trav\u00e9s de Dag\u00f6 ata punta Takhkona, desde o extremo norte da mesma a punta Spithamn en Estonia\".\nInverno.\nNo inverno, a maior parte ou a totalidade da ba\u00eda normalmente conx\u00e9lase. Isto \u00e9 debido \u00e1 baixa salinidade e ao efecto calmante da pechadura parcial da entrada do golfo. Durante o inverno, moitas persoas percorren a ba\u00eda. O xeo m\u00e1is gordo rexistrado tivo 90 cm de espesor no inverno de 1941-42. Hole de xeo A pesca no xeo foi unha fonte tradicional de comida invernal e segue a ser unha actividade com\u00fan. O xeo xeralmente funde entre marzo e abril. A finais de marzo de 2013, cando o xeo comezou a derreterse, 200 persoas tiveron que ser rescatadas dos bloques de xeo."}
{"id": "46341", "revid": "1308", "url": "https://gl.wikipedia.org/wiki?curid=46341", "title": "Saarema", "text": ""}
{"id": "46342", "revid": "1308", "url": "https://gl.wikipedia.org/wiki?curid=46342", "title": "Saaremaa", "text": ""}
{"id": "46343", "revid": "1822", "url": "https://gl.wikipedia.org/wiki?curid=46343", "title": "Petronio M\u00e1ximo", "text": "Petronio M\u00e1ximo, nado en Roma no ano 397 e finado o 31 de maio de 455, foi un emperador romano, que s\u00f3 gobernou por dous meses.\nTraxectoria.\nNace nunha familia con antecedentes senatoriais, sa desde moi curta idade, Petronius Maximus adicouse \u00e1 pol\u00edtica. No 411, con catorce anos \u00e9 nomeado \"praetor\", un cargo cerimonial, pero que lle abr\u00eda as portas para ser nomeado no 415, \"tribunus et notarius\", que era a antesala dos cargos imperiais. E as\u00ed foi, xa que entre os anos 416 ao 419 foi nomeado \"Comes Sacrarum Largitionum\", o xefe do tesouro imperial. Entre os anos 419 e 439 foi Prefecto da cidade de Roma por d\u00faas veces e \"Praefectus Pretorio Italiae\". Xa no 433, sendo Prefecto, acada a dignidade consular e volve a ser elixido como c\u00f3nsul no 443. No 445 nom\u00e9ano \"Patricius\", e xunto cos seus dous consulados, chega a ser o senador de m\u00e1is alto nivel de Roma.\nNo 454 viuse envolto na conspiraci\u00f3n que remata coa vida do xeneral Flavio Aecio, o \u00fanico que lle fac\u00eda sombra no status imperial. En conivencia con Heraclio, un eunuco ao servizo de Valentiniano III, consegue que o emperador, axudado por Heraclio, mate coas s\u00faas propias mans a Aecio, deixando a Roma sen o mellor dos seus xenerais e vencedor de Atila.\nPero Valentiniano III comete un erro, xa que viola a muller de Petronio M\u00e1ximo, e despois de lle negar maiores dignidades pola grande oposici\u00f3n de Heraclio, conspira de novo contra o emperador, e consegue que, xunto con outros adversarios seus, os galos Optila e Transtila o maten mentres v\u00eda unha carreira de carros.\nAo quedar baleiro o trono imperial, os que optan a ser nomeados \"augustus\" florecen, pero Petronio M\u00e1ximo cons\u00e9gueo, tomando coas s\u00faas forzas o pazo imperial e obrigando \u00e1 vi\u00fava de Valentiano III, Eudoxia, a casar con el.\nPetronio M\u00e1ximo nomea rapidamente a Avito como comandante e env\u00edao a Toulusse en busca da axuda dos visigodos. Pero, segundo os escritos de Xo\u00e1n de Ant\u00edoquia, Eudoxia xa pedira axuda aos v\u00e1ndalos de Xenserico, que ti\u00f1an estabelecido o seu reino en \u00c1frica. Este, que s\u00f3 esperaba un pretexto para atacar Roma, cruza o Mediterr\u00e1neo e desembarca en Ostia, preto de Roma. Ao se saber a nova en Roma, estalan as desordes, que acaban coa vida de Petronio M\u00e1ximo e a do seu fillo Paladio, que son despezados e tirados ao r\u00edo T\u00edber. Tres d\u00edas despois, Xenserico entra en Roma e saquea a cidade, capturando moitos escravos. Entre os ref\u00e9ns que leva para \u00c1frica, est\u00e1n a emperatriz Eudoxia, e a s\u00faa filla Eudocia, xunto con Placidia, esposa do patricio Olibrio, que se atopaba naquel intre en Constantinopla, e irm\u00e1n de Eudoxia. M\u00e1is tarde, Xenserico casa a Eudocia, filla da emperatriz co seu fillo Hunerico."}
{"id": "46344", "revid": "23204", "url": "https://gl.wikipedia.org/wiki?curid=46344", "title": "Gandalf", "text": "No \"legendarium\" de J. R. R. Tolkien, Gandalf ou Ol\u00f3rin \u00e9 un importante personaxe d\u00b4\"O Hobbit\" e d\u00b4\"O Se\u00f1or dos Aneis\", onde aparece como un mago arquet\u00edpico, desenvolvendo un papel clave na Guerra do Anel. \u00c9 o segundo dos Istari \u2014 despois o primeiro trala ca\u00edda de Saruman, e o l\u00edder da Irmandade do Anel e do Ex\u00e9rcito do Oeste.\nGandalf est\u00e1 considerado xunto a Merl\u00edn como o prototipo do mago da cultura occidental. O seu aspecto externo \u00e9 o dun anci\u00e1n de barba longa e branca, vestido cunha gran capa gris, un chapeu puntiagudo e un gran bast\u00f3n.\n\"\u00a1Gandalf! Se oirades s\u00f3 un cuarteir\u00f3n do que eu o\u00edn del, e eu s\u00f3 o\u00edn unha pequena parte do que se pode o\u00edr, estariades preparados para calquera caste de conto meritorio\". - O Hobbit I Unha reuni\u00f3n inesperada\nPersonaxe.\nGandalf era o m\u00e1is sabio dos Maiar. En Aman o seu nome era Ol\u00f3rin, e estaba \u00f3 servizo de Manw\u00eb e Varda. Tam\u00e9n frecuentaba as estancias de Nienna e dela aprendeu a piedade e a paciencia. Foi escollido para formar parte do grupo de Maiar enviados de inc\u00f3gnito \u00e1 Terra Media (co\u00f1ecidos como Istari, \"os Magos\") para axudar na causa contra Sauron a mediados da Terceira Idade, cando o seu poder maligno estaba acrecent\u00e1ndose novamente. Era o m\u00e1is sabio da orde dos Istari, rivalizando con Saruman, orixinalmente o l\u00edder da Orde. As\u00ed, Gandalf chegou ata a Terra Media na Terceira Idade do mundo para axudar \u00f3s pobos que se opu\u00f1an \u00f3 poder de Sauron. C\u00edrdan viuno chegar \u00f3s Portos Grises e soubo que, a pesar de parecer o menos importante, era o que posu\u00eda maior altura espiritual, e confioulle Narya, o Anel do Lume, para que o axudara na causa contra Sauron, reanimando os coraz\u00f3ns dos pobos da Terra Media, e infund\u00edndolles valor.\nCando a sombra crece no Bosque Escuro, participa no Consello Branco, encabezado por Saruman, para loitar contra o Nigromante, que resultou ser o propio Sauron. Isto desc\u00f3breo o propio Gandalf \u00f3 entrar en segredo en Dol Guldur con gran perigo. Galadriel desexaba que fora Gandalf a cabeza do Consello, pero Saruman op\u00faxose. Tras varias reuni\u00f3ns, os Sabios finalmente uniron as s\u00faas forzas e expulsaron a Sauron do Bosque Escuro, quen, finxindo fuxir, estableceuse en Mordor.\nNa historia contada n'\"\"O Hobbit\", Gandalf organiza e acompa\u00f1a \u00e1 expedici\u00f3n aventureira de Bilbo Bulseiro e os trece ananos en Erebor, a Monta\u00f1a Solitaria, para recuperar os tesouros arrebatados polo drag\u00f3n Smaug. Nesta aventura Gandalf atopa a espada \u00e9lfica Glamdring, sendo esta a folla que brandiu o Rei de Gondolin, Turgon, e Bilbo atopa o Anel \u00danico\nN'\"O Se\u00f1or dos Aneis\"\", Gandalf desempe\u00f1a un papel fundamental na novela, dirixindo gran parte das acci\u00f3ns dos protagonistas. Tras descubrir que o anel de Bilbo \u00e9 o Anel \u00danico, \u00farxelle que llo entregue \u00f3 seu sobri\u00f1o, Frodo Bulseiro e urxe a este a emprender cami\u00f1o cara a Valfendido para p\u00f3r o Anel a salvo. \u00c9 al\u00ed onde ten lugar o Consello de Elrond, no que se determina, en gran medida grazas a Gandalf, que o Anel debe ser destru\u00eddo no Monte do Destino. As\u00ed, f\u00f3rmase a Irmandade do Anel. Gandalf conv\u00e9rtese no gu\u00eda da Irmandade. \u00d3 rematar o primeiro dos tres libros Gandalf o Gris enfr\u00f3ntase a un Balrog nas minas de Moria, permitindo \u00e1 compa\u00f1\u00eda escapar e proseguir o seu cami\u00f1o. Gandalf mata \u00f3 Balrog nesa batalla, pero o seu corpo queda sen vida no cumio do Zirak-Zigil, e o seu esp\u00edrito viaxa m\u00e1is al\u00e1 do mundo. Talvez compareceu ante os Valar ou ante o propio Eru . O feito \u00e9 que \u00e9 enviado de volta \u00e1 Terra Media como \"Gandalf o Branco\" para continuar a s\u00faa loita contra Sauron, agora con poderes e co\u00f1ecementos m\u00e1is elevados. O cambio de cor \u00e9 significativo, pois o seu destino \u00e9 enfrontarse e substitu\u00edr a Saruman o Branco trala alianza deste con Sauron. En certo sentido Gandalf o Branco \u00e9 Saruman, ou \u00f3 menos, Saruman como este deb\u00eda ser.\nTras encontrarse de novo cos seus compa\u00f1eiros no Bosque de Fangorn, viaxa a Rohan, onde anima \u00f3 rei Th\u00e9oden, sac\u00e1ndoo da s\u00faa prostraci\u00f3n e precoz senectude, e inst\u00e1ndoo a tomar as armas e o liderado do seu pobo. Logo vai en busca de \u00c9omer (sobri\u00f1o do rei Th\u00e9oden e Terceiro mariscal de Rohan) para as\u00ed formar parte xunto co seu ex\u00e9rcito da batalla do Abismo de Helmo contra as forzas de Saruman, e posteriormente, en Isengarda, amoesta a Saruman e inf\u00f3rmao que xa non \u00e9 l\u00edder da Orde nin do Consello, rompendo o seu bast\u00f3n. En Isengarda recolle o palant\u00edr arrebolado por Gr\u00edma Lingua de Verme, e posteriormente sorprende a Pipin na s\u00faa perigosa e imprudente visi\u00f3n a trav\u00e9s da Pedra.\nDespois marcha a Gondor con Pipin, para informar \u00f3 Mordomo Denethor da morte de Boromir e advertilo do perigo que sup\u00f3n Sauron e da guerra que se aveci\u00f1a. Participa tam\u00e9n na defensa da cidade de Minas Tirith, onde se enfronta \u00f3 Rei Bruxo dos Nazg\u00fbl. Salva a Faramir da pira de lapas na que Denethor, na s\u00faa loucura, \u00eda inmolar \u00f3 seu fillo. Loita na batalla final ante a Porta Negra de Mordor, e an\u00fancialles \u00f3s Homes do Oeste a vitoria e a ca\u00edda de Barad-d\u00fbr. Disp\u00f3n que 3 Aguias (Gwaihir, Landroval e Meneldor) vaian \u00f3 rescate de Frodo e Sam, perdidos na tempestade de Mordor. Finalmente, coroa solemnemente a Aragorn como Rei do Oeste \u00e1s portas de Minas Tirith.\nTrala Guerra do Anel, cabalgou cos demais Portadores dos Aneis a Mithlond e al\u00ed, a bordo dun barco \u00e9lfico, regresou con eles \u00f3 Reino Abeizoado.\nNomes.\nGandalf pos\u00fae moitos nomes \u00f3 longo da lectura da Terra Media e diferentes para cada raza. \nO alcume Gandalf \u00e9 moi usado durante toda a obra do Se\u00f1or dos Aneis.\nAlegor\u00edas.\nTolkien deu o nome de Gandalf \u00f3 seu personaxe a partir do \"Cat\u00e1logo de Ananos\" do poema V\u00f6lusp\u00e1, o principal poema da mitolox\u00eda n\u00f3rdica. O nome poder\u00eda significar \"elfo do bast\u00f3n\" ou \"elfo errante\". Moitos dos atributos de Gandalf parecen derivarse do deus n\u00f3rdico Od\u00edn na s\u00faa encarnaci\u00f3n como \"Viaxeiro\", un home vello, cun s\u00f3 ollo, unha longa barba, un sombreiro ancho e un prominente bast\u00f3n de cami\u00f1ante.\nNo principio das s\u00faas viaxes moitos pensaron que se trataba dun Elfo dada a maxia que utilizaba e cham\u00e1rono Elfo do Bast\u00f3n (Gandalf). Se ben axi\u00f1a quedou claro que non se trataba dun elfo, pois envellec\u00eda cando os elfos non, o nome perdurou e se estendeu entre aqueles que non co\u00f1ec\u00edan o seu significado orixinal. Tam\u00e9n quedou claro que non se trataba dun home, pois non morr\u00eda.\nOrixe do personaxe.\nO profesor Tolkien bebeu de diversas fontes para compor o seu famoso personaxe. A m\u00e1is obvia \u00e9 o Merl\u00edn das lendas art\u00faricas, que non s\u00f3 inspirou a Gandalf, sen\u00f3n a case t\u00f3dolos magos da literatura \u00e9pica e fant\u00e1stica de ambiente n\u00f3rdico ou europeo que se escribiu desde ent\u00f3n. Non obstante, o seu primeiro 'contacto' co personaxe t\u00edvoo en 1911 cando nunha viaxe \u00f3s Alpes viu unha postal do Xudeu Errante, figura moi popular na mitolox\u00eda alpina, que representaba a un anci\u00e1n con longa barba, bast\u00f3n e vagando eternamente pola terra. Como xa se comentou, moitas das caracter\u00edsticas de Gandalf parecen inspirarse no deus n\u00f3rdico Od\u00edn, por\u00e9n a m\u00e1is clara \u00e9 a influencia do personaxe do bardo Vainamoinen, unha das figuras centrais do Kalevala, a epopea nacional finlandesa. Para 1914 Tolkien xa o convertera nun dos seus libros favoritos, e durante os seus anos en Oxford aprendera o suficiente fin\u00e9s como para lelo na versi\u00f3n orixinal e quedar marabillado pola exuberancia dos poemas e a riqu\u00edsima variedade argumental. A s\u00faa influencia foi tal que o profesor inspirouse en parte no aspecto est\u00e9tico da lingua finesa para inventar o seu Quenya ou Alto \u00c9lfico. Vainamoinen Runoya, o 'cantador de runas' \u00e9 un anci\u00e1n feiticeiro, sabio e poderoso, con t\u00f3dalas caracter\u00edsticas f\u00edsicas de Gandalf. Como el, enfr\u00f3ntase \u00f3 seu rival, o mago mozo Joukahainen, e a\u00ednda que o vence na maxia dos cantos, finalmente \u00e9 derrotado. Guindado \u00f3 mar, vaga durante d\u00edas ata que \u00e9 rescatado por unha grande aguia. Ambos os magos enfr\u00f3ntanse a trav\u00e9s de cantos xa que gran parte do seu poder reside nas s\u00faas voces, idea desenvolvida por Tolkien, que atrib\u00fae \u00e1 palabra e \u00e1 voz o poder m\u00e1is eficaz dos seus Istari, cualidade da que est\u00e1 especialmente dotado Saruman. Finalmente, o que Vainamoinen te\u00f1a suxeitos os seus poderes a limitaci\u00f3ns case humanas ach\u00e9gao moito m\u00e1is a Mithrandir que calquera outra influencia.\nCaracterizaci\u00f3n no cine.\nA primeira aparici\u00f3n de Gandalf na pantalla grande produciuse en 1977 na versi\u00f3n animada d'O Hobbit, dirixida por Arthur Rankin Jr e Jules Bass. Dando voz \u00f3 personaxe de Gandalf estaba o norteamericano John Huston, un dos m\u00e1is grandes nomes da historia da s\u00e9tima arte, autor de obras mestras como \"The Maltese Falcon\", \"Cayo Largo\", \"A xungla de asfalto\", \"A ra\u00ed\u00f1a de \u00c1frica\", \"Adeus \u00e1s armas\" ou \"A noite da iguana\" entre outras moitas.\nNa primeira adaptaci\u00f3n d'O Se\u00f1or dos Aneis realizada por Ralph Baskhi en 1978, a voz do personaxe p\u00fa\u00f1aa o actor gal\u00e9s William Squire (1916-1989), actor moi co\u00f1ecido en Gran Breta\u00f1a polas s\u00faas incontables aparici\u00f3ns en televisi\u00f3n desde os anos 50.\nPosteriormente, en 1980, na primeira versi\u00f3n d'O Regreso do Rei, de novo unha animaci\u00f3n do d\u00fao Rankin/Bass, John Huston repetiu dobrando \u00f3 mago Gandalf.\nNa pel\u00edcula baseada no libro O Se\u00f1or dos Aneis de Peter Jackson, o personaxe de Gandalf \u00e9 interpretado polo actor ingl\u00e9s Sir Ian McKellen. Ian McKellen \u00e9 tam\u00e9n co\u00f1ecido mundialmente polo seu papel de Magneto na trilox\u00eda \"X-Men\", baseada nos c\u00f3mics de Marvel do mesmo nome. Ademais, ten unha longa e afamada carreira como actor teatral tanto en Londres como en Nova York."}
{"id": "46345", "revid": "98629", "url": "https://gl.wikipedia.org/wiki?curid=46345", "title": "Caproni Ca.310", "text": "O Caproni-Bergamaschi Ca.310 Libeccio (vento do suroeste) foi un bombardeiro lixeiro e avi\u00f3n de reco\u00f1ecemento italiano da segunda guerra mundial. Produciuse paralelamente ao Ca.309, co que compart\u00eda c\u00e9lula, pero ti\u00f1a mellores motores e tren de aterraxe retr\u00e1ctil que melloraban as s\u00faas prestaci\u00f3ns. Voou por primeira vez en febreiro de 1937 e fabric\u00e1ronse uns 1.600 exemplares.\nEstreouse en combate na guerra civil espa\u00f1ola, e tomou parte nas primairas faces da segunda guerra mundial en Libia. Alg\u00fans foron usados en grupos de ataque como substituci\u00f3n temporal do insatisfactorio Breda Ba.65. O derradeiro Ca.310 foi retirado fa Forza A\u00e9rea Italiana en 1948.\nDese\u00f1o.\nO Ca.310 dese\u00f1ouse como un avi\u00f3n de reco\u00f1ecemento/bombardeiro monoplano bimotor de \u00e1 baixa, sendo esencialmente unha versi\u00f3n do semi-militar Ca.309 con tren de aterraxe e mellores motores. A fuselaxe era de tubos de aceiros soldados cubertos por paneis de aliaxe lixeira e tea, mentres que a zona de cola era de madeira con recubrimento de contrachapado nas zonas fixas e tea nas superficies de control. Sobre a fuselaxe hab\u00eda unha torreta dorsal operada manualmente armada cunha metralladora de calibre 7,7\u00a0mm Breda-SAFAT."}
{"id": "46346", "revid": "23204", "url": "https://gl.wikipedia.org/wiki?curid=46346", "title": "Fiat RS.14", "text": "O Fiat RS.14 foi un hidroavi\u00f3n de bombardeo e reco\u00f1ecemento estrat\u00e9xico italiano usado na segunda guerra mundial. Voou por primeira vez en maio de 1939 e constru\u00edronse 184 exemplares, alg\u00fans deles empregados en misi\u00f3n de busca e rescate. Tivo un derivado baseado en terra chamado AS.14."}
{"id": "46347", "revid": "23204", "url": "https://gl.wikipedia.org/wiki?curid=46347", "title": "Piaggio P.108", "text": "O Piaggio P.108 foi un bombardeiro pesado italiano da segunda guerra mundial. Realizou o seu primeiro voo en novembro de 1939 baseado no P.50-II. Foi o \u00fanico bombardeiro catrimotor italiano da guerra. Dese\u00f1\u00e1ronse catro versi\u00f3ns do avi\u00f3n, pero s\u00f3 o P.108B bombardeiro foi producido en cantidades significativas antes do armisticio. As outras variantes incl\u00faen o P.108A anti-buque, equipado cun can\u00f3n de 102\u00a0mm, o P.108C, un modelo de pasaxe con m\u00e1is envergadura e unha fuselaxe remodelada con capacidade para 32 pasaxeiros, e o P.108T de transporte militar."}
{"id": "46348", "revid": "23204", "url": "https://gl.wikipedia.org/wiki?curid=46348", "title": "Savoia-Marchetti S.M.82", "text": "O Savoia-Marchetti S.M.82 Marsupiale foi un bombardeiro medio e transporte italiano da segunda guerra mundial. Dese\u00f1ouse a partir do S.M.35 d\u00e1ndolle unha fuselaxe m\u00e1is ampla, e voou por primeira vez en 1938. Constru\u00edronse uns 875 dos cales s\u00f3 12 estaban en servizo en xu\u00f1o de 1940, cando Italia entrou na guerra. Non foi un bo bombardeiro debido \u00e1s s\u00faas pobres prestaci\u00f3ns, polo que fixo sobre todo tarefas de transporte.\nDespois da guerra ao redor de 30 SM.82 continuaron en servizo coa \"Aeronautica Militare Italliana\", e alg\u00fans deles estiveron voando ata principios dos anos 60."}
{"id": "46350", "revid": "98629", "url": "https://gl.wikipedia.org/wiki?curid=46350", "title": "\u00c1lvaro de Menda\u00f1a", "text": "\u00c1lvaro de Menda\u00f1a y Neira, nado en Congosto (no Bierzo) contra 1542 e finado nas illas Santa Cruz o 8 de outubro de 1595, foi un explorador espa\u00f1ol do oc\u00e9ano Pac\u00edfico.\nTraxectoria.\nOrixes e primeira viaxe.\nDe familia fidalga, era fillo de Fern\u00e1n Rodr\u00edguez de Menda\u00f1a e Isabel de Neira, tam\u00e9n bercianos. En 1563 embarcou para o Per\u00fa, co nome de \u00c1lvaro Rodr\u00edguez de Menda\u00f1a, no s\u00e9quito de quen \u00eda ser o presidente da Real Audiencia de Lima, Lope Garc\u00eda de Castro, t\u00edo seu, xunto con outros berci\u00e1ns.\nOs espa\u00f1ois co\u00f1eceron polos incas a lenda de que ao oeste se atopaban unhas illas cheas de ouro. Inmediatamente compar\u00e1ronse estas illas coa Terra de Ofir onde se atopaban as minas de ouro do rei Salom\u00f3n. Como o cargo de vicerrei do Per\u00fa estaba vacante, o presidente da Audiencia e vicerrei en funci\u00f3ns, Lope Garc\u00eda de Castro, encargoulle a direcci\u00f3n dunha expedici\u00f3n ao seu sobri\u00f1o contra as aspiraci\u00f3ns do navegante pontevedr\u00e9s Pedro Sarmiento de Gamboa (1532-1592), que reivindicara o liderado da viaxe.\nO 19 de novembro de 1567 partiu Menda\u00f1a do porto do Callao (Per\u00fa), ao mando dunha expedici\u00f3n, na que tam\u00e9n figuraba Sarmiento de Gamboa. As naves da expedici\u00f3n eran \u00abLos Reyes\u00bb e \u00abTodos los Santos\u00bb, de 300 e 200 toneladas respectivamente. Os capit\u00e1ns eran Pedro Sarmiento de Gamboa e Pedro de Ortega, e o piloto maior Hern\u00e1n Gallego. A tripulaci\u00f3n comp\u00fa\u00f1ase duns 150 homes, inclu\u00eddos mari\u00f1eiros, soldados, catro frades franciscanos e unha vintena de escravos. O obxectivo da expedici\u00f3n era buscar a suposta Terra Austral, explorar os seus recursos e estudar as posibilidades de colonizaci\u00f3n.\nLogo de pasar por diante da illa de Jes\u00fas (hoxe Nui), no arquip\u00e9lago de Tuvalu, o 15 de xaneiro de 1568, e de bordear os baixos da Candeloria o 1 de febreiro (hoxe chamado atol de Ontong Java, chegou sen escalas \u00e1 illa de Santa Isabel, que nunca antes fora aportada por occidentais, o 7 de febreiro. Durante seis meses exploraron o arquip\u00e9lago, que denominaron illas Salom\u00f3n, e permaneceron alg\u00fan tempo na illa de Santa Isabel, Guadalcanal e San Crist\u00f3bal (actual Makira), ademais de visitar unha vintena de illas menores: a illa de Ramos (Malaita), San Jorge (ao sur de Isabel), as illas Florecida, Galera, Buenavista, San Dimas, e Guadalupe (grupo de illas Florida), Sesarga (actual illa de Savo), illas San Nicol\u00e1s, San Jer\u00f3nimo e Arrecifes (grupo Nova Xeorxia), San Marcos (Choiseul), Treguada (Ulawa), Tres Mar\u00edas (Olu Malua), San Juan (Uki Nin Masi), San Urbano (Rennell), Santa Catalina, Santa Ana. Para todo este conxunto de illas Menda\u00f1a posteriormente obter\u00eda da coroa espa\u00f1ola o nomeamento de adiantado e gobernador. A\u00ednda que non atoparon ouro, o nome de illas Salom\u00f3n xa fixera fortuna. A viaxe de volta (1568) fix\u00e9rona seguindo a rota que empregaba o gale\u00f3n de Manila ata Acapulco, pero aportaron, tam\u00e9n por primeira vez para occidentais, na que chamaron illa de San Francisco (actual illa Wake). A expedici\u00f3n volveu, con fortes discrepancias entre Menda\u00f1a e Sarmiento, o 22 de xullo de 1569 ao porto do Callao.\nSegunda viaxe.\nCasou en Lima en 1585 ou 1586 coa probablemente galega Isabel Barreto, quen viv\u00eda no Per\u00fa. Durante vinte e cinco anos Menda\u00f1a intentou facer unha segunda viaxe para colonizar as illas Salom\u00f3n. A\u00ednda que ti\u00f1a a aprobaci\u00f3n do rei Filipe II, atopara o rexeitamento das autoridades coloniais, descontentas cos resultados da primeira viaxe, e opostos ao seu t\u00edo, xa falecido. Foi o novo vicerrei, Garc\u00eda Hurtado de Mendoza, marqu\u00e9s de Ca\u00f1ete, quen patrocinou a nova expedici\u00f3n grazas \u00e1 influencia da muller de Menda\u00f1a, que precisamente chegara ao Per\u00fa no s\u00e9quito do novo vicerrei.\nCanda Isabel de Barreto, organizou unha expedici\u00f3n privada (ela sufragou as d\u00faas naves principais), con intenci\u00f3n de tomar posesi\u00f3n das Salom\u00f3n. O obxectivo era establecer unha colonia nas illas Salom\u00f3n impedindo que os piratas ingleses atopasen un refuxio no Pac\u00edfico desde onde puidesen atacar as Filipinas ou a costa americana.\nEmbarc\u00e1ronse 368 persoas entre homes e mulleres libres e escravos dispostos a fundar unha colonia. Tam\u00e9n \u00edan na expedici\u00f3n tres irm\u00e1ns de Isabel de Barreto, e o piloto maior era o portugu\u00e9s Pedro Fernandes de Queir\u00f3s. Os catro barcos eran: \nA expedici\u00f3n partiu do porto do Callao e, logo de facer escala no porto tam\u00e9n peruano de Paita, atopou as illas Marquesas e bautiz\u00e1ronas as\u00ed en honra do vicerrei, o marqu\u00e9s de Ca\u00f1ete. Durante dez d\u00edas exploraron as illas do sur do arquip\u00e9lago. De novo de cami\u00f1o cara ao oeste pasaron por diante dunha das illas Cook e dunha das Tuvalu ata que chegaron \u00e1s illas Santa Cruz, arquip\u00e9lago do sur das illas Salom\u00f3n. Ao pasar xunto ao Tinakula, un volc\u00e1n que se atopaba en actividade na illa de Nend\u00f6, perderon a Santa Isabel, a nave almiranta, nunha treboada.\nFundaron unha colonia na illa de Santa Cruz onde \u00c1lvaro de Menda\u00f1a enferma de malaria e perde o control da situaci\u00f3n. Os soldados cometen crimes e excesos cos ind\u00edxenas e prod\u00facese un intento de rebeli\u00f3n. O 18 de outubro de 1595 morre Menda\u00f1a e faise cargo da expedici\u00f3n Isabel de Barreto. Despois de varios meses s\u00f3 chegar\u00eda ao porto de Manila a San Ger\u00f3nimo, guiada por Pedro Fernandes de Queir\u00f3s e con Isabel de Barreto como capit\u00e1."}
{"id": "46351", "revid": "25871", "url": "https://gl.wikipedia.org/wiki?curid=46351", "title": "Condado de Ludzas", "text": "O condado de Ludzas \u00e9 un dos condados nos que se atopa dividida Letonia."}
{"id": "46352", "revid": "1308", "url": "https://gl.wikipedia.org/wiki?curid=46352", "title": "Condado de Ludza", "text": ""}
{"id": "46353", "revid": "15490", "url": "https://gl.wikipedia.org/wiki?curid=46353", "title": "Condado de Madonas", "text": "O condado de Madonas (en let\u00f3n: \"Madonas rajons\") \u00e9 un dos condados, unidade adminstrativa, nos que se atopa dividida Letonia. Est\u00e1 formado polos concellos de Cesvaine, Lub\u0101na e Madona."}
{"id": "46354", "revid": "1308", "url": "https://gl.wikipedia.org/wiki?curid=46354", "title": "Condado de Madona", "text": ""}
{"id": "46355", "revid": "89787", "url": "https://gl.wikipedia.org/wiki?curid=46355", "title": "Condado de Ogres", "text": "O condado de Ogres \u00e9 un dos condados nos que se atopa dividida Letonia."}
{"id": "46357", "revid": "1308", "url": "https://gl.wikipedia.org/wiki?curid=46357", "title": "Condado de Ogre", "text": ""}
{"id": "46359", "revid": "1308", "url": "https://gl.wikipedia.org/wiki?curid=46359", "title": "Viquingos", "text": ""}
{"id": "46360", "revid": "98629", "url": "https://gl.wikipedia.org/wiki?curid=46360", "title": "Caproni Ca.309", "text": "O Caproni-Bergamaschi Ca.309 Ghibli (vento do deserto) foi un bombardeiro lixeiro italiano da segunda guerra mundial. Desenvolveuse a partir do transporte lixeiro Ca.308 \"Borea\" (vento do norte). Antes da guerra estivo destinado a tarefas de polic\u00eda no norte de \u00c1frica. Cando foron quedando obsoletos foron usados como transportes lixeiros e avi\u00f3ns de comunicaci\u00f3ns.\nFabricouse paralelamente ao Caproni Ca.310, co que compart\u00eda a c\u00e9lula, pero este \u00faltimo ti\u00f1a mellores motores e tren de aterraxe retr\u00e1ctil, co cal as s\u00faas prestaci\u00f3ns eran superiores."}
{"id": "46362", "revid": "23204", "url": "https://gl.wikipedia.org/wiki?curid=46362", "title": "CANT Z.506", "text": "O C.R.D.A. CANT Z.506 Airone (garza real) foi un hidroavi\u00f3n trimotor italiano producido por CANT a partir de 1935. Serviu como avi\u00f3n de transporte e de correos para a aeroli\u00f1a Ala Littoria. Estableceu 10 r\u00e9cords mundiais en 1936 e outros 10 en 1937. Durante a segunda guerra mundial foi usado como bombardeiro, avi\u00f3n de reco\u00f1ecemento e avi\u00f3n de rescate no mar polas \"Regia Aeronautica\" e \"Regia Marina\" italianas, a Aeron\u00e1utica Cobelixerante do Sur, a Aeron\u00e1utica Nacional Republicana e a \"Luftwaffe\". A s\u00faa produci\u00f3n iniciouse en 1935 e contru\u00edronse 356 exemplares, 314 Z.506B e 40 Z.506C. A versi\u00f3n militar revelou ser un dos mellores hidroavi\u00f3ns constru\u00eddos. A pesar da s\u00faa estrutura de madeira era capaz de operar en mares moi axitados. Varios Z.506S de rescate no mar permaneceron en servizo ata o ano 1959."}
{"id": "46363", "revid": "75439", "url": "https://gl.wikipedia.org/wiki?curid=46363", "title": "CANT Z.1007", "text": "O C.R.D.A. CANT Z.1007 Alcione (Picapeixe) foi un bombardeiro medio italiano da segunda guerra mundial. Foi un dos mellores bombardeiros medios italianos da guerra. Voou por primeira vez en marzo de 1937 e despois de producirse 34 exemplares ser\u00eda revisado. O Z.1007bis era m\u00e1is longo, ti\u00f1a motores radiais e armamento revisado. produc\u00edronse 560 exemplares."}
{"id": "46364", "revid": "98629", "url": "https://gl.wikipedia.org/wiki?curid=46364", "title": "Fiat BR.20", "text": "O Fiat BR.20 Cicogna (cego\u00f1a) foi un bombardeiro bimotor medio italiano da segunda guerra mundial fabricado por Fiat. Voou por primeira vez en febreiro de 1936 e ti\u00f1a unhas prestaci\u00f3ns mediocres. Constru\u00edronse uns 600 exemplares, dos cales 85 foron para Xap\u00f3n. Cando entrou en servizo en 1936 foi o primeiro bombardeiro totalmente met\u00e1lico italiano, e foi considerado un dos bombardeiros medios m\u00e1is modernos do mundo."}
{"id": "46365", "revid": "98629", "url": "https://gl.wikipedia.org/wiki?curid=46365", "title": "Avito", "text": "Marcus Maecilius Flavius Eparchius Avitus nace en Auvernia, na Galia no ano 395, no seo dunha familia senatorial (seu pai fora c\u00f3nsul no ano 421). Tivo tres irm\u00e1ns e os tres ocuparon cargos importantes na Galia entre os romanos. De boa educaci\u00f3n, tam\u00e9n foi estudoso das leis romanas. Foi emperador romano entre os anos 455 e 456.\nTraxectoria.\nDende moi novo toma parte na administraci\u00f3n e ten unha carreira civil e militar moi axeitada, xa que axi\u00f1a chega a ser embaixador do emperador Constancio na corte visigoda de Tolosa, e no senso militar tomou parte en varias misi\u00f3ns baixo o mando de Aecio, acadando no ano 439 o rango de \"Praetorian Prefectus\" na Galia.\nPoucas veces ocorrera que nunha mesma persoa se xuntasen os dous cargos m\u00e1is importantes. Tal foi as\u00ed, que lle permitiu negociar cos visigodos as s\u00faas contribuci\u00f3ns na loita contra os hunos, e no curto espazo de tempo que estivo Petronio M\u00e1ximo como emperador, negociou o status como federados dos visigodos.\nEn canto a morte de emperador M\u00e1ximo chega a Tolosa, e tralo posterior saqueo de Roma por parte de v\u00e1ndalos, Teodorico, rei dos visigodos, urxe a Avito para que tome a p\u00farpura e se converta en emperador. No 455 cel\u00e9brase a cerimonia en Tolosa, e despois se desprazan a Arles, onde o Consello das Sete Provincias acepta o nomeamento e volta a se celebrar a s\u00faa cerimonia de confirmaci\u00f3n. Era o 9 ou 10 de xullo do 455.\nAvito atop\u00e1base agora cunha serie de problemas para ser aceptado. O primeiro deles era o reco\u00f1ecemento e aceptaci\u00f3n por parte de Marciano, o lex\u00edtimo emperador de Oriente. Por parte dos senadores romanos, non estaban dispostos a reco\u00f1ecer un emperador \"estranxeiro\" e que vi\u00f1a apoiado nos visigodos. Para atraer ao Senado romano contaba na propia Roma co apoio do seu xenro, Sidonio Apolinar, outro arist\u00f3crata das Galias que destacou o papel militar e romano de Avito. Finalmente, os v\u00e1ndalos non eran un problema menor, xa que estaban fortes despois do saqueo de Roma.\nEnv\u00eda embaixadas a Oriente para o seu reco\u00f1ecemento, pero Marciano posp\u00f3n a s\u00faa decisi\u00f3n. Ao respecto dos v\u00e1ndalos, env\u00eda embaixadas a Xenserico, co fin de confirmar o tratado de paz feito no 442 co Imperio, e debido a que estaba f\u00f3ra do tempo de navegaci\u00f3n, Xenserico ac\u00e9ptao nun primeiro momento. As\u00ed mesmo, co rei dos visigodos Teodorico II asina un novo tratado de amizade e submisi\u00f3n, e que evita que os suevos na Hispania sexan un perigo, xa que a\u00ednda que invaden a Tarraconense, son os visigodos os que arranxan o problema, e que rematou en outubro do 456 na batalla do r\u00edo \u00d3rbigo, cando os visigodos vencen definitivamente os suevos. Mentres tanto, Xenserico xa se atopaba en condici\u00f3ns de atacar e env\u00eda 60 barcos a C\u00f3rsega e Sicilia para unha invasi\u00f3n, pero son destru\u00eddos por Ricimer, comandante en xefe das tropas en Italia e aliado do rei visigodo.\nAvito atop\u00e1base en Roma, onde as s\u00faas tropas xa fixeran actos violentos na cidade para cobrar, xa que o tesouro imperial estaba baleiro. Pero as tropas de Maioriano e Ricimer volv\u00edan e at\u00f3panse coa sa\u00edda de Avito de Roma, escapando quizais das revoltas dos cidad\u00e1ns romanos envexados pola actitude da garda persoal do emperador. Neste encontro, ao parecer p\u00eddeselle a s\u00faa abdicaci\u00f3n, pero a s\u00faa negativa c\u00fastalle a s\u00faa vida e m\u00e1is o seu reino. Pero hai outra versi\u00f3n na historia, xa que din que, obrigado por Ricimer, aceptou a s\u00faa abdicaci\u00f3n e foi nomeado bispo de Piazenza. Se facemos caso \u00e1 primeira versi\u00f3n, Avito finou en outubro de 456, mentres a segunda versi\u00f3n pon a s\u00faa morte a finais do 457."}
{"id": "46367", "revid": "1131", "url": "https://gl.wikipedia.org/wiki?curid=46367", "title": "Castrodouro", "text": ""}
{"id": "46368", "revid": "605", "url": "https://gl.wikipedia.org/wiki?curid=46368", "title": "Frouseira", "text": ""}
{"id": "46372", "revid": "89787", "url": "https://gl.wikipedia.org/wiki?curid=46372", "title": "Burato de verme", "text": "En f\u00edsica, un buraco de verme, tam\u00e9n co\u00f1ecido como unha ponte de Einstein-Rosen, \u00e9 unha hipot\u00e9tica caracter\u00edstica topol\u00f3xica do espazo-tempo, descrita polas ecuaci\u00f3ns da relatividade xeral, a cal \u00e9 esencialmente un \"atallo\" a trav\u00e9s do espazo e o tempo. Un buraco de verme ten polo menos dous extremos, conectados a unha \u00fanica \"gorxa\", podendo a materia \"viaxar\" dun extremo a outro pasando a trav\u00e9s desta.\nNeste sentido \u00e9 unha actualizaci\u00f3n da decimon\u00f3nica teor\u00eda dunha cuarta dimensi\u00f3n espacial que supo\u00f1\u00eda -por exemplo- dado un corpo toroidal no que se pod\u00edan atopar as tres dimensi\u00f3ns espaciais comunmente perceptibles, unha cuarta dimensi\u00f3n espacial que reducir\u00eda as distancias... e as\u00ed os tempos de viaxe. Unha forma mais sinxela e esquem\u00e1tica de simular un burato de verme \u00e9 considerar unha estrutura formada por dous funiles tridimensionais unidos pola zona mais estreita mentres as bocas dos funiles est\u00e1n unidas a unha superficie bidimensional curvada (que fai as veces do espazo tridimensional ordinario).\nNo presente a Teor\u00eda de cordas admite a existencia de m\u00e1is de tres dimensi\u00f3ns espaciais, pero as outras dimensi\u00f3ns espaciais estar\u00edan compactadas a escalas subat\u00f3micas (segundo o modelo topol\u00f3xico de Kaluza-Klein), polo que parece moi dif\u00edcil (dir\u00edase \"imposible\") aproveitar tales dimensi\u00f3ns espaciais \"extra\" para viaxes no espazo e no tempo.\nCando unha estrela superxigante vermella explota, bota materia ao exterior, de xeito que remata sendo dun tama\u00f1o inferior convertese nunha estrela de neutr\u00f3ns de superar a masa da estrela o l\u00edmite de Chandrasekhar. Mais tam\u00e9n pode ocorrer que se comprima tanto que colapse a\u00ednda m\u00e1is e desapareza deixando un burato negro no lugar onde se atopaba, ao superar a masa da estrela o l\u00edmite de Tolman\u2013Oppenheimer\u2013Volkoff\u00a0 . Este burato ter\u00eda unha gravidade tan grande que nin sequera a radiaci\u00f3n electromagn\u00e9tica poder\u00eda fuxir do seu interior. Estar\u00eda arrodeado por unha fronteira esf\u00e9rica, chamada horizonte de sucesos. A luz traspasar\u00eda esta fronteira para entrar, mais non poder\u00eda sa\u00edr, polo que o burato visto dende grandes distancias deber\u00eda ser completamente negro (a\u00ednda que Stephen Hawking postulou que certos efectos cu\u00e1nticos xerar\u00edan a chamada radiaci\u00f3n de Hawking). Dentro do burato, os astrof\u00edsicos conxeturan que se forman unha especie de cono sen fondo. En 1994, o telescopio espacial Hubble detectou a presenza dun burato moi denso no centro da galaxia el\u00edptica M87, pois a alta aceleraci\u00f3n de gases nesa rexi\u00f3n indica que debe existir un burato negro supermasivo, cunha masa equivalente a 3500 mill\u00f3ns de soles. Dentro de miles de mill\u00f3ns de anos, este burato poderia absorber \u00e1 galaxia enteira.\nHistoria.\nBurato de Verme de Einstein-Rosen, ou Ponte Einstein-Rosen.\nPouco despois da publicaci\u00f3n da Teor\u00eda da Relatividade Xeral, o f\u00edsico alem\u00e1n Karl Schwarzschild desenvolveu unha serie de soluci\u00f3ns as ecuaci\u00f3ns da TGR que daban lugar a formaci\u00f3n de estrelas colapsadas nun punto (o que hoxe chamamos burato negro de Schwarzschild, e que describe os buratos negros est\u00e1ticos). Como resultado no centro diste tipo de burato negro producese unha singularidade, fac\u00e9ndose infinita a curvatura do espazotempo. Base\u00e1ndose nesta soluci\u00f3n Albert Einstein e Nathan Rosen tentaron explicar esta singularidade coma un portal a un espazo-tempo afastado publicando esta tese nun artigo conxunto no ano 1936, o que conducir\u00e1 ao concepto hipot\u00e9tico de burato de verme.\nNo ano 1959 Mart\u00edn Kruskal demostrou que a soluci\u00f3n de Schwarzschild ten un horizonte liso e polo tanto ningunha singularidade pode permanecer tralo horizonte.\nAs te\u00f3ricas viaxes no espazotempo ter\u00edan lugar sempre que a nave espacial se mantivese viaxando xusto pola beira do buraco de verme dende o seu punto de entrada e cara o seu obxectivo de sa\u00edda- mantendo unha linha xeod\u00e9sica-, sempre que poidese resistir a atracci\u00f3n gravitatoria do burato.\nViaxes no tempo.\nNo ano 1937 o f\u00edsico te\u00f3rico de orixe holand\u00e9s \"Willem Jacob van Stockum\" publicou un artigo na revista \"Proceedings of the Royal Societyt of Edimburg\" titulado \"O campo gravitatorio dunha distribuci\u00f3n de particulas que xiran arredor dun eixe de simetr\u00eda\", no citado artigo Stockum daba unha das primeiras soluci\u00f3ns exactas da ecuaci\u00f3n de campo gravitatorio para o caso dun grupo de part\u00edculas rotando en torno a un eixe com\u00fan de simetr\u00eda, un cilindro de materia rotando que tecnicamente se co\u00f1ece en ingl\u00e9s como\u00a0 \"\"van Stockum dust\",\" descubrindo que era posible crear un bucle temporal pechado , o que permitir\u00eda a un observador viaxando arredor do cilindro rotatorio viaxar ao pasado.\nNa d\u00e9cada de 1940 Kurt G\u00f6del elaborou un conxunto de soluci\u00f3ns as ecuaci\u00f3ns de campo de Einstein que permitian a existencia de bucles temporais, que foron publicadas en varios artigos, un deles titulado \"Un exemplo dun novo tipo de soluci\u00f3ns cosmol\u00f3xicas das ecuaci\u00f3ns einstenianas do campo gravitatorio\", e outro titulado \"Universos rotatorios na Teor\u00eda Xeral da Relatividade\", nestes artigos estableceusa a posibilidade da existencia de bucles temporais pechados que permitirian viaxar ao pasado.\nEn 1974 o f\u00edsico te\u00f3rico \"Frank J. Tipler\" calculou que un cilindro superdenso xirando sobre o seu eixo a metade da velocidade da luz poder\u00eda usarse como m\u00e1quina para viaxar ao pasado.\nO f\u00edsico te\u00f3rico de orixe mexicana \"Miguel Alcubierre Moya\" tam\u00e9n ten dese\u00f1ado m\u00e1quinas para viaxar ao pasado, desenvolvendo un modelo matem\u00e1tico chamado \"m\u00e9trica de Alcubierre\" que permitir\u00eda teoricamente deformar o espazotempo e polo tanto caber\u00eda a posibilidade de realizar viaxes superlum\u00ednicos. Tam\u00e9n os f\u00edsicos te\u00f3ricos Benjamin K. Tippett e David Tsang dese\u00f1aron no ano 2013 un modelo de m\u00e1quina temporal na que os viaxeiros do interior estar\u00edan desplazandose rotacionalmente nunha li\u00f1a temporal pechada de tal xeito que dentro do cilindro rotatorio xerar\u00edase un espazotempo de Ridler, mentres que os observadores externos permanecerian nun espazotempo de Minkowski."}
{"id": "46373", "revid": "23204", "url": "https://gl.wikipedia.org/wiki?curid=46373", "title": "Parga, Guitiriz", "text": "Santo Estevo de Parga \u00e9 unha parroquia do municipio lucense de Guitiriz, situada a 6 quil\u00f3metros da capital do concello. Segundo o IGE en 2012 ti\u00f1a 465 habitantes (225 homes e 240 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 609 habitantes.\nPatrimonio.\nNesta parroquia est\u00e1 situada a Fonte de Valdovin, que \u00e9 unha das tres fontes mineromedicinais que hai no concello. Outra das paraxes naturais que pos\u00faen un encanto especial \u00e9 a Area Recreativa da Carballeira situada a beira do r\u00edo Parga.\nXunto \u00f3 centro de sa\u00fade at\u00f3pase a capela de San Xos\u00e9, da que destaca no seu interior un retablo de estilo barroco e talla da Virxe sedente co Neno.\nSitio arqueol\u00f3xico de Pena Xiboi.\nO sitio de Pena Xiboi, declarado Ben de Interese Cultural, est\u00e1 datado entre os anos 8000 e 5000 a. C. Est\u00e1 situado na aldea da Tolda, preto do mu\u00ed\u00f1o da Ruxida. A car\u00f3n del colocouse un cruceiro cunha placa conmemorativa.\nIgrexa parroquial.\nEst\u00e1 situada nun outeiro, posiblemente ocupado con anterioridade por un poboado castrexo. Foi constru\u00edda no s\u00e9culo XII, se ben tras numerosas transformaci\u00f3ns pos\u00fae caracter\u00edsticas arquitect\u00f3nicas de diferentes estilos.\nTen unha nave rectangular e a capela maior cadrada, coa sancrist\u00eda engadida no lado esquerdo.\nA fachada \u00e9 de perpia\u00f1o, do s\u00e9culo XVIII. Consta de porta, vent\u00e1, espadana con d\u00faas camp\u00e1s, e sobre ela unha cruz met\u00e1lica. Entre a fachada e o muro lateral dereito hai un reloxo de sol.\nNo interior da igrexa hai tres retablos do barroco popular e unha serie de pinturas murais datadas cara ao s\u00e9culo XV, representando escenas da Paix\u00f3n, a Anunciaci\u00f3n e o Cristo en Maxestade.\nOs retablos laterais, restaurados recentemente, presentan figuras como San Ram\u00f3n Nonato e San Roque.\nHai tres sarc\u00f3fagos antropoides, desenterrados do adro, as\u00ed como varias l\u00e1pidas sepulcrais e unha p\u00eda bautismal g\u00f3tica sen adornos.\nCastelo de Parga.\nO castelo de Parga est\u00e1 situado nas proximidades da igrexa parroquial. Actualmente cons\u00e9rvase parte dun dos muros do peche e unha das torres.\nAs paredes est\u00e1n fabricadas na s\u00faa parte alta con perpia\u00f1os de granito asentado sobre pedras de cachotar\u00eda pertencentes a unha \u00e9poca anterior, posiblemente reaproveitadas do castro de Parga.\nSegundo \u00c1ngel del Castillo a fortaleza foi constru\u00edda entre finais do s\u00e9culo XIV e inicios do XV, levantado por Juan P\u00e9rez Parragu\u00e9s. A fortaleza ti\u00f1a forma de pol\u00edgono regular con torres cil\u00edndricas e con seteiras enfiando os flancos, que constitu\u00edan unha das s\u00faas defensas avanzadas. Exist\u00eda un pasadizo subterr\u00e1neo que un\u00eda o castelo co r\u00edo Parga, usado para procurar aprovisionamentos en tempos de asedio.\nEn 1603 o castelo serviu como c\u00e1rcere xurisdicional.\nPreto del lev\u00e1ntase un cruceiro.\nFeiras e festas.\nAs feiras te\u00f1en lugar o domingo entre os d\u00edas 9 e 15 e o derradeiro domingo de mes.\nUnha das festas m\u00e1is co\u00f1ecidas \u00e9 a Feira da Canter\u00eda, artesan\u00eda e callos, que se celebra a primeira fin de semana de xullo, onde se pode ver como os canteiros traballan na pedra, as\u00ed como gozar dun dos pratos t\u00edpicos da zona como son os callos. Nese d\u00eda abundan as merendas familiares na carballeira.\nAs festas parroquiais son na honra a San Roque, a terceira fin de semana de agosto."}
{"id": "46376", "revid": "1822", "url": "https://gl.wikipedia.org/wiki?curid=46376", "title": "Hammurabi", "text": "Hammurabi (nome acadio procedente do amorrita \"\u02e4Ammur\u0101pi\", \"o pai \u00e9 un curador\", de \"\u02e4Ammu\", \"parente paterno\" e \"R\u0101pi\", \"sandador, curador\"; \"ca.\" 1810 a.C.-1750 a.C.) tam\u00e9n \u00e1s veces transliterado como Ammurapi, Hammurapi, ou Khammurabi) foi o sexto rei de Babilonia. Crese que Hammurabi rematou a conquista de Sumeria e Acad, e terminou co gobernante amorrita de Isin. Foi o primeiro monarca do Imperio babilonio, outorg\u00e1ndolle a Babilonia a hexemon\u00eda sobre Mesopotamia.\nTraxectoria.\nHammurabi sucedeu a seu pai Sin-Muballit, nunha monarqu\u00eda bic\u00e9fala -o outro monarca era Rim-Sin -, herdando un modesto reino que se estend\u00eda polas beiras do r\u00edo \u00c9ufrates. Unha vez que ascendeu ao trono emprendeu campa\u00f1as destinadas a eliminar a Rim-Sin, tom\u00e1ndolle as cidades de Uruk e Isin. Seguiu un per\u00edodo relativamente pac\u00edfico, logo de asinar un acordo con Rim-Sin. No trix\u00e9simo ano de goberno, Hammurabi esmagou un ex\u00e9rcito invasor, formado por elamitas e outras forzas aliadas do antigo rival Rim-Sin, nunha batalla decisiva, expuls\u00e1ndoos de Babilonia. Os dous anos seguintes estivo ocupado en anexionar Larsa, Mari e Yamutbal aos seus dominios, e moldeando Babilonia como unha monarqu\u00eda \u00fanica centrada na cidade hom\u00f3nima. Un grande renacemento literario seguiu \u00e1 obtenci\u00f3n da independencia de Babilonia, sendo o seu goberno obedecido tan distantemente como ata as praias mediterr\u00e1neas. Foron descubertas un elevado n\u00famero de contratos en tabelas de arxila, datadas no reinado de Hammurabi e os seus sucesores, as\u00ed como as s\u00faas cartas aut\u00f3grafas. Entre elas hai unha ordenando o despacho de 240 soldados desde Asiria e Situllum, evidencia de que Asiria era dependente de Babilonia na \u00e9poca. \nHammurabi expandiu o dominio de Babilonia primeiro conquistando cidades cara o Sur, antes de que a conquista se estendese ata cubrir a maior parte de Mesopotamia. As s\u00faas conquistas foron tard\u00edas nesta zona, e quizais ocasionadas pola ca\u00edda do imperio de Shamshi-Adad I. C\u00f3idase que Hammurabi est\u00e1 relacionado co aumento e mellora da irrigaci\u00f3n en Babilonia. Converteu ademais a capital nun verdadeiro centro do mundo antigo.\nCos sucesores de Hammurabi, \u00e1 parte de sufrir o efecto de crises econ\u00f3micas que o debilitar\u00edan, o Imperio babil\u00f3nico ser\u00eda derrubado debido \u00e1 presi\u00f3n militar dos hititas, dirixidos polo seu rei Mursilis I. Por\u00e9n foron os casitas, conducidos polo seu rei Agumkakrine, quen gobernar\u00edan Babilonia. A\u00ednda que houbo cidades que se mostraron rebeldes, os casitas gobernaron durante 400 anos e respectaron o C\u00f3digo de Hammurabi.\nO lexislador.\nLogo das guerras, ve\u00f1en os tempos de unificaci\u00f3n. Sabe que para manter o imperio soldado, \u00e9 precisa unha cultura com\u00fan, as\u00ed que fai adoptar unha soa lingua, o acadio, unha soa relixi\u00f3n e, sobre todo, unha \u00fanica lei: o C\u00f3digo de Hammurabi.\nA fama de Hammurabi alicerza en boa medida no seu C\u00f3digo. As leis foran gravadas en estelas de pedra, que eran colocadas en prazas p\u00fablicas para que puidesen ser lidas. Fronte \u00e1 antiga lei consuetudinaria, suxeita ao arbitrio da memoria, a lei quedaba fixada \"eternamente\". Cumpr\u00edase por outra banda un dos principios modernos legais: a publicidade da lei. A\u00ednda a lei ti\u00f1a un car\u00e1cter sagrado, pois Hammurabi mesmo era non s\u00f3 rei, sen\u00f3n tam\u00e9n un deus, independentemente de que o seu deus celeste persoal fose Marduk, a\u00ednda que o C\u00f3digo foi decretado so a protecci\u00f3n do deus Shamash. A\u00ednda que as penas son crueis, a fin seguramente de salvagardar a orde estabelecida, pretend\u00edase fixar un principio de proporci\u00f3n consonte o delito.\nA estela de Hammurabi m\u00e1is famosa \u00e9 a do Louvre. Colocada inicialmente no templo do deus Shamash na cidade de Sippar, foi levada \u00e1 Susa como bot\u00edn de guerra polos elamitas no s\u00e9culo XII aC, sendo atopada por arque\u00f3logos franceses en 1901. Tallada en basalto e logo pu\u00edda, cunha altura de 2,25 metros, na s\u00faa parte superior am\u00f3sase a Hammurabi de p\u00e9 ante o deus Shamash (sentado nun trono cos emblemas divinos); o resto da estela at\u00f3pase cuberto de texto cuneiforme de forma moi art\u00edstica e disposto ao modo arcaizante en columnas verticais."}
{"id": "46377", "revid": "605", "url": "https://gl.wikipedia.org/wiki?curid=46377", "title": "Rosa de Luxemburgo", "text": ""}
{"id": "46378", "revid": "43327", "url": "https://gl.wikipedia.org/wiki?curid=46378", "title": "Pl\u00e1tano", "text": "O termo pl\u00e1tano p\u00f3dese referir a:\nPlantas froiteiras.\nAlgunhas especies da familia das mus\u00e1ceas:"}
{"id": "46379", "revid": "98629", "url": "https://gl.wikipedia.org/wiki?curid=46379", "title": "Gran Cisma", "text": "O Gran Cisma \u00e9 a denominaci\u00f3n que se d\u00e1 ao acontecemento que dividiu a Cristiandade en Catolicismo Occidental e Ortodoxia Oriental. A\u00ednda que se acostuma datar no ano 1054, O Cisma entre Occidente e Oriente vese na actualidade como o resultado dun dilatado per\u00edodo de estra\u00f1amento entre as d\u00faas Igrexas. As causas primarias do Cisma foran as disputas sobre a autoridade papal ( o Papa reclamaba que el posu\u00eda autoridade sobre os catro patriarcas orientais de fala grega) e sobre a admisi\u00f3n, por parte das Igrexas Orientais, da cl\u00e1usula de filioque no Credo de Nicea. A\u00ednda hoxe a Ortodoxia Oriental sost\u00e9n que a primac\u00eda do Patriarca de Roma era s\u00f3 honoraria, e que s\u00f3 pos\u00fae autoridade sobre a s\u00faa propia diocese e que non ten autoridade para mudar as decisi\u00f3ns tomadas por un Concilio Ecum\u00e9nico. Houbo outras diferenzas, menos significativas, como variantes sobre pr\u00e1cticas lit\u00farxicas e queixas conflitivas sobre xurisdici\u00f3ns territoriais.\nOrixes.\nDesde os primeiros tempos, a Igrexa reco\u00f1eceu a posici\u00f3n especial de tres bispos, que eran denominados patriarcas: O bispo de Roma, o patriarca de Alexandr\u00eda e o patriarca de Antioqu\u00eda. A estes engadiuse o patriarca de Constantinopla e m\u00e1is o patriarca de Xerusal\u00e9n, ambos confirmados como tales polo Concilio de Calcedonia, no 451. Os patriarcas mantiveron a s\u00faa preeminencia sobre os bispos da Igrexa. De entre eles, o bispo de Roma e o patriarca de Constantinopla eran considerados cun status maior a causa de que as s\u00faas sedes eran as d\u00faas capitais do Imperio romano.\nA divisi\u00f3n posterior do Imperio romano contribu\u00edu \u00e1 desuni\u00f3n da Igrexa. Teodosio o Grande, morto no 395, foi o \u00faltimo Emperador que gobernou sobre un Imperio romano unido. Logo do seu falecemento, o territorio foi dividido en d\u00faas partes: oriental e occidental, cada unha co seu propio Emperador. A fins do s\u00e9culo V, o Imperio romano occidental, fora destru\u00eddo polas tribos xerm\u00e1nicas, en tanto o Imperio romano oriental (co\u00f1ecido tam\u00e9n como o Imperio bizantino) continuou subsistindo. As\u00ed que a unidade do Imperio romano foi o primeiro en caer.\nMoitos outros factores contribu\u00edron ao apartamento entre Oriente e Occidente. A lingua oficial no Occidente era o lat\u00edn, mentres a do Oriente era o grego. Moi logo da ca\u00edda do Imperio occidental, o n\u00famero de persoas capaces de falar tanto grego como lat\u00edn comezou a minguar, de xeito que a comunicaci\u00f3n entre ambas as d\u00faas zonas foi m\u00e1is dif\u00edcil. Coa ruptura da comunicaci\u00f3n ling\u00fc\u00edstica, a unidade cultural comezou tam\u00e9n a quebrarse. As d\u00faas metades da Igrexa divid\u00edronse dun modo semellante; usaban ritos diferentes e ti\u00f1an variantes diferentes de interpretaci\u00f3n das doutrinas relixiosas. A\u00ednda que o Gran Cisma ter\u00eda lugar varios s\u00e9culos despois, os seus alicerces eran percept\u00edbeis xa antes.\nMotivos do cisma.\nOs motivos que desataran o cisma foran:\nA ruptura.\nA ruptura comezou a fraguarse a ra\u00edz da preocupaci\u00f3n do Papado por uniformar os ritos no Sur de Italia, recentemente conquistada polos normandos aos bizantinos. Chocou coa oposici\u00f3n do patriarca de Constantinopla, Miguel Cerulario (Kerularios), que a s\u00faa vez estaba preocupado por uniformalos nos dominios de Constantinopla. Seguiu un intercambio de cartas desgraciadas nas que se subli\u00f1aba o Ecumenismo do patriarcado constantinopolitano, \u00e1 par que o Emperador bizantino Constantino IX era partidario dunha alianza con Roma e desexaba a conciliaci\u00f3n.\nO Papa Le\u00f3n IX enviou a Constantinopla os legados Humbert de Moyenmo\u00fbtier, Fr\u00e9d\u00e9ric de Lorraine (m\u00e1is tarde Papa co nome de Estevo IX) e Pierre d'Amalfi. Humbert e Miguel Cerulario mante\u00f1en susceptibilidades mutuas. O debate tornouse un intercambio de insultos francamente inxuriosos. Humbert subli\u00f1a o problema do \"filioque\". O 16 de xullo de 1054, Humbert e os outros legados depositan a bula de excomu\u00f1\u00f3n contra Cerulario sobre o altar da catedral de Santa Sof\u00eda, saen e sacoden o po do seu calzado. Isto semella unha alusi\u00f3n a unha pasaxe do Evanxeo de San Lucas (9:6): \u00ab \"E, se as xentes non vos reciben, sa\u00edde desa cidade e sacud\u00eddevos o po dos pes, en testemu\u00f1a contra eles\" \u00bb. O 24 de xullo, o s\u00ednodo permanente bizantino replica botando un anatema contra os legados. O Papa non foi posto en cuesti\u00f3n. O asunto non foi tomado demasiado en serio na \u00e9poca, a pesar da excomu\u00f1\u00f3n, alg\u00fans anos despois, contra o Emperador Aleixo I Comneno, por outra parte levantada polo Papa Urbano II.\nSer\u00e1 a partir do s\u00e9culo XII cando o asunto se acedou coincidindo coas Cruzadas e o declinar do Imperio bizantino e medran as rivalidades entre os Estados occidentais. O saqueo de Constantinopla, durante a Cuarta Cruzada, en 1204, ser\u00eda o acontecemento determinante."}
{"id": "46383", "revid": "839", "url": "https://gl.wikipedia.org/wiki?curid=46383", "title": "Espa\u00f1olismo", "text": ""}
{"id": "46384", "revid": "1098", "url": "https://gl.wikipedia.org/wiki?curid=46384", "title": "2CV", "text": ""}
{"id": "46385", "revid": "23204", "url": "https://gl.wikipedia.org/wiki?curid=46385", "title": "Terra Lliure", "text": "Terra Lliure foi unha organizaci\u00f3n armada independentista catal\u00e1, fundada en 1978 e que se deu a co\u00f1ecer oficialmente no Camp Nou do Futbol Club Barcelona o 23 de xu\u00f1o de 1981, no marco da campa\u00f1a \"Som una Naci\u00f3\". A xustiza e as forzas de seguridade do estado espa\u00f1ol consideraron \u00f3 grupo como unha banda terrorista.\nFormaci\u00f3n e primeiras acci\u00f3ns.\nO 26 de xaneiro de 1979 morreu abatido pola polic\u00eda nun control un membro da organizaci\u00f3n, Mart\u00ed Marc\u00f3, e pouco despois, o 2 de xu\u00f1o, morreu F\u00e8lix Go\u00f1i e o membro do seu comando Quim Pelegr\u00ed resultou gravemente ferido ao estourar unha bomba en Barcelona. Como resultado da documentaci\u00f3n obtida, arr\u00e9stase a Frederic Bentanachs e Griselda Pineda, acusados de formar o brazo armado do IPC. A ra\u00edz destas e doutras detenci\u00f3ns de independentistas de EPOCA form\u00e1ronse os Comit\u00e8s de Solidaritat amb els Patriotes Catalans (CSPC), entendidos como unha plataforma de defensa pol\u00edtica dos independentistas en prisi\u00f3n, e Terra Lliure quedou paralizada durante uns meses, namentres analizaban os erros das acci\u00f3ns emprendidas e argallaban un novo plan de acci\u00f3n.\nPrimeira Asemblea.\nDurante o ano 1980 incorpor\u00e1ronse novos militantes provenientes doutros proxectos anteriores onde a loita armada era o referente principal: antigos membros de EPOCA (Ex\u00e8rcit Popular Catal\u00e0) ou o FAC (Front d\u00b4Alliberament Catal\u00e0), ou outras organizaci\u00f3ns independentistas, como o PSAN (Partit Socialista D'Alliberament Nacional) ou IPC (Independentistes dels Pa\u00efsos Catalans).\nEn 1981 Terra Lliure secuestrou ao xornalista espa\u00f1ol Federico Jim\u00e9nez Losantos, a quen liberaron o mesmo d\u00eda despois de que Pere Bascompte lle disparase na perna. En decembro do mesmo ano, a polic\u00eda detivo a unha vintena de persoas, pero tan s\u00f3 foron encarcerados Pere Bascompte e Jaume Lluss\u00e0, acusados de pertenza a Terra Lliure, entrementres que o resto foron liberados.\nA I Asemblea da organizaci\u00f3n celebrouse en 1982 en Catalu\u00f1a Norte entre o 16 e o 17 de setembro, a primeira parte, e entre o 13 e o 14 de novembro, a segunda parte. Poucos d\u00edas despois, o 15 e o 16 de novembro de 1982, a polic\u00eda anunciou o achado dun dep\u00f3sito agochado con explosivos e armamento na Serra de Collserola. Aplicou ent\u00f3n a lei antiterrorista a diversas persoas, pero tan s\u00f3 Carles Ben\u00edtez e Xavier Monton terminaron na cadea.\nA ra\u00edz das detenci\u00f3ns de militantes produciuse unha crise xa que a direcci\u00f3n non aceptaba as cr\u00edticas. Desta crise derivou a expulsi\u00f3n dalg\u00fans militantes disidentes que quer\u00edan deter a actividade para entrar nunha etapa de reflexi\u00f3n sobre o futuro da organizaci\u00f3n na cal participasen as organizaci\u00f3ns independentistas PSAN e IPC, e outros grupos que participaban da construci\u00f3n do MDT (Moviment de Defensa de la Terra) como aglutinador do independentismo, e que haber\u00eda debilitar a IPC.\nSegunda asemblea.\nO 26 de xaneiro de 1984 cel\u00e9brase a II Asemblea, na cal apr\u00f3banse os Estatutos e a Declaraci\u00f3n de Principios. En febreiro de 1984 a organizaci\u00f3n lanza unha revista nomeada \"Alerta\", o seu medio de comunicaci\u00f3n, onde se publicar\u00edan os comunicados oficiais, as acci\u00f3ns rematadas e o que a organizaci\u00f3n quixese comunicar \u00f3 pobo catal\u00e1n.\nA principios de 1985 prod\u00facense novas detenci\u00f3ns: o 19 de xaneiro en Puigcerd\u00e0, de Jaume Fern\u00e0ndez, Montserrat Tarrag\u00f3 e Carles Sastre, refuxiados durante anos en Catalu\u00f1a Norte, e o 20 de xaneiro, en Barcelona, Enric Pascual, en Alcanar (Montsi\u00e0), Josep Llu\u00eds Rovira. Os cinco son conducidos \u00e1 Audiencia Nacional de Madrid. O 22 de xaneiro volve a ser detido Pere Bascompte en Perpi\u00f1\u00e1n. Outros independentistas e refuxiados son interrogados e retidos. Finalmente, os casos de Enric Pascual e Josep Llu\u00eds Rovira quedan arquivados e son liberados poucos d\u00edas despois. O 16 de decembro, o militante Joaquim S\u00e0nchez morre \u00f3 estoupar o artefacto que estaba preparando e en relaci\u00f3n con este feito \u00e9 detido Jordi Cort.\nEn febreiro de 1986 Terra Lliure anuncia o comezo dunha campa\u00f1a contra a celebraci\u00f3n dos Xogos Ol\u00edmpicos en Barcelona. Son detidos Joan Mateu e Antoni Ribas, acusados de pertencer a Terra Lliure. Joan Mateu quedar\u00eda en liberdade e o seu caso arquivado.\nEn setembro de 1987 unha bomba colocada no Xulgado de Les Borges Blanques (Les Garrigues) provocou a ca\u00edda dunha parede que matou a unha veci\u00f1a. Este feito replantexar\u00e1 as acci\u00f3ns da organizaci\u00f3n.\nTerceira Asemblea.\nA III Asemblea no ver\u00e1n de 1988, red\u00e1ctanse tres documentos para teorizar e analizar a realidade social do Movemento de Liberaci\u00f3n Nacional. A organizaci\u00f3n aproba un ambicioso plan para o futuro ano ol\u00edmpico, pero unha parte dos membros comeza a desmarcarse e causa unha profunda crise no independentismo combativo, especialmente do MDT, e \u00e9ntrase nunha etapa con poucas acci\u00f3ns armadas a partir dos anos 90.\nCuarta Asemblea.\nDespois de 1991, unha facci\u00f3n liderada por Pere Bascompte abandona a loita armada. O resto da organizaci\u00f3n contin\u00faa as actividades segundo os par\u00e1metros da III Asemblea, a\u00ednda que sen moita actividade armada at\u00e9 a detenci\u00f3n, en xu\u00f1o de 1992, da sexta parte dos seus militantes no transcurso da chamada Operaci\u00f3n Garz\u00f3n (por Baltasar Garz\u00f3n, o xu\u00edz que a ordena), pouco antes da celebraci\u00f3n dos Xogos Ol\u00edmpicos de Barcelona en 1992, feito que vai anular a capacidade operativa de Terra Lliure. O partido catal\u00e1n Esquerra Republicana de Catalunya vai facer de mediador para a reinserci\u00f3n dos presos e que facilitou a integraci\u00f3n dos membros da organizaci\u00f3n no partido, dando a posibilidade de traballar de xeito pac\u00edfico pola independeencia.\nA fin de Terra LLiure.\nCabe destacar que un dos factores m\u00e1is importantes da disoluci\u00f3n de Terra Lliure, coa detenci\u00f3n da sexta parte dos seus militantes, que ten lugar pouco antes da celebraci\u00f3n dos Xogos Ol\u00edmpicos de Barcelona en 1992, vai ser a infiltraci\u00f3n dun axente dobre na banda. Este \"toupo\" recibira formaci\u00f3n e axuda t\u00e9cnica do axente que se infiltrara en ETA. En ning\u00fan dos xu\u00edzos celebrados en contra de militantes de Terra Lliure, se fixo referencia \u00f3 infiltrado, cousa que fixo sospeitar del aos detidos na Operaci\u00f3n Garz\u00f3n.\nA disoluci\u00f3n formal foi feita p\u00fablica o d\u00eda 11 de setembro de 1995, a Diada nacional de Catalunya. Os presos da organizaci\u00f3n acabaron sendo liberados, alg\u00fans incluso tras negarse a toda medida de beneficio penitenciario."}
{"id": "46387", "revid": "12452", "url": "https://gl.wikipedia.org/wiki?curid=46387", "title": "Hetitas", "text": ""}
{"id": "46389", "revid": "98629", "url": "https://gl.wikipedia.org/wiki?curid=46389", "title": "\u00cdtaca", "text": "\u00cdtaca (en grego moderno, \u0399\u03b8\u03ac\u03ba\u03b7) \u00e9 unha das numerosas illas gregas, situada no mar X\u00f3nico. Est\u00e1 localizada na prefectura de Cefalonia.\nA illa ten unha superficie de 117\u00a0km\u00b2 e unha poboaci\u00f3n de 3.000 habitantes. A s\u00faa capital \u00e9 a localidade de Vath\u00ed (\u0392\u03b1\u03b8\u03cd). Outros n\u00facleos de poboaci\u00f3n son: Stavros, Anogi, Exogi e Perachori.\nA illa pos\u00fae varias ba\u00edas, e \u00e9 tan fechada que fai lembrar un lago. No medio da illa, a ba\u00eda de Moulou (Kolpos Moulou) entra tanto na terra que deixa apenas unha estreita franxa con 500 metros, o suficiente para que a illa non se separe en d\u00faas. Presuponse que, entre outras candidatas, \u00e9 a mesma \u00cdtaca que aparece na \"Il\u00edada\" e na \"Odisea\", fogar e reino de Ulises.\nEconom\u00eda.\nAs principais actividades econ\u00f3micas son a cr\u00eda de gando e o cultivo da oliveira e da vi\u00f1a. O turismo ten potencialidades, mais est\u00e1 relativamente pouco desenvolvido, existindo mesmo cinco unidades hoteleiras (catro hoteis e unha de apartamentos)\nHistoria.\nSegundo a \"Odisea\" de Homero, \u00cdtaca \u00e9 a patria de Ulises, e o reinado de Ulises decorreu no s\u00e9culo XII a.C., cando os gregos foron a Troia. A guerra durou 10 anos, mais a Ulises levoulle outros dez regresar \u00e1 s\u00faa illa natal, ap\u00f3s inn\u00fameras aventuras polo mar Mediterr\u00e1neo.\nA lenda fai derivar o seu nome do heroe ep\u00f3nimo Itacos.\nPrimeiros poboadores.\nAs orixes das primeiras persoas que habitaron na illa, que se produciu durante os \u00faltimos anos do Neol\u00edtico (4000-3000 aC), non est\u00e1n claras. Foi habitada no cuarto milenio segundo uns gravados atopados en Pilikata; outros achados neste lugar e na Cova de Loizos p\u00f3dense datar entre o 3000 e o 2000 a.C.. As pegadas dos edificios, muros e unha estrada deste per\u00edodo de tempo demostran que a vida exist\u00eda e seguiu fac\u00e9ndoo durante a temper\u00e1 era hel\u00e9nica (3000-2000 aC). Nos anos (2000-1500 aC), parte da poboaci\u00f3n emigrou a unha parte da illa. Os edificios e as paredes que foron escavadas mostraron que o estilo de vida deste per\u00edodo mant\u00edvose primitivo.\nPer\u00edodo Mic\u00e9nico.\nDurante o per\u00edodo mic\u00e9nico (1500-1100 aC), \u00cdtaca subiu ao seu maior nivel da s\u00faa historia antiga. Base\u00e1ndose sobre todo na Odisea e nas tradici\u00f3ns orais, crese que a illa converteuse na capital do Reino-Estado X\u00f3nico, que inclu\u00eda as terras circundantes, e foi co\u00f1ecido como un dos estados m\u00e1is poderosos da \u00e9poca. Os itacenses caracteriz\u00e1ronse por ser grandes navegantes e exploradores con audaces expedici\u00f3ns que chegaron m\u00e1is ala do Mediterr\u00e1neo.\nCara ao ano 1000 a.C. o reino de \u00cdtaca dominaba \u00e1s outras illas X\u00f3nicas e a costa de Acarnania.\nOs poemas \u00e9picos de Homero, a \"Il\u00edada\" e a \"Odisea\", botaron algo de luz sobre a idade de bronce en \u00cdtaca. Estes poemas p\u00e9nsase xeralmente que foron compostos nalg\u00fan momento do s\u00e9culo noveno ou oitavo antes de Cristo, pero fixeron uso das vellas tradici\u00f3ns mitol\u00f3xicas e po\u00e9ticas, a s\u00faa representaci\u00f3n do heroe Odiseo, e o seu dominio sobre \u00cdtaca, as illas circundantes e o continente, preservan os recordos sobre a xeograf\u00eda pol\u00edtica, os costumes e a sociedade da \u00e9poca.\nTralo final da \u00e9poca mic\u00e9nica, a influencia de \u00cdtaca diminu\u00edu, e quedou baixo a xurisdici\u00f3n da illa grande veci\u00f1a.\n\u00c9poca helen\u00edstica.\nDurante a antiga Grecia (800-180 aC), continuou a organizaci\u00f3n independente na parte norte e sur da illa. Na parte sur, na zona de Aetos, foi fundada a cidade de Alalcomenae. A partir deste per\u00edodo, moitos obxectos de valor hist\u00f3rico atop\u00e1ronse durante as escavaci\u00f3ns. Entre estes obxectos est\u00e1n moedas impresas co nome de \u00cdtaca e a imaxe de Odiseo, que suxiren que a illa era un goberno aut\u00f3nomo. No 180 a.C. foi inclu\u00edda na provincia romana de Iliria.\nBaixo o dominio bizantino constru\u00edu un porto co\u00f1ecido como Polis ou Xerusal\u00e9n que quedou cuberto de area logo dun terremoto no 967. No 1086 present\u00e1ronse os primeiros piratas normandos; os normandos conquistaron a illa no 1185 e pasou en feudo \u00e1 familia Orsini e despois aos Tocco. \u00cdtaca seguiu as vicisitudes da veci\u00f1a Cefalonia.\nDe acordo cos diferentes per\u00edodos de conquistadores e circunstancias, a poboaci\u00f3n da illa foi cambiando. A\u00ednda que non hai informaci\u00f3n num\u00e9rica definitiva ata o per\u00edodo Veneciano, crese que desde o mic\u00e9nico ao Per\u00edodo Bizantino, o n\u00famero de habitantes era de varios miles, que viv\u00edan principalmente na parte norte de \u00cdtaca. Durante a Idade Media, a poboaci\u00f3n diminu\u00edu debido \u00e1s continuas invasi\u00f3ns dos piratas, o que obrigou \u00e1 xente a establecer asentamentos e vivir nas monta\u00f1as.\nPer\u00edodo Otom\u00e1n.\nEn 1479, forzas turcas chegaron e saquearon \u00e1s illas. Os danos foron moi importantes e boa parte da poboaci\u00f3n foi capturada e levada como escravos. Dos que quedaron moitos fuxiron da illa por temor aos novos colonos turcos. Os que quedaron escond\u00e9ronse nas monta\u00f1as para evitar que os piratas que controlaban a canle entre Cefalonia e \u00cdtaca e as ba\u00edas da illa. Nos seguintes cinco anos, os turcos, Toques e venecianos reclamaron \u00e1s illas diplomaticamente. A posesi\u00f3n das illas foi tomada finalmente polo Imperio Otom\u00e1n desde 1484 ata 1499. Durante este per\u00edodo, os venecianos convert\u00e9ranse nunha gran potencia cunha frota organizada. Os venecianos seguiron co seu interese nas Illas X\u00f3nicas, e en 1499 comezou unha guerra entre os venecianos e os turcos. As frotas aliadas dos venecianos e dos espa\u00f1ois sitiaron \u00cdtaca, e as outras illas. As frotas aliadas impux\u00e9ronse, e desde 1500 os venecianos controlaron as illas. De acordo cun tratado de 1503, \u00cdtaca, Cefalonia e Zante ser\u00edan gobernadas polos venecianos (Illas X\u00f3nicas baixo dominio veneciano) e Lefkada polos turcos. No 1504 estaba practicamente despoboada, e foi necesario que os venecianos concedesen privilexios (exenci\u00f3n de impostos e concesi\u00f3n de terras) aos que a quixesen poboar para que o n\u00famero de habitantes se recuperase. No 1569 constru\u00eduse a primeira fortaleza. Os gobernadores venecianos non foron en xeral uns bos gobernantes, pero prosperou lentamente. No 1648 houbo un forte terremoto que provocou grandes danos. Un novo terremoto produciuse en 1766.\nPer\u00edodo franc\u00e9s.\nPoucos anos despois da Revoluci\u00f3n Francesa, a \u00e1rea X\u00f3nica caeu baixo o dominio da Primeira Rep\u00fablica Francesa (1797-1798),(ced\u00e9uselles polo tratado de Campo Formio do 17 de outubro de 1797) e a illa converteuse na capital de Cefalonia, Lefkada, e parte da Grecia continental, as cales formaron o \"departamento franc\u00e9s\" de Ithaque (a prefectura estaba en Argostoli en Cefalonia).\nA poboaci\u00f3n deu a benvida aos franceses, que se fixeron cargo do control dos sistemas administrativo e xudicial, pero m\u00e1is tarde os altos impostos esixidos provocaron un sentimento de indignaci\u00f3n entre a xente. Durante este breve per\u00edodo hist\u00f3rico, as novas ideas da estrutura e do sistema social tiveron grande influencia nos habitantes da illa. O 25 de outubro de 1798 foi ocupada polos rusos e o 2 de abril de 1800 quedou integrada no protectorado ruso-otom\u00e1n da Rep\u00fablica das Sete Illas, ata que volveu aos franceses o 20 de xullo de 1807 e a finais de outubro de 1809 \u00cdtaca foi ocupada polos ingleses e foi (5 de novembro de 1815) un dos estados insulares dentro da Rep\u00fablica das Illas X\u00f3nicas baixo protectorado brit\u00e1nico.\nA frota de \u00cdtaca floreceu cando se lle permitiu levar a carga ata os portos do Mar Negro. En 1807, segundo un acordo con Turqu\u00eda, as Illas X\u00f3nicas, unha vez m\u00e1is quedaron baixo o dominio franc\u00e9s (1807-1809 dC). Os franceses rapidamente comezaron a prepararse para facer fronte \u00e1 frota brit\u00e1nica, que chegara a ser moi poderosa, mediante a construci\u00f3n dun forte en Vathy.\nCidad\u00e1ns prominentes de \u00cdtaca participaron no segredo \"Etairia Filiki\", que xogou un papel decisivo na organizaci\u00f3n da revoluci\u00f3n grega de 1821, a frota comercial da illa loitou \u00e1 beira dos rebeldes gregos contra o dominio turco, e os combatentes gregos refuxi\u00e1ronse al\u00ed. Ademais, a participaci\u00f3ns de itacenses durante o sitio de Messologi e as batallas navais con naves turcas no Mar Negro e no Danubio foron significativos. O partido radical de T. Paizis, partidario da uni\u00f3n a Grecia, logrou o obxectivo o 1 de xu\u00f1o de 1864. En 1876 produciuse un novo terremoto, que se repetiu en 1912 e en 1918. O m\u00e1is devastador foi o de 1953 que destru\u00edu a maior parte das construci\u00f3ns da illa.\nXeograf\u00eda.\n\u00cdtaca at\u00f3pase ao leste da costa noroeste de Cefalonia, da que est\u00e1 separada polo Estreito de \u00cdtaca. Cobre unha \u00e1rea de 117\u00b48\u00a0km\u00b2 e ten aproximadamente 100\u00a0km. de costa. A illa est\u00e9ndese en direcci\u00f3n norte-sur, cunha lonxitude de 23\u00a0km e unha anchura m\u00e1xima de 6\u00a0km. Componse de d\u00faas partes, de aproximadamente o mesmo tama\u00f1o, conectadas polo estreito istmo de Aetos (Aguia), de tan s\u00f3 600 m de ancho. As d\u00faas partes encerran a gran ba\u00eda de Molos, cuxa rama meridional \u00e9 o porto de Vathi, a capital e o establecemento m\u00e1is grande da illa. A segunda vila m\u00e1is grande \u00e9 Stavros na parte norte.\nLazareto (ou a illa de \"O Salvador\") protexe o porto. A igrexa do Salvador e os restos dun antigo c\u00e1rcere at\u00f3panse na illa.\nOs cabos da illa son Exogi, o m\u00e1is occidental, pero non na terra, Melissa ao norte, Mavronos e Agios Ilias ao leste, Schinous, Sarakiniko e Agios Ioannis, os m\u00e1is orientais ao leste e Agiou Andreou, o m\u00e1is austral no sur. As ba\u00edas de Afales ao noroeste, Frikes e Kioni no nordeste e o Golfo de Ormos e a Ba\u00eda de Sarakiniko ao sueste. A illa \u00e9 relativamente monta\u00f1osa e pos\u00fae unha vexetaci\u00f3n abundante. Ao norte, domina o Monte Nir\u00edtos, de 806 metros de altitude. Ao sur, domina o Monte Merov\u00edgli, de 669 metros de altura.\nComunidades.\nA illa de \u00cdtaca \u00e1chase dividida nas seguintes comunidades:\nNa cultura.\nNa literatura est\u00e1 presente na Odisea de Homero e, derivada da idea de viaxe, nun poema de Kavafis e, desde este, nun disco de Llu\u00eds Llach."}
{"id": "46394", "revid": "1131", "url": "https://gl.wikipedia.org/wiki?curid=46394", "title": "David Guetta", "text": "Pierre David Guetta, nado en Par\u00eds o 7 de novembro de 1967, \u00e9 un DJ de m\u00fasica electr\u00f3nica e produtor discogr\u00e1fico franc\u00e9s, de ascendencia marroqu\u00ed e belga, especializado en m\u00fasica house.\nTraxectoria.\nCon trece anos xa mesturaba os seus primeiro vinilos, e con 17 comezou a traballar pinchando no Broad, unha discoteca do centro de Par\u00eds. Entre 1988 e 1990 pinchou e mesturou house en Radio Nova. Consid\u00e9rase pioneiro do son \"French house\", o seu estilo club house/dance lanzouno \u00e1 fama con temas coma \"Just a little more love\", e a partir de ent\u00f3n comezou a conseguir grand\u00edsimos \u00e9xitos.\nNo 2005, con \"The world is mine\", Guetta dominaba os n\u00fameros 1 de toda Europa, ent\u00f3n L'Or\u00e9al ofreceulle facer un anuncio co que terminou de darse a co\u00f1ecer \u00f3 gran p\u00fablico non tan asiduo \u00e1 m\u00fasica house. O 13 de agosto de 2005 participou no Festival de Creamfields, canda a The Chemical Brothers ou Carl Cox entre outros. Tam\u00e9n en 2005 fixo unha sesi\u00f3n xunto co seu grande amigo, tam\u00e9n DJ, Joachim Garraud. Nese ano, o 17 de novembro de 2005, xu\u00edces do House Music Awards out\u00f3rganlle o premio \u00f3 mellor DJ do ano, as\u00ed como o da mellor sesi\u00f3n por KissDaFunk. Todas as semanas mestura temas en FG DJ Radio.\nVida persoal.\nEst\u00e1 casado con Cathy Guetta."}
{"id": "46395", "revid": "42282", "url": "https://gl.wikipedia.org/wiki?curid=46395", "title": "Albino N\u00fa\u00f1ez Dom\u00ednguez", "text": "Albino N\u00fa\u00f1ez Dom\u00ednguez, nado en San Pedro da Mezquita (A Merca) o 13 de decembro de 1901 e finado en Ourense o 7 de febreiro de 1974, foi un escritor, pedagogo e poeta galego.\nTraxectoria.\nEstudou Maxisterio na Escola Normal de Ourense. Exerceu de mestre en Amoroce (Celanova) e Maceda. Integrouse na Asociaci\u00f3n de Trabajadores de la Ense\u00f1anza de Orense (ATEO), que chegou a presidir. En 1932 ATEO decidiu editar a revista pedag\u00f3xica \"Escuela del Trabajo\" e encargoulle a Albino a s\u00faa direcci\u00f3n. Imprimiulle un car\u00e1cter marcadamente t\u00e9cnico-pedag\u00f3xico, rexeitando de pleno o pernicioso memorismo e o excesivo intelectualismo da \u00e9poca e introducindo os m\u00e9todos da Escola Nova, baseados nas m\u00e1is recentes doutrinas pedag\u00f3xicas e en tentativas emp\u00edricas para a s\u00faa realizaci\u00f3n. Foi o primeiro medio de difusi\u00f3n que fixo chegar \u00e1s escolas da provincia ourens\u00e1 as novas t\u00e9cnicas pedag\u00f3xicas (Montessori, Kerschensteiner, Decroly, Dewey, Cousinet etc...).\nAprobou a oposici\u00f3n ao Corpo de Directores Escolares e foi trasladado ao Grupo Escolar \u00abConcepci\u00f3n Arenal\u00bb da Coru\u00f1a, onde seguiu desenvolvendo as novas t\u00e9cnicas escolares, establecendo \u00abnovos fins\u00bb da educaci\u00f3n e orientando para eses fins a obra social da escola \u00abpor medios psicobiol\u00f3xicos de adaptaci\u00f3n do comportamento\u00bb. Co golpe de Estado do 18 de xullo de 1936 foi cesado e tivo que dedicarse ao ensino privado, primeiro en Lugo, e m\u00e1is tarde en Ourense, onde funda, en 1949, o centro de ensino Estudios Galicia. O centro prestaba atenci\u00f3n \u00e1 formaci\u00f3n de mestres que logo levar\u00edan \u00e1s s\u00faas aulas as novas t\u00e9cnicas de ensino.\nEn agosto de 1959 foi rehabilitado, primeiro como mestre e logo como director escolar, ocupando o seu \u00faltimo destino na Estrada (Pontevedra). Faleceu en Ourense o d\u00eda 7 de febreiro de 1974.\nObra.\nGran parte da obra de Albino N\u00fa\u00f1ez Dom\u00ednguez permanece in\u00e9dita. Entre os traballos da s\u00faa autor\u00eda figuran:\n\u00c9 autor do libro \"Temas de pedagog\u00eda\" (1963), onde est\u00e1 recollido o seu ideario educativo, baseado nas s\u00faas experiencias persoais e en profundas lecturas dos pedagogos do seu tempo. Libro curioso na s\u00faa orixe (naceu como resultado das s\u00faas lecci\u00f3ns orais ditadas aos alumnos, que actuaron a modo de amanuenses recollendo con fidelidade as s\u00faas palabras e facendo posible a s\u00faa edici\u00f3n), nel aborda, na s\u00faa case totalidade, a problem\u00e1tica educativa, caracteriz\u00e1ndose pola s\u00faa gran capacidade de s\u00ednteses e pola s\u00faa claridade de exposici\u00f3n. Defende a escola activa e funcional, o respecto \u00e1 liberdade do educando e propugna o m\u00e9todo heur\u00edstico-socr\u00e1tico como o m\u00e1is id\u00f3neo para chegar ao co\u00f1ecemento da ciencia, m\u00e9todo cuxa mecanizaci\u00f3n actual segue constitu\u00edndo a base do ensino programado.\nColaboraci\u00f3ns en prensa.\n\u00c1 parte da s\u00faa labor educativa, N\u00fa\u00f1ez Dom\u00ednguez realizou estudos xeogr\u00e1ficos, de toponimia, literarios, traduci\u00f3ns ao galego poemas de Antonio Machado e diversas colaboraci\u00f3ns na prensa, como en: \"La Regi\u00f3n\", \"La Voz de Galicia\", \"Faro de Vigo\", \"La Noche\", \"Lar\", \"Vieiros\", \"ABC\", \"El Pueblo Gallego\" e \"Irmandade\" (Caracas).\nReco\u00f1ecementos.\nO CEIP de Casar do Mato (Ourense) leva o seu nome por proposta da Corporaci\u00f3n municipal (1980).\nVida persoal.\nFoi pai de Albino, Carlos e Manuel N\u00fa\u00f1ez Rodr\u00edguez."}
{"id": "46397", "revid": "89787", "url": "https://gl.wikipedia.org/wiki?curid=46397", "title": "Taxonom\u00eda", "text": "A taxonom\u00eda ou taxinom\u00eda (do grego \u03c4\u03b1\u03be\u03b9\u03c2, taxis, \"ordenamento\", e \u03bd\u03bf\u03bc\u03bf\u03c2, nomos, \"norma\" ou \"regra\") \u00e9 a ciencia da clasificaci\u00f3n. Xeralmente empr\u00e9gase o termo para designar a taxonom\u00eda biol\u00f3xica, ciencia que ordena os organismos vivos nun sistema de clasificaci\u00f3n composto por taxons agrupados en categor\u00edas taxon\u00f3micas.\nTipo de taxonom\u00edas e escolas taxon\u00f3micas.\nOrixinalmente o termo \"taxonom\u00eda\" s\u00f3 fac\u00eda referencia \u00e1 ciencia que clasificaba os seres vivos, hoxe o termo apl\u00edcase de forma m\u00e1is ampla e nun sentido m\u00e1is xeral refir\u00edndose \u00e1 clasificaci\u00f3n das cousas e \u00f3s principios que subxacen en cada clasificaci\u00f3n.\nExisten diferentes tipos de taxonom\u00edas referidas a diversos campos:\nA taxonom\u00eda biol\u00f3xica nace da necesidade de po\u00f1er orde nos m\u00e1is de 5 mill\u00f3ns de especies de seres vivos que temos no planeta, para iso, esta ciencia ord\u00e9naos, descr\u00edbeos e clasif\u00edcaos tomando como unidade fundamental a especie. Ademais desta categor\u00eda existen outros rangos que de maior nivel que son os seguintes: Dominio, Reino, Filo ou Phylum ou Divisi\u00f3n (en plantas), Clase, Orde, Familia, Tribo, X\u00e9nero, Especie e Subespecie, niveis entre os que se poden inserir outros, tales como: subphylum, superorde, subfamilia etc.\nP\u00f3dese dicir que a taxonom\u00eda biol\u00f3xica comenzou grazas aos traballos do naturalista sueco Carl von Linn\u00e9 (Linneo) (1707-1778), que foi quen creou o sistema de clasificaci\u00f3n que a\u00ednda hoxe estase a empregar e que est\u00e1 baseado nos diferentes taxons dispostos en orde xer\u00e1rquica.\nNa taxonom\u00eda filoxen\u00e9tica (ou clad\u00edstica), os organismos poden ser clasificados en clados, que son as diferentes p\u00f3las da \u00e1rbore filoxen\u00e9tica proposta para agrupar os seres vivos, \u00e9 dicir, un clado p\u00f3dese interpretar como un conxunto de especies emparentadas por un antecesor com\u00fan. Os clados p\u00f3dense representar nun cladograma. Un tax\u00f3n \u00e9 un clado que foi situado nunha categor\u00eda taxon\u00f3mica, ao que se lle outorgou un nome en lat\u00edn, f\u00edxose unha descrici\u00f3n do mesmo e asocio\u00faselle un exemplar \u201ctipo\u201d e logo foi publicado nunha revista cient\u00edfica. Cando se fai todo isto, o tax\u00f3n ten o nome axeitado. A Nomenclatura \u00e9 a subdisciplina que trata de regulamentar estes pasos, e oc\u00fapase de que se ate\u00f1an aos principios de nomenclatura cient\u00edfica internacional. Os sistemas de clasificaci\u00f3n resultantes funcionan como contedores de informaci\u00f3n por unha banda, e como preditores pola outra. Unha vez est\u00e1 determinado o sistema de clasificaci\u00f3n, extr\u00e1ense os caracteres diagn\u00f3sticos de cada tax\u00f3n, que se organizan en grandes libros chamados Claves de Identificaci\u00f3n, que son empregados na disciplina da Determinaci\u00f3n ou identificaci\u00f3n de organismos, e que sit\u00faa a un organismo desco\u00f1ecido nun tax\u00f3n co\u00f1ecido do sistema de clasificaci\u00f3n dado.\nAs normas que regulan a creaci\u00f3n dos sistemas de clasificaci\u00f3n son un pouco arbitrarias. Para comprender esas arbitrariedades (por exemplo, a nomenclatura binomial das especies e a uninomial das categor\u00edas superiores a especies, ou a cantidade de categor\u00edas superiores \u00e1 especie, ou a cantidade de categor\u00edas taxon\u00f3micas e os nomes das mesmas) \u00e9 necesario estudar a Historia da Taxonom\u00eda, que nos deixaron como herdanza os C\u00f3digos Internacionais de Nomenclatura aos que deben aterse os sistemas de clasificaci\u00f3n. Hoxe estase a debater se c\u00f3mpre facer reformas substanciais nos C\u00f3digos, habendo propostas como son a \u201ctaxonom\u00eda libre de rangos\u201d, as \u201cmarcas de ADN\u201d etc.\nUnha escola taxon\u00f3mica minoritaria \u00e9 a que considera que os grupos parafil\u00e9ticos tam\u00e9n deber\u00edan ter a posibilidade de ser convertidos en tax\u00f3ns, se os grupos que os conforman son o suficientemente semellantes entre si e o suficientemente diferentes do clado que queda f\u00f3ra (escola evolucionista). Un exemplo cl\u00e1sico dun grupo parafil\u00e9tico que alg\u00fans tax\u00f3nomos consideran un tax\u00f3n, \u00e9 o das algas verdes, parafil\u00e9ticas respecto \u00e1s plantas terrestres (todas xuntas formar\u00edan o clado das plantas verdes). Un dos expo\u00f1entes actuais desta escola \u00e9 o investigador Cavalier-Smith.\nOutra escola minoritaria, chamada fen\u00e9tica, est\u00e1 encabezada por investigadores como Sokal, que pregoaba que era imposible co\u00f1ecer a filoxenia dos organismos coa informaci\u00f3n que se recoll\u00eda, debido a que os razoamentos fac\u00edanse circulares (a morfolox\u00eda determinaba as relaci\u00f3ns de parentesco, e coas relaci\u00f3ns de parentesco interpr\u00e9tase a morfolox\u00eda)e a informaci\u00f3n incompleta. Estes investigadores escoll\u00edan facer clasificaci\u00f3ns baseadas exclusivamente na cantidade de caracteres semellantes entre os organismos, sen inferir ningunha historia evolutiva detr\u00e1s deles (tal e como fora formulada orixinalmente a taxonom\u00eda, antes da teor\u00eda da evoluci\u00f3n de Darwin). Esta escola perdeu recentemente forza coa chegada das an\u00e1lises de ADN e coa mellor interpretaci\u00f3n do rexistro f\u00f3sil que temos hoxe en d\u00eda.\nUnha escola distinta, da cal o expo\u00f1ente m\u00e1is extemo quizais sexa o PhyloCode (https://web.archive.org/web/20030802181518/http://www.phylocode.org/), prop\u00f3n unha clasificaci\u00f3n libre de categor\u00edas, pero non ten moita resonancia no eido cient\u00edfico.\nA taxonom\u00eda num\u00e9rica ou fenecticismo \u00e9 unha escola sistem\u00e1tica que defende a agrupaci\u00f3n empregando exclusivamente a similitude, xeralmente mediante estimaci\u00f3ns cuantitativas da devandita similitude. Consiste, por exemplo, en obter clasificaci\u00f3ns dentro dun grupo de individuos empregando para iso as propiedades que os caracterizan. Para conseguir este obxectivo util\u00edzanse diferentes ferramentas matem\u00e1ticas e estat\u00edsticas, que permiten determinar as semellanzas entre os individuos a clasificar.\nNo terreo educativo temos a taxonom\u00eda de Bloom, unha clasificaci\u00f3n dos obxectivos do proceso educativo elaborada polo pedagogo norteamericano Benjamin Bloom que distingue tres dominios ou \"categor\u00edas\" de actividades educativas e seis niveis xer\u00e1rquicos de comportamento intelectual.\nOutras taxonom\u00edas, como as analizadas por Durkheim e por L\u00e9vi-Strauss, son chamadas \u00e1s veces taxonom\u00edas populares (\"folk taxonomy\") para distinguilas das taxonom\u00edas cient\u00edficas, que afirman que est\u00e1n separadas das relaci\u00f3ns sociais e polo tanto son obxectivas e universais.\nA Baraminolox\u00eda, a alternativa creacionista \u00e1 clad\u00edstica, \u00e9 un sistema que enfatiza a reproduci\u00f3n illada. Por exemplo, estes grupos a mi\u00fado toman os mam\u00edferos como unha clase separada dos outros vertebrados.\nA Folcsonom\u00eda (\"Folksonomy\") \u00e9 un neolox\u00edsmo derivado da palabra taxonom\u00eda (non debe confundirse co termo \u201c\"folk taxonomy\"\u201d antes comentado) que \u00e9 usado en inform\u00e1tica e que d\u00e1 nome \u00e1 categorizaci\u00f3n colaborativa por medio de etiquetas simples nun espazo de nomes chans, sen xerarqu\u00edas nin relaci\u00f3ns de parantesco predeterminadas. Jon Udell (2004) suxire que o abandono das taxonom\u00edas a favor das listaxes de palabras claves non \u00e9 novidade, e que a s\u00faa diferenza fundamental \u00e9 o intercambio de opini\u00f3ns (\"feedback\") que se atopa na folcsonom\u00eda e non na taxonom\u00eda.\nA expresi\u00f3n \u201ctaxonom\u00eda de empresa\u201d (\"enterprise taxonomy\") \u00fasase no mundo dos negocios para describir unha forma moi limitada da taxonom\u00eda usada s\u00f3 dentro dunha organizaci\u00f3n. Un exemplo poder\u00eda ser un certo m\u00e9todo de clasificar as \u00e1rbores como \u201cTipo A\u201d, \u201cTipo B\u201d e \u201c Tipo C\u201d usado s\u00f3 por unha compa\u00f1\u00eda madeireira espec\u00edfica para categorizar os env\u00edos en barco dos troncos.\nHistoria da taxonom\u00eda.\nAs orixes da taxonom\u00eda rem\u00f3ntanse \u00e1s orixes da linguaxe, cando as persoas chamaban cos mesmos nomes a organismos m\u00e1is ou menos similares. Este sistema a\u00ednda persiste hoxe en d\u00eda no que chamamos os \u201cnomes vulgares\u201d dos organismos. Estes nomes son \u00fatiles na fala cotidi\u00e1 pero os naturalistas decat\u00e1ronse de que precisaban un sistema m\u00e1is universal e rigoroso de nomear aos organismos.\nXa no s\u00e9culo XVIII a taxonom\u00eda recibiu un empurr\u00f3n definitivo grazas \u00f3 naturalista sueco Carl von Linn\u00e9 (Linneo) que ti\u00f1a a ambici\u00f3n de nomear a t\u00f3dolos animais, plantas e minerais co\u00f1ecidos da \u00e9poca. No ano 1753 escribiu o libro \"Species Plantarum\" (\u201cOs tipos de plantas\u201d), no que cada tipo de planta era descrito cunha frase cun m\u00e1ximo de 12 palabras (polinomios). Ademais engadiu outra innovaci\u00f3n que xa fora empregada antes por Castpar Bauhin (1560-1624): a nomenclatura binomial ou binomios, como o \u201cnome curto\u201d das especies. Nas marxes do seu \"Species Plantarum\", seguido do nome axeitado polinomial de cada especie, escribiu unha soa palabra. Esta palabra, combinada coa primeira palabra do polinomio (hoxe chamada x\u00e9nero), formaba un nome m\u00e1is doado de lembrar e curto para cada especie.\nA nomenclatura binomial para identificar de xeito un\u00edvoco as especies resolv\u00eda as\u00ed os problemas producidos pola variedade de nomes locais. \u00d3 mesmo tempo Linneo propuxo un esquema xer\u00e1rquico de clasificaci\u00f3n, onde as especies moi semellantes se puidesen agrupar nun mesmo x\u00e9nero, os x\u00e9neros en familias, e as\u00ed sucesivamente en ordes, clases, filos e reinos, proporcionando unha imaxe estruturada (como a \u00e1rbore de Porfirio da metaf\u00edsica cl\u00e1sica) da relaci\u00f3n entre especies. O conxunto dos organismos agrupados segundo as xerarqu\u00edas anteditas, constit\u00faen os sistemas de clasificaci\u00f3n dos organismos que poden ser arbitrarios, se s\u00f3 tentan agrupar os organismos para facilitar a s\u00faa determinaci\u00f3n de maneira artificiosa, ou naturais, cando as xerarqu\u00edas se establecen en funci\u00f3n das s\u00faas semellanzas reais. A palabra \u201cnatural\u201d daquela non foi definida cientificamente e no tempo de Linneo s\u00f3 quer\u00eda dicir que as especies foron creadas \u201cnaturalmente\u201d semellantes a algunhas e diferentes doutras. A\u00ednda non xurdira a teor\u00eda da Evoluci\u00f3n no mundo cient\u00edfico.\nO termo taxonom\u00eda foi creado en 1813 empregando a devandita graf\u00eda polo bot\u00e1nico su\u00edzo Agustin Pyrame de Candolle (1778-1841) na s\u00faa \"Teor\u00eda elemental da bot\u00e1nica\" ou exposici\u00f3n dos principios de clasificaci\u00f3n natural da arte de describir e estudar os vexetais para designar na s\u00faa \u00abteor\u00eda das clasificaci\u00f3ns\u00bb o o m\u00e9todo e o que el calificou como \u00abbases da bot\u00e1nica filos\u00f3fica\u00bb.\nA\u00ednda que, como o m\u00e9todo de Jussieu, utiliza os binomios lineanos e preconiza o \u00abm\u00e9todo natural\u00bb oposto \u00f3 \u00absistema artificial\u00bb de Linneo, a taxonom\u00eda proposta por De Candolle af\u00e1stase pola importancia dada \u00f3s saltos. Mentres que para Linneo e Jussieu, a natureza \u00abnon d\u00e1 saltos\u00bb, Candolle insiste nas descontinuidades que est\u00e1n na base da noci\u00f3n de taxon, \u00f3 mesmo tempo entidade e divisi\u00f3n. O termo taxonom\u00eda \u00e9 de uso corrente hoxe en d\u00eda, pero en franc\u00e9s a s\u00faa graf\u00eda foi corrixida por Emile Littre a \"Taxinom\u00eda\", pero a outra graf\u00eda segue sendo moi utilizada en Francia, sobre todo grazas \u00e1 s\u00faa conservaci\u00f3n da traduci\u00f3n ingl\u00e9sa \"Taxonomy\".\nCando xurdiu a teor\u00eda da evoluci\u00f3n a medidados do s\u00e9culo XIX, comenzou a admitirse, tal e como propuxera Darwin, que o grao de parentesco entre os taxons (filoxenia) deb\u00eda servir como criterio para a formaci\u00f3n dos grupos. A publicaci\u00f3n do seu libro \"Sobre a orixe das especies\" en 1859 estimulou a incorporaci\u00f3n das teor\u00edas evolutivas na clasificaci\u00f3n, proceso que a\u00ednda hoxe non rematou (de Queiroz e Gauthier 1992). Un paso cr\u00edtico neste proceso foi a adquisici\u00f3n da perspectiva filoxen\u00e9tica, na que alg\u00fans cient\u00edficos, como Willi Hennig (1913-1976), Walter Zimmermann (1892-1980) e Warren H. Wagner (1920-2000) e moitos m\u00e1is, fixeron valiosas achegas. A biolox\u00eda sistem\u00e1tica \u00e9 a ciencia que trata de relacionar os sistemas de clasificaci\u00f3n coas teor\u00edas sobre evoluci\u00f3n dos taxons.\nHoxe en d\u00eda o desenvolvemento de novas t\u00e9cnicas (como a an\u00e1lise do ADN) e as novas formas de an\u00e1lise filoxen\u00e9tica (que permite analizar matrices cunha cantidade enorme de datos) est\u00e1n introducindo cambios substanciais nas clasificaci\u00f3ns \u00f3 uso, obrigando a desfacer grupos de longa tradici\u00f3n e definir outros novos. As achegas m\u00e1is significativas proceden da comparaci\u00f3n directa dos xenes e os xenomas. Hoxe os organismos agr\u00fapanse segundo as semellanzas no seu ADN (e logo co apoio do rexistro f\u00f3sil e a morfolox\u00eda), e a evoluci\u00f3n dos caracteres morfol\u00f3xicos \u00e9 \u201cinterpretada\u201d unha vez a \u00e1rbore filoxen\u00e9tica est\u00e1 consensuada. Esta situaci\u00f3n enriqueceu o campo da Biolox\u00eda Sistem\u00e1tica, e logrou unha relaci\u00f3n estreita desta \u00faltima coa ciencia da evoluci\u00f3n, cousa que antes non ocorrera debido as numerosas imprecisions que exist\u00edan antes da chegada das an\u00e1lise de ADN nos sistemas de clasificaci\u00f3n. A taxonom\u00eda pasou a ser s\u00f3 unha subdisciplina da Biolox\u00eda Sistem\u00e1tica que se ocupa de crear o sistema de clasificaci\u00f3n segundo as regras, e a \u201cestrela\u201d pasou a ser a \u00e1rbore filoxen\u00e9tica en si.\nAs diferenzas entre taxonom\u00eda e sistem\u00e1tica.\nNa maior\u00eda das disciplinas das ciencias da vida, o termo taxonom\u00eda \u00e9 inseparable de sistem\u00e1tica, ciencia que ten por obxecto enumerar e clasificar os taxons cunha certa orde, baseada en principios diversos.\nNa pr\u00e1ctica, o termo \"sistem\u00e1tica\" designa tanto o m\u00e9todo empregado (por exemplo dirase \u00aba sistem\u00e1tica filoxen\u00e9tica\u00bb) como o resultado obtido con este m\u00e9todo (a \u00absistem\u00e1tica dos basidiomicetos\u00bb). No sentido concreto do resultado, as d\u00faas ciencias difer\u00e9ncianse pouco e a mi\u00fado conf\u00fandense, porque son practicadas simultaneamente polas mesmas persoas. Os taxonomistas foron chamados dende sempre sistem\u00e1ticos, porque despois de ter estudiado e descrito os organismos, eles intentaron clasificalos a partir do nivel baixo das especies (alpha taxonom\u00eda ou \"taxonom\u00eda primaria\").\nOs que empregan sobre todo o sentido do m\u00e9todo, sobre todo os filoxen\u00e9ticos, nomean a mi\u00fado o resultado como clasificaci\u00f3n ou incluso \"taxonom\u00eda\".\nAs categor\u00edas taxon\u00f3micas.\nAs categor\u00edas taxon\u00f3micas son os diferentes chanzos nos que poder\u00eda divididirse a clasificaci\u00f3n dun ser vivo. As m\u00e1is importante de todas quizais sexan as que nomean o x\u00e9nero e a especie, por exemplo: no caso do lobo, \"Canis lupus\" (x\u00e9nero \"Canis\", especie \"lupus\").\nAs categor\u00edas taxon\u00f3micas son as seguintes: Dominio, Reino, Subreino, Filo (ou Divisi\u00f3n, no caso das plantas), Subfilo ou Subdivisi\u00f3n, Superclase, Clase, Subclase, Superorde, Orde, Suborde, Infraorde, Superfamilia, Familia, Subfamilia, Tribo, Subtribo, X\u00e9nero, Subx\u00e9nero e a Especie. Dentro da especie temos a\u00ednda Subespecie, Variedade, Subvariedade e Raza.\nO nome cient\u00edfico.\nAs especies son nomeadas seg\u00fando o sistema de nomenclatura binomial creado por Linneo. O nome dunha especie \u00e9 a combinaci\u00f3n dun binomio (expresi\u00f3n de d\u00faas palabras) en lat\u00edn, onde a primeira, o nome xen\u00e9rico (en mai\u00fasculas), \u00e9 compartida polas especies do mesmo x\u00e9nero, e a segunda, o adxectivo espec\u00edfico, fai alusi\u00f3n a algunha car\u00e1cter\u00edstica, propiedade distintiva, unha homenaxe a un cient\u00edfico o outro criterio (e escr\u00edbese con min\u00fasculas). Exemplos: \"Senecio jacobea\" (Herba de Santiago), \"Pagellus cantabricus\" (Ollomol).\nUnha vez fixado, un nome non \u00e9 substitu\u00eddo por outro sen un motivo taxon\u00f3mico (exemplo: a triquina foi bautizada como \"Trichina spiralis\", pero hoxe mudou a \"Trichinella spiralis\") a\u00ednda que poida conter alg\u00fan erro.\nPerspectivas actuais da taxonom\u00eda.\nGrazas \u00e1 an\u00e1lise de ADN e \u00f3s progresos na inform\u00e1tica e internet a taxonom\u00eda volveu a po\u00f1erse de moda no mundo cient\u00edfico. Estas novas ferramentas xeran un debate acerca da utilidade das regras da taxonom\u00eda tal como est\u00e1n hoxe en d\u00eda. Xorden opini\u00f3ns respecto da necesidade de reformar os \"C\u00f3digos de Nomenclatura Zool\u00f3xica e Bot\u00e1nica\" (Mallet e Willmott, 2003).\nS\u00f3 cuns poucos centos de bases de ADN p\u00f3dese facer unha an\u00e1lise que serve para facer a indentificaci\u00f3n e parentesco dun ser vivo. Alg\u00fans autores como Hebert et al. (2003) ou Tautz et al. (2003), propo\u00f1en un rol central do ADN na definici\u00f3n das especies, de xeito que unha mostra de ADN e a s\u00faa lectura da secuencia de bases deber\u00eda ser un dos caracteres do esp\u00e9cime tipo, e unha especie de marca como un car\u00e1cter clave, de emprego similar a como se usa o c\u00f3digo de barras nos supermercados.\nEsta taxonom\u00eda ten alg\u00fans dos problemas que xa ti\u00f1an os outros enfoques: por exemplo, o problema do l\u00edmite da circuscrici\u00f3n dos tax\u00f3ns. Outro problema e decidir que secuencia do ADN usar, xa que algunhas secuencias non dan unha informaci\u00f3n que diferencie o taxon dos demais, polo que non \u00e9 conveniente confiar nunha soa secuencia de ADN.\nExisten moitas iniciativas taxon\u00f3micas en Internet, das que quizais son m\u00e1is populares son:\nUnha web universal de informaci\u00f3n taxon\u00f3mica s\u00f3 xurdir\u00e1 cando exista unha web na que se obte\u00f1a a mellor informaci\u00f3n, a m\u00e1is completa e actualizada, de contido libre, e \"amigable\" (user\"-friendly\"). Ent\u00f3n as demais caer\u00e1n en desuso. S\u00f3 nas bacterias esa informaci\u00f3n est\u00e1 unificada, na seguinte p\u00e1xina:\nExiste unha proposta para a creaci\u00f3n dun rexistro central de nomes (Charles Godfray, 2002)(Minelli,2003) no que se poida facer unha primeira revisi\u00f3n a trav\u00e9s de internet.\nO futuro dos c\u00f3digos ten que cambiar para poder reflictir as novas realidades e necesidades, e s\u00f3 un amplo consenso poder\u00e1 evitar a fragmentaci\u00f3n do co\u00f1ecemento existente en moitos sistemas incompatibles (Mallet e Willmott, 2003)"}
{"id": "46404", "revid": "114", "url": "https://gl.wikipedia.org/wiki?curid=46404", "title": "David guetta", "text": ""}
{"id": "46406", "revid": "98629", "url": "https://gl.wikipedia.org/wiki?curid=46406", "title": "Edmund Husserl", "text": "Edmund Husserl, nado en Prossnitz (daquela pertencente ao Imperio Austro-H\u00fangaro) o 8 de abril de 1859 e finado en Friburgo o 26 de abril de 1938, foi un fil\u00f3sofo alem\u00e1n.\nTraxectoria.\nDe orixe xud\u00eda-asquenac\u00ed, converteuse \u00f3 cristianismo no ano 1886. Estudou en Viena, Leipzig e Berl\u00edn. A s\u00faa preparaci\u00f3n abarcou o campo das matem\u00e1ticas, psicolox\u00eda e filosof\u00eda. Entre os seus mestres son de destacar W. Wundt, c\u00e9lebre psic\u00f3logo, e os fil\u00f3sofos Franz Brentano e Carl Stumpf.\nEntre 1887 e 1901 exerceu como profesor na Universidade de Halle. Como resultado da s\u00faa actividade intelectual nesta \u00e9poca aparece en 1900-1901 o libro \"Logische Untersuchungen\" (Investigaci\u00f3ns l\u00f3xicas). A partir de 1901 \u00e9 nomeado profesor na Universidade de Gotinga. Desta etapa son as obras \"Philosophie als Strenge Wissenschaf\" (A filosof\u00eda como ciencia rigorosa) (1911) e a emblem\u00e1tica \"Ideen zu einer reinen Ph\u00e4nomenologie und ph\u00e4nomenologischen Philosophie\" (Ideas relativas a unha fenomenolox\u00eda pura e filosof\u00eda fenomenol\u00f3xica) (1913). En 1916 trasl\u00e1dase \u00e1 Universidade de Friburgo onde ocupa a c\u00e1tedra deixada polo neokantiano Heinrich Rickert. Nesta Universidade entra en contacto co mozo Heidegger, quen se converte no seu principal disc\u00edpulo e colaborador. Permanecer\u00e1 en Friburgo ata a s\u00faa xubilaci\u00f3n en 1928, ano no que a proposta s\u00faa o substit\u00fae Heidegger na c\u00e1tedra.\nDespois disto a actividade filos\u00f3fica de Husserl non decae. Ademais de diversos seminario e conferencias por distintas cidades europeas, publica outras d\u00faas obras de enorme importancia: \"Formale und transzendentale Logik\" (L\u00f3xica formal e transcendental) (1929) e \"Cartesianische Meditationen\" (Meditaci\u00f3ns cartesianas) (1931). Entre 1935 e 1937, ano da s\u00faa morte, Husserl asiste a un dos episodios m\u00e1is tristes da s\u00faa vida intelectual, pois durante este per\u00edodo as autoridades nazis ret\u00edranlle a licenza para exercer calquera tipo de actividade na Universidade. A\u00ednda as\u00ed, en 1936 comezouse a publicar en Belgrado o libro \"Die Krisis der europ\u00e4ischen Wissenschaften und die transzendentale Ph\u00e4nomenologie\" (A crise das ciencias europeas e a fenomenolox\u00eda transcendental), escrito de denuncia da decadencia moral e espiritual pola que atravesa Europa. Pero a obra escrita de Husserl non remata nas obras publicadas en vida, pois deixou numerosos escritos in\u00e9ditos, conservados no Arquivo Husserl de Lovaina que, ademais de estar sendo estudados na actualidade, a\u00ednda non foron publicados na s\u00faa totalidade.\nPensamento.\nHusserl \u00e9 o creador da Fenomenolox\u00eda. Atendendo \u00e1 s\u00faa etimolox\u00eda esta expresi\u00f3n significa \"ciencia dos fen\u00f3menos\". Con ela Husserl pretend\u00eda elaborar unha filosof\u00eda rigorosa de alcance universal capaz de propo\u00f1er uns principios s\u00f3lidos nos que asentar a convivencia pac\u00edfica de toda a humanidade. Tales principios non poden derivarse das diferenzas subxectivas e culturais que separan a uns seres humanos doutros, sen\u00f3n da Raz\u00f3n. Esta \u00faltima , xa desde a Grecia cl\u00e1sica, considerase unha facultade com\u00fan a todos n\u00f3s e que nos proporciona a condici\u00f3n espec\u00edfica de seres humanos. O obxectivo perseguido, polo tanto, consiste en fundar universalmente na Raz\u00f3n a vida humana. Con este fin ter\u00eda xurdido a filosof\u00eda en Grecia, subministr\u00e1ndolle desde ent\u00f3n a Europa os seus sinais de identidade. Mais, como o proxecto europeo \u00e9 un proxecto da Raz\u00f3n, en consecuencia, tam\u00e9n coincidir\u00eda co proxecto da humanidade. De todas formas, Husserl cre que no seu tempo este proxecto est\u00e1 en perigo. De a\u00ed que vexa a s\u00faa como unha \u00e9poca de decadencia. Por iso, a fenomenolox\u00eda xorde como un intento de reconducir a situaci\u00f3n social e intelectual europea cara o que segundo Husserl debe ser o destino (\"telos\") de Europa: unha cultura racional de alcance universal.\nA filosof\u00eda fenomenol\u00f3xica pasa por dous momentos:\nA parte metodol\u00f3xica \u00e9 a contribuci\u00f3n m\u00e1is significativa e novidosa da fenomenolox\u00eda. Consiste nunha t\u00e9cnica inspirada na \"d\u00fabida\" cartesiana que pon en suspenso (\"epokh\u00e9 / Einklammerung\") a existencia do mundo as\u00ed como toda crenza ou opini\u00f3n recibida culturalmente. Deste xeito p\u00f3dese describir o que se presente (fen\u00f3meno) \u00e1 raz\u00f3n humana en absoluta ausencia de prexu\u00edzos. Co\u00f1\u00e9cese co nome de \"m\u00e9todo fenomenol\u00f3xico da reduci\u00f3n\". Con este m\u00e9todo deber\u00eda poderse, primeiro, fundar as diferentes ciencias emp\u00edricas e, segundo, dar cun principio primeiro unificador e garante de toda actividade humana cient\u00edfica e \u00e9tica. O primeiro aspecto corresp\u00f3ndese coa fenomenolox\u00eda entendida como \"ciencia das esencias\". As \"ciencias emp\u00edricas\" ref\u00edrense s\u00f3 a fen\u00f3menos da experiencia sensible (Positivismo), pero como en todo feito sensible hai unha esencia (\"eidos\"), s\u00f3 co\u00f1ecendo esta pode fundarse solidamente o co\u00f1ecemento emp\u00edrico. O segundo aspecto, en cambio, orienta a fenomenolox\u00eda cara a unha \"ciencia da conciencia\". Posto que toda esencia resulta co\u00f1ecida por unha conciencia (\u00e9 obxecto para unha conciencia que a pensa) hai que describir a estrutura desta para determinar como se configura a\u00ed unha relaci\u00f3n fundamental e unitaria, principio de todas as esencias. Esta conciencia \u00e1 que apunta o m\u00e9todo fenomenol\u00f3xico \u00e9 unha \"conciencia pura\", isto \u00e9, unha estrutura transcendental independente de toda actividade consciente humana concreta. Husserl denom\u00ednaa \"subxectividade transcendental\". Segundo Husserl a propiedade esencial desta conciencia \u00e9 a \"intencionalidade\". Isto quere dicir que a conciencia \u00e9 sempre \"conciencia de algo\", isto \u00e9, pos\u00fae unitariamente un c\u00e1racter bipolar. Por exemplo, en toda percepci\u00f3n hai, ademais do acto de percibir, o percibido. \u00d3s actos da conciencia en xeral (referidos \u00f3 suxeito) ch\u00e1malles \"noesis\", e \u00f3s contidos deses actos (referidos \u00f3 obxecto) \"noema\". A trav\u00e9s dunha serie de complexos e especializados an\u00e1lises da conciencia Husserl desemboca no concepto de \"intersubxectividade\": o reco\u00f1ecemento da existencia de diversas conciencias todas elas co mesmo rango ontol\u00f3xico.\nObviando esta noci\u00f3n de \"intersubxectividade\" a filosof\u00eda husserliana da conciencia foi catalogada por moitos como unha reca\u00edda outra vez no idealismo. Talvez para eludir esta interpretaci\u00f3n, segundo Husserl err\u00f3nea, no escrito \"A crise da ciencias europeas\" introduce unha nova caracterizaci\u00f3n da fenomenolox\u00eda como \"ciencia do mundo da vida\". De acordo con esta nova orientaci\u00f3n a toda conciencia, campo propio da fenomenolox\u00eda, acomp\u00e1\u00f1alle sempre como un presuposto certo a conciencia do mundo, configur\u00e1ndose nesa unidade a totalidade da vida intencional da conciencia.\nRepercusi\u00f3ns.\nEn torno a Husserl formouse un numeroso e notable n\u00facleo de disc\u00edpulos. Case todos abandonaron a direcci\u00f3n inmanentista da filosof\u00eda da conciencia e trataron de desenvolver a fenomenolox\u00eda das esencias aplicando o m\u00e9todo fenomenol\u00f3xico a moi diversos campos da filosof\u00eda. Como \u00e9 imposible mencionalos todos sinalar tan s\u00f3 alg\u00fans destes pensadores: A. Reinach, M. Geiger, J. Hering, R. Ingarden, H. Conrad-Martius e M. Heidegger (Ontolox\u00eda); E. Stein ( Tomismo); A. Pf\u00e4nder, Th. Conrad, D. Katz, P. F. Linke e M. Beck (Psicolox\u00eda); K. Stavenhagen, F. Kaufmann e E. Levinas (Filosof\u00eda da relixi\u00f3n); M. Scheler e D. von Hildebrand (\u00c9tica). Destes os m\u00e1is c\u00e9lebres e influentes foron, sen lugar a d\u00fabidas, Max Scheler e Martin Heidegger. A trav\u00e9s do \u00faltimo a fenomenolox\u00eda actuou, moi \u00f3 pesar de Husserl, como solo no que enraizaron d\u00faas das grandes correntes filos\u00f3ficas do s\u00e9culo XX: Existencialismo e Hermen\u00e9utica."}
{"id": "46408", "revid": "1131", "url": "https://gl.wikipedia.org/wiki?curid=46408", "title": "Castelo da Palma", "text": "O castelo da Palma ou castelo de Nosa Se\u00f1ora da Palma \u00e9 un castelo do s\u00e9culo XVI situado no concello de Mugardos, que formaba parte do sistema defensivo da r\u00eda de Ferrol.\nHistoria.\nA s\u00faa orixe rem\u00f3ntase \u00e1 \u00e9poca dos enxe\u00f1eiros militares de Filipe II, no \u00faltimo cuarto do s\u00e9culo XVI, concretamente no ano 1597. Formaba parte do sistema defensivo de acceso \u00e1 r\u00eda de Ferrol dende o mar polo que se empraza nunha enseada na entrada da r\u00eda de Ferrol fronte ao Castelo de San Felipe.\nNace integrado nunha estrutura defensiva de tres castelos, co\u00f1ecida como un \"tri\u00e1ngulo de fogo\": San Felipe, San Mart\u00edn e o da Palma. Este sistema defensivo bloqueaba a entrada da r\u00eda por medio dunha cadea submarina tendida desde este castelo ao de San Felipe.\nCo desenvolvemento do Arsenal Militar real\u00edzanse obras de ampliaci\u00f3n nos s\u00e9culos XVIII e XIX por mor dos avances tecnol\u00f3xicos no eido militar.\nPouco armamento posu\u00eda e a s\u00faa funci\u00f3n limit\u00e1base a vixilancia do tr\u00e1fico mar\u00edtimo. Contaba cunha bater\u00eda en \u00e1ngulo aberto cara ao mar e unha dobre fronte con baluartes cara a terra firme.\nO edificio actual prov\u00e9n das reformas levadas a cabo no s\u00e9culo XVIII e finais do s\u00e9culo XIX.\nA s\u00faa \u00faltima funci\u00f3n, na segunda metade do s\u00e9culo XX, foi como c\u00e1rcere militar, onde estivo confinado, entre outros, o golpista do 23-F o tenente coronel da Garda Civil Antonio Tejero."}
{"id": "46410", "revid": "98629", "url": "https://gl.wikipedia.org/wiki?curid=46410", "title": "Estudios Galicia", "text": "Estudios Galicia foi un centro educativo ourens\u00e1n especializado en Bacharelato por Ensino Libre e na preparaci\u00f3n de opositores para ingreso no Corpo Nacional de Ensino primario. Comezou a funcionar, legalmente autorizado polo Ministerio de Educaci\u00f3n Nacional, en setembro de 1947 baixo a direcci\u00f3n de Albino N\u00fa\u00f1ez Dom\u00ednguez, acompa\u00f1ado por un equipo de experimentados docentes.\nNesa data, o \"Instituto de Bacharelato do Pos\u00edo\" era o \u00fanico centro oficial para impartir ese tipo de docencia en toda a provincia ourens\u00e1. Un reducido n\u00famero de colexios privados, maioritariamente relixiosos, completaban a oferta educativa.\nO ensino libre era outra opci\u00f3n posible: os alumnos prepar\u00e1banse nalg\u00fan centro habilitado e logo examin\u00e1banse no instituto, dos programas das diferentes materias, nas convocatorias de xu\u00f1o e setembro. Este tipo de ensino requir\u00eda unha preparaci\u00f3n moi minuciosa e un esforzo intenso e constante por parte do alumno.\nEstudios Galicia, ao longo dos seus 25 anos de existencia (1949-1974), dedicouse, como queda apuntado, a d\u00faas actividades docentes fundamentais: Bacharelato Libre e preparaci\u00f3n de oposici\u00f3ns para ingreso no Maxisterio Nacional Primario.\nEn bacharelato, este centro comezou o seu funcionamento establecendo a coeducaci\u00f3n. Por esta circunstancia, a Inspecci\u00f3n Educativa de Santiago de Compostela recriminou a Albino N\u00fa\u00f1ez Dom\u00ednguez, chegando a ameazar co peche das instalaci\u00f3ns. O director nunca acatou a orde e o centro educativo seguiu funcionando: o n\u00famero de alumnos afectados e a popularidade do colexio, far\u00edan moi impopular a medida.\nNa preparaci\u00f3n para oposici\u00f3ns, a calidade das ensinanzas impartidas determinou que un gran n\u00famero de mestres ingresasen no Corpo Nacional.\nO aumento de institutos en toda a provincia e a implantaci\u00f3n das reformas educativas, produciron o decaemento e finalmente a desaparici\u00f3n do Ensino Libre. Estudios Galicia cesou no desenvolvemento da pr\u00e1ctica docente ao final do curso 1973-1974."}
{"id": "46413", "revid": "89787", "url": "https://gl.wikipedia.org/wiki?curid=46413", "title": "Castelo de San Filipe", "text": "O castelo de San Filipe foi unha das fortalezas m\u00e1is importantes da r\u00eda de Ferrol, constru\u00eddo no s\u00e9culo XVI. Xunto a este castelo na r\u00eda tam\u00e9n se atopan o castelo da Palma e o castelo de San Marti\u00f1o, hoxe en d\u00eda en ru\u00ednas, que conformaban en conxunto o escudo defensivo da r\u00eda. Este sistema mandouno proxectar o capit\u00e1n xeneral do Reino de Galicia, o marqu\u00e9s de Cerralbo, aos enxe\u00f1eiros Frat\u00edn, Spanochi e Mu\u00f1\u00edz.\nSituaci\u00f3n.\nO castelo de San Filipe at\u00f3pase na parroquia de Bri\u00f3n, no concello de Ferrol. Est\u00e1 \u00e1 beira da r\u00eda, fronte con fronte co castelo da Palma.\nConstruci\u00f3n.\nNo ano 1589 com\u00e9zase a construci\u00f3n do castelo auspiciada por Filipe II, do que toma o seu nome, e \u00e9 entre os anos 1731 e 1755 cando o enxe\u00f1eiro Francisco Montaig\u00fa se encarga de dese\u00f1ar unha serie de reformas, entre as que destaca a construci\u00f3n dun hornabeque, e foso e o proxecto da porta principal.\nO seu dese\u00f1o bas\u00e9ase nas ensinanzas t\u00e9cnicas de Vauban e na adaptaci\u00f3n ao terreo sobre o que se asenta.\nFunci\u00f3n.\nA s\u00faa funci\u00f3n consist\u00eda na defensa do porto de Ferrol apoiado polos castelos de San Mart\u00edn e o de Nosa Se\u00f1ora da Palma, que se atopaba na beira oposta (a sur). Entre este \u00faltimo castelo e o castelo de San Filipe tend\u00edase unha cadea en caso de ataque inimigo para evitalas entradas de nav\u00edos na r\u00eda.\nO castelo fac\u00eda o labor de gran fortificaci\u00f3n que cubrise as funci\u00f3ns de lox\u00edstica e de coordinaci\u00f3n da rede defensiva da r\u00eda.\nDescrici\u00f3n e caracter\u00edsticas.\nBaseado nas ideas de Vauban a s\u00faa forma v\u00e9n dada, tanto pola canle de entrada mar\u00edtima, como pola orograf\u00eda do terreo e nela podemos apreciar unha xeometr\u00eda bastante regular, c\u00f3 hornabeque como elemento central. \nMontaig\u00fa deulle a s\u00faa forma de abano aberto con capacidade para m\u00e1is de setenta can\u00f3ns a rentes da r\u00eda, xunto a varios recintos graduados ata chegar a un grande hornabeque orientado cara o monte posterior. Laboruse en cantar\u00eda de excelente labra. As austeras portadas foron dese\u00f1adas polo enxe\u00f1eiro La Ferri\u00e8re.\nPosu\u00eda unha planta en punta de frecha, dirixindo cara \u00f3 mar unha dobre li\u00f1a de fogo organizada en dous pisos contando cun total de cen bocas do fogo; e proxectando cara a s\u00faa fronte de terra o grande hornabeque.\nUn dos defectos deste baluarte \u00e9 que estaba dominado polas alturas circundantes o que o fac\u00eda parcialmente vulnerable ante un ataque terrestre.\nHistoria.\nAs orixes da fortificaci\u00f3n de San Filipe rem\u00f3ntanse ao s\u00e9culo XVI, en plena loita pola hexemon\u00eda mar\u00edtima dos pa\u00edses europeos. Ferrol, como punto estrat\u00e9xico para o aprovisionamento dos buques da Armada Real, necesitaba dun sistema defensivo eficaz fronte \u00e1s pretensi\u00f3ns dos almirantes ingleses e franceses. As\u00ed no ano 1589 com\u00e9zase a construci\u00f3n deste baluarte e doutros dous, o da Palma e o de San Mart\u00edn.\nEn 1588, debido a unha treboada, parte das naves que formaban a Grande Armada de Filipe II buscou refuxio na r\u00eda de Ferrol. En 1594 a armada inglesa intentou apoderarse de Ferrol fracasando no intento, \u00f3 igual que en 1639 durante o ataque do ex\u00e9rcito franc\u00e9s ao mando do almirante Henri D'Escobleau cando os tres fortes demostraron a s\u00faa eficacia.\nNo ano 1656, segundo informes militares da \u00e9poca da fortaleza quedaba \"... la puerta ca\u00edda... y sin defensa ninguna por estar debajo de un monte que a pedradas puede echar la gente...\".\nO 25 de agosto de 1800 ten lugar un intento de apoderarse de Ferrol e destru\u00edr os estaleiros por parte dunha armada inglesa, que se dirix\u00eda a Exipto para loitar contra Napole\u00f3n, durante a Batalla de Doni\u00f1os ou Batalla de Bri\u00f3n, con m\u00e1is de cen barcos e 15.000 homes, mandados polo contraalmirante Warren, que tras enviar tres vagas contra o forte, que foron sucesivamente vencidas grazas a axuda dada dende o forte da Palma e das canoneiras situadas na r\u00eda o que obrigou \u00e1s tropas brit\u00e1nicas a reembarcar, deixando m\u00e1is dun millar de baixas nos intentos. Trala derrota inglesa, Napole\u00f3n celebrouno coa frase: \"polos valentes ferrol\u00e1ns\".\nEn 1809 ocorreu a ocupaci\u00f3n francesa pero esta solo durou un mes.\nDurante a guerra civil espa\u00f1ola funcionou como prisi\u00f3n militar, e nela lev\u00e1ronse a cabo fusilamentos de presos pol\u00edticos. En xaneiro de 1938 foron mortos Amada Garc\u00eda Rodr\u00edguez, Juan Jos\u00e9 Teijeiro Leira, Jos\u00e9 Mar\u00eda Montero Mart\u00ednez, \u00c1ngel Roldos Gelpi e Antonio Eytor Canizo de Mugardos, Ram\u00f3n Rodr\u00edguez L\u00f3pez e Jaime Gonz\u00e1lez P\u00e9rez de Ares e Germ\u00e1n L\u00f3pez Garc\u00eda de Cabanas.\nProtecci\u00f3n.\nBaixo a protecci\u00f3n da Declaraci\u00f3n xen\u00e9rica do Decreto de 22 de abril de 1949, e a Lei 16/1985 sobre o Patrimonio Hist\u00f3rico Espa\u00f1ol."}
{"id": "46416", "revid": "89787", "url": "https://gl.wikipedia.org/wiki?curid=46416", "title": "Kannon", "text": "Kannon foi un grupo vigu\u00e9s de m\u00fasica nu metal. A formaci\u00f3n fundouse no ano 1997, e tras 9 anos de concertos e a publicaci\u00f3n de 4 discos, o grupo disolveuse no ano 2006."}
{"id": "46418", "revid": "98629", "url": "https://gl.wikipedia.org/wiki?curid=46418", "title": "Pro Tools", "text": "Pro Tools \u00e9 unha Estaci\u00f3n de Son Dixital (\"Digital Audio Workstation\" ou \"DAW\" en ingl\u00e9s) da compa\u00f1\u00eda Avid (anteriormente Digidesign) para a produci\u00f3n musical e a edici\u00f3n dixital de son. \u00c9 amplamente usado por profesionais de produci\u00f3n musical, post-produci\u00f3n, televisi\u00f3n e realizaci\u00f3n de bandas sonoras de pel\u00edculas.\nFoi un dos primeiros programas en proporcionar edici\u00f3n multipista con calidade de CD (16 bits e 44,1\u00a0kHz) nun ordenador persoal, polo que rapidamente se expandiu no campo da gravaci\u00f3n de son. Orixinalmente f\u00edxose moi popular pola s\u00faa sinxela e din\u00e1mica interface de edici\u00f3n de son. A s\u00faa primeira versi\u00f3n apareceu en 1991.\nO estigma de Pro Tools era que s\u00f3 pod\u00eda usarse cun hardware espec\u00edfico, e non admit\u00eda outras marcas, mais desde a versi\u00f3n 7, abriuse o c\u00f3digo do software para poder ser utilizado con interfaces de son da empresa M-Audio (anteriormente Midiman), e a nova versi\u00f3n 9 lanzada recentemente, admite hardware de calquera marca sempre e cando manexe o driver de tipo Asio para os ordenadores de Microsoft e o driver Core Audio para os Macintosh; as\u00ed mesmo, o resto de compo\u00f1entes de ambos ordenadores tam\u00e9n te\u00f1en que ser compatibles. P\u00f3dese encontrar unha lista de compatibilidades t\u00e9cnicas na mesma p\u00e1xina web de Avid.\nHistoria.\nNo ano 1989 l\u00e1nzase \"sound tools\" para plataforma Apple Macintosh, a compa\u00f1\u00eda ref\u00edrese a este como o primeiro estudio de gravaci\u00f3n \"tapeless\" (sen fita).\nS\u00f3 gravaba d\u00faas pistas con calidade de CD e funcionaba nun computador Macintosh. Pero non \u00e9 at\u00e9 que Digidesign lanza Pro-Tools III (1994) que se establece como l\u00edder absoluto e se converte no sistema m\u00e1is poderoso creado at\u00e9 hoxe dun sistema de gravaci\u00f3n de son a disco duro.\nEn 1991 aparece o primeiro sistema \"multi-track\", marcando un gran avance no son dixital e que rapidamente se transforma na m\u00e1is popular estaci\u00f3n de traballo para produci\u00f3n de TV, m\u00fasica e pel\u00edculas polo seu dese\u00f1o integrado entre o software e o hardware.\nEste pod\u00eda gravar de 16 a 42 pistas e era posible conectar de 8 a 64 canles f\u00edsicas, segundo o tipo de interface. Ademais, posu\u00eda un mesturador e procesaba o son mediante aplicaci\u00f3ns chamadas Plug-Ins, nas cales encontramos: compresores e efectos como delays, limitadores, vocoders, emuladores de sintetizadores cl\u00e1sicos, samplers virtuais etc.\nPara que funcione correctamente Pro-Tools III, necesit\u00e1base un computador Macintosh cunha ra\u00f1ura chamada \"NuBus\", que \u00e9 a que ao cabo duns anos se transformou nos portos PCI, SCSI, e agora USB e Firewire. As\u00ed Pro-Tools III, no seu sistema m\u00e1is sinxelo era o Software en si e ademais a tarxeta chamada Disk I/O, a cal era insertada no computador e se conectaba \u00e1 s\u00faa vez \u00e1 interface de son, que era a que permit\u00eda conectar as entradas e sa\u00eddas de son para poder gravar e monitorear.\nEstas interfaces de son eran as 888 e 882 de Digidesign e as s\u00faas diferenzas eran basicamente os seus tipos de conectores, a primeira posu\u00eda oito entradas e sa\u00eddas con conectores balanceados XLR ou Canon, mentres que a 882 posu\u00eda oito entradas e oito sa\u00eddas balanceadas con conectores 1/4 plug.\nOs requisitos do ordenador para que funcionase Pro-Tools III, eran: Computador Macintosh, con Interfase ou ra\u00f1ura Nubus ou PCI, procesador de 120 Mhz, Memoria Ram m\u00ednimo de 16 MB, Sistema Operativo 7.1 ou superior, un Monitor, e ademais era recomendable un disco duro externo.\nA raz\u00f3n pola que Digidesign traballou s\u00f3 con Macintosh nos seus comezos foi porque a marca Apple sempre fabricou equipos como un todo, \u00e9 dicir, para o modelo \"Quadra 950\" -por nomear alg\u00fan- estaba todo integrado xa de f\u00e1brica: a s\u00faa tarxeta de son, o procesador, a memoria RAM, eran produtos desenvolvidos por Apple para os seus propios computadores. Ademais a grande estabilidade do seu sistema operativo con interface gr\u00e1fica (GUI) desenvolvida pola mesma Apple (Mac OS), o cal non ti\u00f1a tendencia a bloquearse. Desta forma non exist\u00edan problemas de compatibilidade entre todos os compo\u00f1entes que conforman esta estaci\u00f3n de traballo, debido a unha administraci\u00f3n monol\u00edtica do dese\u00f1o.\nP\u00f3dese destacar a versi\u00f3n Pro Tools 7.4, que ofrece numerosas funci\u00f3ns musicais e de posproduci\u00f3n novas, as\u00ed como melloras no fluxo de traballo para os usuarios de Pro Tools|HD\u00ae, Pro Tools LE\u00ae e Pro Tools M-PoweredTM.\nA novidade m\u00e1is destacada \u00e9 unha nova e potente funci\u00f3n de composici\u00f3n e produci\u00f3n musical chamada Elastic Time, a cal permite por exemplo cuantificar son case como se foran datos MIDI. O software tam\u00e9n mellora a compatibilidade con redes de almacenamento compartido Avid Unity ISISTM e un novo soporte para fluxos de traballo con v\u00eddeo de alta definici\u00f3n.\nHai que ter en conta que Pro-Tools non \u00e9 s\u00f3 o software, sen\u00f3n que ademais require dunha Interface (Hardware) para conectar entradas e sa\u00eddas de son e conectores MIDI entre outros. Hai xente que se instala o Software de Pro-Tools anterior \u00e1 versi\u00f3n 9 e ve que non o d\u00e1 feito funcionar, debido a que se require alg\u00fan tipo de Interface da casa Avid ou Digidesign compatible con dita versi\u00f3n.\nCunha das \u00faltimas actualizaci\u00f3ns (v.9), a cal cont\u00e9n unha gran colecci\u00f3n de plug-ins inclu\u00eddos (efectos para mesturar e masterizar, as\u00ed como unha completa colecci\u00f3n de instrumentos virtuais, inclu\u00edndo pianos, sintetizadores, caixas de ritmos, \u00f3rganos electr\u00f3nicos...), ademais o programa foi aberto para que se puidese traballar con tarxetas de son de calquera marca (incluso sen ter unha), dando as\u00ed un gran paso para que non s\u00f3 os estudios profesionais e de proxectos, sen\u00f3n que tam\u00e9n os usuarios afeccionados, poidan traballar con el.\nHardware.\nPro Tools HD\nPro Tools LE\nPro Tools M-Powered\nInterfaces M-Audio:\nPro Tools M-Powered 8\nInterfaces Mackie Onix-i:\nSuperficies de control"}
{"id": "46419", "revid": "624", "url": "https://gl.wikipedia.org/wiki?curid=46419", "title": "Protoc\u00e9ltico", "text": ""}
{"id": "46420", "revid": "98629", "url": "https://gl.wikipedia.org/wiki?curid=46420", "title": "Lingua protoc\u00e9ltica", "text": "O protoc\u00e9ltico ou protocelta, tam\u00e9n chamado celta com\u00fan, \u00e9 o suposto devanceiro de todas as linguas celtas co\u00f1ecidas. Falado probabelmente por volta de -800, o seu l\u00e9xico pode ser seguramente reconstru\u00eddo coa axuda do m\u00e9todo comparativo da ling\u00fc\u00edstica hist\u00f3rica. O protocelta \u00e9 unha lingua descendente directa do protoindoeuropeo e \u00e9 amplamente considerada como a primeira das linguas indoeuropeas en se espallar na Europa noroccidental e atl\u00e1ntica. A \u00e1rea onde a lingua parece que se tornou primeiro perceptibelmente en protocelta, en oposici\u00f3n ao dialecto \"centum\" anterior, corresponde \u00e1 cultura de Hallstatt, nas extremidades occidentais do Urnfield.\nA partir de aproximadamente 800, esa cultura por influencia de elementos traco-cimerios introduciu a Idade de ferro en Europa. Os contempor\u00e1neos cimerios son de maneira diversa indicados como os devanceiros dos cimbrios, dos francos sicambres e de Cymru, a pesar doutras etimolox\u00edas explicaren mellor o \u00faltimo termo.\nA reconstruci\u00f3n do protocelta est\u00e1 actualmente sendo feita. O c\u00e9ltico continental presenta moitas evidencias fonol\u00f3xicas e algunhas morfol\u00f3xicas, e o material catalogado \u00e9 a\u00ednda moi escaso para permitir unha reconstruci\u00f3n segura da sintaxe. Malia algunhas frases completas estaren escritas en galo e celtibero, a literatura celta substancialmente mais antiga \u00e9 encontrada no irland\u00e9s antigo, a m\u00e1is antiga lingua c\u00e9ltica insular rexistrada.\nReconstruci\u00f3n fonol\u00f3xica.\nConsoantes.\nAs mudanzas fonol\u00f3xicas das consoantes do PIE ao protocelta poden ser resumidas como segue. (Un asterisco [*] antes dunha letra ou palabra designa que o fonema ou lexema non esta testemu\u00f1ado e \u00e9 hipot\u00e9tico, unha forma reconstru\u00edda).\nEn contraste coa lingua da cal se orixinou, o protocelta non usaba a aspiraci\u00f3n como caracter\u00edstica para diferenciar os fonemas. As\u00ed pois, as consoantes sonoras aspiradas do protoindoeuropeo \"*b\u02b0, *d\u02b0, *g\u02b0/\u01f5\u02b0\" fund\u00edronse con \"*b, *d, *g/\u01f5\". A consoante aspirada labiovelar \"*g\u02b7\u02b0\" non se fundiu con \"*g\u02b7\", malia \"*g\u02b7\" terse tornado \"*b\" no protocelta, mentres que a aspirada \"*g\u02b7\u02b0\" se tornou \"*g\u02b7\". As\u00ed, mentres o PIE \"*g\u02b7en-\" 'muller' se transformou en \"ben\" no irland\u00e9s antigo e en \"benyw\" no gal\u00e9s, o PIE \"*g\u02b7\u02b0n\u0325-\" 'matar, ferir' \u00e9 a orixe do irland\u00e9s antigo \"gonaid\" e do gal\u00e9s \"gwanu\".\nO \"*p\" protoindoeuropeo perdeuse no protocelta, aparentemente atravesando os estadios \"*\u03c6\" (como na t\u00e1boa superior) e \"*h\" (talvez confirmado pelo top\u00f3nimo \"Hercynia\", se este for de orixe c\u00e9ltica) antes de desaparecer completamente no inicio das palabras e entre vogais. Ao lado de consoantes, o \"*\u03c6\" protocelta experimentou diferentes mudanzas: os grupos conson\u00e1nticos \"*\u03c6s\" e \"*\u03c6t\" transform\u00e1ronse en \"*xs\" e \"*xt\" respectivamente no protocelta. O \"*sp-\" PIE tornouse o \"s\" irland\u00e9s antigo e o brit\u00f3nico \"f\"; mentres Schrijver (1995, 348) argumenta que hab\u00eda un estadio intermedio \"*s\u03c6-\" (onde \"*\u03c6\" permaneceu como un fonema independente at\u00e9 despois de que o celta protoinsular se dividise no goid\u00e9lico e no brit\u00f3nico), McCone (1996, 44\u201345) acha mais econ\u00f3mico pensar que \"*sp-\" permaneceu inmut\u00e1bel no protocelta, isto \u00e9, a mudanza \"*p\" &gt; \"*\u03c6\" non acontece cando vai precedido por \"*s\". (De xeito parecido, a lei de Grimm non se aplica a \"*p\", \"t\", \"k\" tras \"*s\" nas linguas protoxerm\u00e1nicas).\nEn galo e nas linguas brit\u00f3nicas, un novo son \"*p\" apareceu como reflexo do fonema protoindoeuropeo \"*k\u02b7\". Consecuentemente uns xulgan o galo \"petuar[ios]\" e o gal\u00e9s \"pedwar\" 'catro', compar\u00e1beis ao irland\u00e9s antigo \"*cethair\" e ao lat\u00edn \"quattuor\". At\u00e9 que este novo /p/ encha o espazo no conxunto de fonemas que fora deixado baleiro pola desaparici\u00f3n do equivalente no PIE, n\u00f3s podemos pensar nunha mudanza en cadea.\nOs termos celta P e celta Q son \u00fatiles cando se desexa agrupar as linguas c\u00e9lticas de acordo co cami\u00f1o que tomaron con respecto a este fonema. Por\u00e9n unha simple divisi\u00f3n en c\u00e9ltico P e Q pode non ser r\u00edxida, e non facer xustiza \u00e1s evidencias das linguas c\u00e9lticas continentais antigas. O gran n\u00famero de raras innovaci\u00f3ns com\u00fans entre as linguas c\u00e9lticas insulares son moitas veces presentadas como evidencia en oposici\u00f3n \u00e1 divisi\u00f3n c\u00e9ltico P \"versus\" c\u00e9ltico Q, pero poden en vez diso reflectir unha influencia do substrato com\u00fan a partir de linguas prec\u00e9lticas das Illas Brit\u00e1nicas, e neste caso ser\u00edan irrelevantes \u00e1 clasificaci\u00f3n das linguas c\u00e9lticas.\nAs linguas celtas Q poden tam\u00e9n ter /p/ nas palabras estranxeiras incorporadas, a pesar de que nalg\u00fans pr\u00e9stamos do gal\u00e9s ao irland\u00e9s o /k/ foi usado para substitu\u00edr o son, como no ga\u00e9lico \"Cothrige\", unha forma antiga de \"Padraig\". O ga\u00e9lico \"p\u00f3g\", 'bico', foi un pr\u00e9stamo posterior (da segunda palabra da frase latina \"osculum pacis\", 'bico de paz') nun estadio onde o \"p\" foi tomado prestado directamente como \"p\", sen a substituci\u00f3n por \"c\".\nVogais.\nO sistema voc\u00e1lico protoc\u00e9ltico \u00e9 moi parecido ao reconstru\u00eddo para o protoindoeuropeo por Antoine Meillet. As diferenzas incl\u00faen a incidencia do celta \"*\u012b\" no lugar do PIE \"*\u0113\" (por exemplo, o galo \"rix\" e o irland\u00e9s \"r\u00ed\", 'rei'; comparado ao lat\u00edn \"r\u0113x\") e \"*\u0101\" no canto de \"*\u014d\".\nA vogal *\"\u0259\" \u00e9 o chamado \"schwa indoxerm\u00e1nico\", agora interpretada como unha vogal laringal entre d\u00faas consoantes.\nTransici\u00f3n ao gal\u00e9s e ao c\u00f3rnico.\nAs mudanzas fon\u00e9ticas regulares conson\u00e1nticas do protocelta ao gal\u00e9s e ao c\u00f3rnico poden ser resumidas na t\u00e1boa seguinte. Onde os grafemas galeses e c\u00f3rnicos te\u00f1en un valor diferente dos s\u00edmbolos correspondentes do AFI, o valor equivalente do AFI \u00e9 indicado entre barras. V representa unha vogal; C representa unha consoante.\nMorfolox\u00eda.\nSubstantivos.\nA morfolox\u00eda (estrutura) dos substantivos e adxectivos non mostra demasiadas mudanzas da lingua da que se orixinou.\ncrese que o protoc\u00e9ltico tivo substantivos que ti\u00f1an tres x\u00e9neros, tres n\u00fameros e entre cinco e oito casos. Os x\u00e9neros eran masculino, feminino e neutro. Os n\u00fameros eran singular, plural e dual. O n\u00famero dos casos \u00e9 algo obxecto de disputa : mentres que o irland\u00e9s antigo s\u00f3 ten cinco, a evidencia do c\u00e9ltico continental consid\u00e9rase que nos leva a un sistema de m\u00e1is casos, ag\u00e1s os que pensan en conservaci\u00f3n de arca\u00edsmos ou en nivelaci\u00f3n anal\u00f3xica. Os casos eran nominativo, vocativo, acusativo, dativo, xenitivo, ablativo, locativo e instrumental.\nOs substantivos div\u00eddense en aproximadamente nove declinaci\u00f3ns, dependendo da ra\u00edz. Hai temas en *\"o\", en *\"\u0101\", en *\"i\", en *\"u\", en dental, en velar, en nasal, en *\"r\" e en *\"s\".\nSubstantivos de tema en *\"\u0101\".\nE.g. *\"alis\u0101\" \u2018ameneiro\u2019 (feminino?)\nE.g. *\"kumb\u0101s\" \u2018Circo glaciar\u2019 (masculino)\nSubstantivos de tema en *\"u\".\nE.g. *\"matus\" \u2018oso\u2019 (masculino)\nE.g. *\"d\u0101nu\" \u2018val, r\u00edo\u2019 (neutro?)\nSubstantivos de tema en *\"i\".\nE.g. *\"albis\" \u2018monta\u00f1a\u2019 (masculino?)\nE.g. *\"r\u012bgan\u012bs\" \u2018ra\u00ed\u00f1a\u2019 (feminino)\nE.g. *\"blawi\" \u2018pelo\u2019 (neutro?)\nSubstantivos de tema en velar e dental.\nAnte o *-\"s\" do nominativo singular, unha consoante velar neutraliz\u00e1base en *-\"x\"-: *\"r\u012bg\"- \"rei\" &gt; *\"r\u012bxs\". Igualmente, un *-\"d\" final volv\u00edase *-\"t\"-: *\"druwid\"- \"dru\u00edda\" &gt; *\"druwits\".\nE.g. \"r\u012bxs\" \u2018rei\u2019 (masculino)\nE.g. *\"druwits\" \u2018dru\u00edda\u2019 (masculino)\nE.g. *\"karnuxs\" \u2018carnyx\u2019 (masculino?)\nE.g. *\"dants\" \u2018dente\u2019 (masculino)\nSubstantivos de tema en nasal.\nEn xeral, os temas en nasal rematan en *-\"on\"-, isto conv\u00e9rtese en *-\"\u016b\" no nominativo singular: *\"abon-\"- \"r\u00edo\" &gt; *\"ab\u016b.\"\nE.g. *\"ab\u016b\" \u2018r\u00edo\u2019 (feminino)\nE.g. *\"kangsm\u00e3\" \u2018paso\u2019 (masculino)\nSubstantivos de tema en *\"s\".\nEn xeral, os temas en *\"s\" rematan en *-\"es\"-, que se converte en *-\"os\" no nominativo singular: *\"teges\"- \u2018casa\u2019 &gt; *\"tegos\".\nE.g. *\"tegos\" \u2018casa\u2019 (masculino)\nSubstantivos de tema en *\"r\".\nOs temas en *\"r\" son raros e c\u00e9ntranse sobre todo en nomes de parentesco. Case sempre rematan en *-\"ter\"-, que se converte en *-\"t\u012br\" no nominativo e *-\"tr\"- en todos os demais casos non sendo no acusativo: *\"\u03c6ater\"- \u2018pai\u2019 &gt; *\"\u03c6at\u012br\", *\"\u03c6atros\".\nE.g. *\"\u03c6at\u012br\" \u2018pai\u2019 (masculino)\nE.g. *\"m\u0101t\u012br\" \u2018nai\u2019 (feminino)\nVerbos.\nPor outro lado, os verbos c\u00e9lticos insulares mostran unha caracter\u00edstica peculiar desco\u00f1ecida noutra outra lingua indoeuropea co\u00f1ecida: os verbos te\u00f1en diferentes formas de conxugaci\u00f3n dependendo se eles aparecen na posici\u00f3n inicial absoluta da frase (o c\u00e9ltico insular ten a orde das palabras na frase verbo-suxeito-obxecto) ou se est\u00e1n precedidos por un adxunto adverbial. A situaci\u00f3n \u00e9 mais firmemente confirmada no irland\u00e9s antigo, pero aparece de certa forma no ga\u00e9lico escoc\u00e9s e alg\u00fans trazos est\u00e1n tam\u00e9n presentes no gal\u00e9s medio.\nAs formas que aparecen na posici\u00f3n inicial da frase son chamadas absolutas, e aquelas que aparecen tras un adxunto conxuntas. O paradigma do presente do indicativo na voz activa do verbo irland\u00e9s antigo \"beirid\" 'levar' \u00e9 indicado a seguir; as formas conxuntas est\u00e1n exemplificadas co adxunto \"n\u00ed\" 'non'.\nNo ga\u00e9lico escoc\u00e9s esta distinci\u00f3n a\u00ednda se encontra no futuro:\nNo gal\u00e9s medio, a distinci\u00f3n \u00e9 vista mais claramente nos proverbios seguindo a f\u00f3rmula \"X acontece, Y non acontece\" (Evans 1964: 119):\nAntigas an\u00e1lises da distinci\u00f3n, como foi rexistrado por Thurneysen (1946, 360 ss.), afirman que as terminaci\u00f3ns absolutas derivan das \"terminaci\u00f3ns primarias\" do protoindoeuropeo (usadas nos tempos presente e futuro) mentres que as terminaci\u00f3ns conxuntas derivan das \"terminaci\u00f3ns secundarias\" (usadas no tempo pasado). As\u00ed, o irland\u00e9s antigo \"beirid\" 'el/ela leva' debe ter evolucionado a partir de \"*b\u02b0ereti\" (similar ao s\u00e1nscrito \"bharati\" 'el/ela leva'), mentres que a forma conxunta \"beir\" debe ter evolucionado a partir de \"*b\u02b0eret\" (similar ao s\u00e1nscrito \"a-bharat\" 'el/ela levaba').\nActualmente, en cambio, moitos estudosos do celta concordan que Cowgill (1975), seguindo unha idea xa presentada por Holger Pedersen (1913, 340 ss.), encontrou a soluci\u00f3n correcta para a orixe da distinci\u00f3n absoluta/conxunta: unha part\u00edcula encl\u00edtica, reconstru\u00edda como \"*es\" tras consoantes e \"*s\" tras vogais, vir\u00eda na frase na segunda posici\u00f3n. Se a primeira palabra na frase fose outro adxunto, \"*(e)s\" vir\u00eda en seguida e as\u00ed antes do verbo. Mas se o verbo fose a primeira palabra na frase, \"*(e)s\" seria engadido a el. Segundo esta teor\u00eda, xa que logo, o irland\u00e9s antigo absoluto \"beirid\" orixinouse do protocelta \"*bereti-s\", mentres a conxunta \"n\u00ed beir\" orixinouse de \"*n\u012b-s bereti\".\nA orixe de \"*(e)s\" permanece desco\u00f1ecida. Cowgill suxire que talvez sexa unha forma semanticamente reducida de \"*esti\" '\u00e9', mentres que Schrijver (1994) argumenta que \"*(e)s\" \u00e9 derivada da part\u00edcula \"eti\" 'e ent\u00f3n, que est\u00e1 testemu\u00f1ada no galo.\nAs linguas c\u00e9lticas continentais non pos\u00faen distinci\u00f3n ningunha absoluta/conxunta. Por\u00e9n, elas parecen presentar s\u00f3 as ordes das palabras na frase suxeito-verbo-obxecto e suxeito-obxecto-verbo, como nas outras linguas indoeuropeas. A distinci\u00f3n absoluta/conxunta debe as\u00ed ser un instrumento da orde de palabras verbo-suxeito-obxecto que apareceu no c\u00e9ltico insular.\nCronolox\u00eda.\nDisc\u00fatese sobre a data na que o protoc\u00e9ltico se ter\u00eda convertido nunha rama separada do indoeuropeo. No pasado asum\u00edase unha asociaci\u00f3n con determinadas culturas arqueol\u00f3xicas, daquela us\u00e1base o m\u00e9todo da glotocronolox\u00eda. Ning\u00fan dos dous son satisfactorios por diversas raz\u00f3ns. Nos \u00faltimos tempos esta cuesti\u00f3n v\u00e9n sendo tratada por varios grupos de investigaci\u00f3n empregando m\u00e9todos inform\u00e1ticos modernos, con diferentes resultados. Gray e Atkinson estimaron unha data de hai 6100 anos (-4100) mentres que Forster e Toth suxeriron unha data de hai 8100 anos (-6100), pero unhas datas tan antigas non son aceptadas xeralmente. \u00c1mbalas d\u00faas datas est\u00e1n suxeitas a unha incerteza consider\u00e1bel de estimaci\u00f3n, se cadra +/-1500 anos. Na Teor\u00eda da Continuidade Paleol\u00edtica proponse que o celta ter\u00eda emerxido do refuxio ib\u00e9rico tras a \u00faltima era glaciar, pero esta teor\u00eda non a acepta a maior\u00eda dos estudosos.\nO protoc\u00e9ltico poder\u00eda ter sido falado ata tan recentemente como o -800, ver linguas c\u00e9lticas.\nV\u00e9xase tam\u00e9n.\nLigaz\u00f3ns externas.\nUnha fonte de investigaci\u00f3n do vocabulario protocelta \u00e9 fornecida pola Universidade de Gales nos seguintes sitios:\nAlternativamente, a Universidade de Leiden fornece un dicionario protocelta:"}
{"id": "46421", "revid": "624", "url": "https://gl.wikipedia.org/wiki?curid=46421", "title": "C\u00e9ltico continental", "text": ""}
{"id": "46422", "revid": "23204", "url": "https://gl.wikipedia.org/wiki?curid=46422", "title": "Rudolf Thurneysen", "text": "Rudolf Thurneysen, nado en Basilea o 14 de marzo de 1857 e finado en Bonn o 9 de agosto de 1940, foi un ling\u00fcista e estudante do celtismo.\nTraxectoria.\nEn 1909 Thurneysen publicou o seu \"Handbuch des Alt-Irischen\", traducido ao ingl\u00e9s como \"A Grammar of Old Irish\" por D. A. Binchy e Osborn Bergin, unha das mellores gram\u00e1ticas do irland\u00e9s antigo."}
{"id": "46423", "revid": "624", "url": "https://gl.wikipedia.org/wiki?curid=46423", "title": "Thurneysen", "text": ""}
{"id": "46425", "revid": "22570", "url": "https://gl.wikipedia.org/wiki?curid=46425", "title": "Maioriano", "text": "Iulius Valerius Maiorianus foi un emperador romano. Naceu probablemente no outono do 420, a\u00ednda que a data certa do seu nacemento non se co\u00f1ece. Non se co\u00f1ecen antecedentes familiares, s\u00f3 que o seu t\u00edo fora conde en Sirmium con Teodosio I, e que o seu pai se dedicaba \u00e1s finanzas, pero o seu nome \u00e9nos desco\u00f1ecido.\nXuventude.\nXa dende moi cativo, Maioriano estivo na vida militar, servindo baixo o mando de Aecio na Galia. M\u00e1is tarde est\u00e1 baixo o mando do metade suevo e metade visigodo Ricimer e o galo Exidio, que m\u00e1is tarde se hab\u00edan converter en importantes basti\u00f3ns do Imperio.\nNo 454, Maioriano deixa o servizo activo, e retirase \u00e1 s\u00faa casa, ao parecer obrigado pola esposa de Aecio, pero a ra\u00edz do asasinato do xeneral, o emperador Valentiniano III ch\u00e1mao ao seu car\u00f3n para que se encargue de sufocar o profundo malestar que hai no ex\u00e9rcito por esta morte.\nAo ano seguinte, Valentiniano III \u00e9 tam\u00e9n asasinado, e o trono imperial queda baldeiro, a\u00ednda que con moitos candidatos. \u00c9 nomeado Petronio M\u00e1ximo, quen nomea a Maioriano \"comes domesticorum\". O reinado deste emperador apenas durou dous meses, e m\u00e1is tarde, foi Avito o nomeado na Galia. Inicialmente, Maioriano reco\u00f1ece a apoia a Avito, xunto con Ricimer, e ded\u00edcanse a loitar contra os v\u00e1ndalos que estaban a atacar as costas de C\u00f3rsega e Sicilia, aos que vencen.\nAcceso ao poder.\nPero a chegada de Avito a Roma, e o comportamento da garda persoal, fai que a popularidade do Emperador baixe tanto, que o pobo de Roma se rebela. Esta rebeli\u00f3n fai que Maioriano e Ricimer se rebelen tam\u00e9n e atopan o emperador no cami\u00f1o de sa\u00edda de Roma. \u00cdnstano a abdicar e deixar as s\u00faas funci\u00f3ns, cousa que Avito acepta, xa que o seu ex\u00e9rcito o abandonara en Piazenza e R\u00e1vena.\nCoa deposici\u00f3n de Avito, o trono estaba baleiro, e tentan que o emperador de oriente nomee un novo emperador. Non obstante, o emperador Marciano morrera, probablemente sen co\u00f1ecer a sorte de Avito e \u00e9 nomeado Le\u00f3n, quen nun principio non fai nada por resolver a situaci\u00f3n; pero Ricimer \u00e9 nomeado \"Patricius et Magister Militum\" e Maioriano como \"Magister Militum\". Por\u00e9n, os alam\u00e1ns atacan e invaden dende Raetia o norte de Italia, chegando ata o lago Maggiore. Maioriano env\u00eda unha forza contra eles, e consegue eliminar o perigo. \u00c1 s\u00faa volta, a uns cinco quil\u00f3metros de R\u00e1vena, o ex\u00e9rcito no lugar da \"Pequenas Columnas\", nomea a Maioriano emperador por aclamaci\u00f3n. A\u00ednda que o seu reco\u00f1ecemento por parte de Le\u00f3n I dende o imperio Oriental a\u00ednda tardou case tres meses en ser aceptado, xa dende finais do 456 escomenza a tomar decisi\u00f3ns para trocar as cousas no imperio.\nA s\u00faa pol\u00edtica.\nMaioriano era consciente de que s\u00f3 ti\u00f1a o control de Italia, polo que dende un principio quixo consolidar a s\u00faa autoridade al\u00ed. O primeiro que fixo foi unha viaxe a Roma, onde reco\u00f1ece o papel do Senado, entrega cartos para a reconstruci\u00f3n de edificios p\u00fablicos destru\u00eddos e militarmente reforza as provincias do norte de Italia.\nHab\u00eda rexi\u00f3ns no Imperio que estaban a esmorecer, xa que o control non era moi forte, e ademais proponse reconquistar rexi\u00f3ns que sexan importantes para Roma e o Imperio, e onde se ti\u00f1a perdido o control. Maioriano vence os v\u00e1ndalos na Campania, onde atacaran e d\u00e1lle morte ao cu\u00f1ado de Xenserico. Ad\u00edcase \u00e1 construci\u00f3n e reforzamento da frota, especialmente na parte do Adri\u00e1tico e a defensa de Sicilia, para evitar os ataques v\u00e1ndalos.\nMarcha \u00e1 Galia, cami\u00f1o de Arl\u00e9s, para chegar a un acordo con Teodorico II, rei dos visigodos e manter o tratado de amizade e colaboraci\u00f3n entre eles. Este tratado d\u00e1lle sa\u00edda ao mar ao Reino de Tolosa (Toulousse) e o Imperio Romano incorporaba o Val do R\u00f3dano de novo \u00e1s s\u00faas posesi\u00f3ns.\nContinua a s\u00faa marcha cara a Hispania, onde os visigodos, en nome do Imperio Romano, foran expandindo o seu territorio. Entra en maio do 459 e chega a Caesaraugusta (Zaragoza), sendo o primeiro emperador romano en chegar a esta cidade. A s\u00faa intenci\u00f3n de restaurar o poder romano nesta rexi\u00f3n, a m\u00e1is rica do imperio, \u00e9 utilizala coma plataforma para invadir \u00c1frica e rematar co poder dos v\u00e1ndalos de Xenserico. Pero a frota que ti\u00f1a que transportar o ex\u00e9rcito cara \u00e1 provincia de Libia estaba concentrada en Carthago Nova, e mediante unha estrataxema, Xenserico a destr\u00fae, co que evita a invasi\u00f3n proxectada.\nDeposici\u00f3n e morte.\nEn xullo de 461, Maioriano torna a Italia pasando pola Galia. Ricimero p\u00eddelle abdicar aproveitando o intre do seu baixo apoio por parte dos visigodos despois do desastre da frota imperial, que lle custara moitos guerreiros aos aliados dos romanos. En Tortona, Maioriano abdica o 3 de agosto e o 7 de agosto, aparece morto, posiblemente do mal godo (envelenado), a\u00ednda que coma sempre na historia hai diferentes versi\u00f3ns, dende a s\u00faa morte violenta a car\u00f3n do r\u00edo Ilyra, ata a morte \u00e1 s\u00faa chegada a Roma. O certo \u00e9 que con el remata a derradeiro intento de restablecer un pouco o Imperio, e dende logo foi o emprendedor da derradeira gran batalla que se celebrou baixo os pend\u00f3ns do S.P.Q.R."}
{"id": "46427", "revid": "5863", "url": "https://gl.wikipedia.org/wiki?curid=46427", "title": "Honorio", "text": "O nome Honorio pode referirse a:"}
{"id": "46428", "revid": "2330", "url": "https://gl.wikipedia.org/wiki?curid=46428", "title": "Escrita lep\u00f3ntica", "text": ""}
{"id": "46430", "revid": "1131", "url": "https://gl.wikipedia.org/wiki?curid=46430", "title": "Giuseppe Fanelli", "text": "Giuseppe Fanelli, nado en N\u00e1poles o 13 de outubro de 1826 e finado en Nocera Inferiore o 5 de xaneiro de 1877, foi un anarquista italiano. En 1868 Mikhail Bakunin enviouno a Espa\u00f1a para difundir as ideas da Asociaci\u00f3n Internacional dos Traballadores (AIT) e da Alianza da Democracia Socialista, con intenci\u00f3n de recrutar membros para a Primeira Internacional. \nTraxectoria.\nCombateu a prol da Rep\u00fablica romana (1848-1849). Enrolado con Giuseppe Garibaldi participou na Expedici\u00f3n dos Mil (1860) a fin de sublevar Sicilia contra a monarqu\u00eda borb\u00f3nica. Entre 1862 e 1863 participou no levantamento de Polonia contra o Imperio tsarista. Volto a Italia, combater\u00eda en 1866 contra os austr\u00edacos, que reti\u00f1an a\u00ednda parte do Norte italiano. Paulatinamente ir\u00eda deslig\u00e1ndose de Giuseppe Mazzini, acheg\u00e1ndose aos ideais socialistas. Incorporado \u00e1 AIT, ser\u00eda fundador, con Bakunin da Alianza da Democracia Socialista (1868). Obtivo acta de deputado no parlamento italiano para gozar da inmunidade que correspond\u00edan aos deputados.\nFanelli en Espa\u00f1a.\nA finais de 1868 chegou a Madrid, enviado por Bakunin, para difundir o ideario da Primeira Internacional. O 24 de xaneiro de 1869, organizou unha reuni\u00f3n, no domicilio madrile\u00f1o de Jos\u00e9 Rubau Donadeu, \u00e1 que concorreron varios traballadores, aos que Fanelli explicou o programa da AIT e que formaron o primeiro n\u00facleo internacionalista en Espa\u00f1a. Fanelli mostrou tam\u00e9n as bases da Alianza da Democracia Socialista, logrando que se crease a primeira secci\u00f3n espa\u00f1ola desa organizaci\u00f3n.\nDesde Madrid, Fanelli continuou para Barcelona. Na correspondente reuni\u00f3n en casa de Jos\u00e9 Luis Pellicer, expuxo os programas da AIT e da Alianza da Democracia. O 2 de maio de 1869 quedou constitu\u00edda a secci\u00f3n barcelonesa da AIT, que publicar\u00eda xa un xornal \"La Federaci\u00f3n\" o 1 de agosto de 1869, dirixido por Rafael Farga Pellicer."}
{"id": "46431", "revid": "736", "url": "https://gl.wikipedia.org/wiki?curid=46431", "title": "Gcc", "text": ""}
{"id": "46432", "revid": "5863", "url": "https://gl.wikipedia.org/wiki?curid=46432", "title": "Alexandre Dumas (hom\u00f3nimos)", "text": ""}
{"id": "46433", "revid": "5312", "url": "https://gl.wikipedia.org/wiki?curid=46433", "title": "Caciquismo", "text": "O caciquismo foi unha pr\u00e1ctica pol\u00edtica que tivo o seu maior auxe durante a \u00e9poca da Restauraci\u00f3n Borb\u00f3nica, empregando o sistema de encadramento, pucheirazo, \"resurrecci\u00f3n de mortos\" etc\u00e9tera.\nCaracter\u00edsticas.\nEste sistema caracter\u00edzase por un peculiar sistema de elecci\u00f3n de candidatos denominado sistema de quendas, no que o cacique formaba parte da oligarqu\u00eda local encargada de someter \u00f3 pobo con restrici\u00f3ns econ\u00f3micas e sociais, co \u00faltimo fin de afianzar as s\u00faas redes de compromiso co goberno central.\nCita de Castelao sobre o caciquismo:\nEn Galiza, o caciquismo ten unha longa historia, a tal punto que \"as discusi\u00f3ns acerca da pervivencia ou non do caciquismo en Galiza e baixo que formas parece ser un dos t\u00f3picos permanentes dos debates\". Hoxe, algunhas das pr\u00e1cticas mant\u00e9\u00f1ense e son obxecto de pol\u00e9mica, especialmente o reconto de votos de persoas falecidas. Por outra banda, tam\u00e9n \u00e9 habitual reco\u00f1ecer os designamentos a dedo como unha das m\u00e1is estendidas pr\u00e1cticas caciqu\u00eds.\nLiteratura.\nA figura do cacique como m\u00e1ximo expo\u00f1ente do caciquismo ten sido tratada en numerosas ocasi\u00f3ns tanto na literatura galega, como \u00e9 o caso por exemplo da novela \"A Besta!\" de Patricio Delgado Luaces ou m\u00e1is recentemente o de \"Casa Skylab\" de Santiago Jauregu\u00edzar, como na literatura en castel\u00e1n escrita por galegos, como sucede coa novela \"O anarquista\", da autor\u00eda de Leandro Pita Romero."}
{"id": "46434", "revid": "15490", "url": "https://gl.wikipedia.org/wiki?curid=46434", "title": "Libio Severo", "text": "Libio Severo foi emperador romano desde o ano 461 ao 465.\nCoa morte de Maioriano, \u00e1brese un interregno no que non hai candidatos para ser emperador. Ricimer conv\u00e9rtese de xeito real no gobernante de Italia, que era o \u00fanico territorio ao que fora constrinxido o Imperio Romano. Durante meses, dende agosto de 461, o trono esta baldeiro.\nTeodorico II prop\u00f3n o seu candidato e como tal env\u00eda embaixadas a Oriente para que sexa aceptado. O mesmo fai o v\u00e1ndalo Xenserico, que prop\u00f3n o seu neto, xa que o seu fillo Henerico casara coa irm\u00e1 de Honorio, Eudocia, raptada no saqueo de Roma. Por\u00e9n, \u00e9 Ricimer quen nomea en R\u00e1vena o novo emperador na persoa de Libius Severus, co\u00f1ecido coma \"Serpentius\" e natural de Lucania. Foi un 19 de novembro do 461.\nPero Le\u00f3n I propo\u00f1\u00edase de tomar o control dos restos do Imperio de Occidente, e non reco\u00f1eceu este nomeamento, xa que ti\u00f1a o seu propio candidato con Antemio, xenro de Marciano.\nO seu reinado.\nLibio Severo estaba baixo o control total de Ricimer, que era de xeito quen controlaba o estado. A\u00ednda que as posesi\u00f3ns do Imperio estaban case limitadas a Italia, tivo que lle facer fronte \u00e1 rebeli\u00f3n de Aegidus, partidario do emperador Maioriano, quen non reco\u00f1ece o nomeamento e se rebela contra o novo emperador.\nNo 462, dir\u00edxese a Narbona para atopar unha alianza dos visigodos na loita contra Aegidus, e chega a un acordo co conde Agripino, rival de Aegidus. Este morre no 465 en Arles e a autoridade romana queda restaurada.\nPoucas das acci\u00f3ns ocorridas baixo o seu reinado son co\u00f1ecidas, xa que a maior parte delas foron atribu\u00eddas a Ricimero, convert\u00e9ndose este emperador nun monicreque nas mans do xeneral ariano. Os ataques de parte dos v\u00e1ndalos \u00e1s costas de Italia por parte de Xenserico, para empurrar polo nomeamento do seu candidato Olibrio. A pesar das embaixadas enviadas a Oriente, non \u00e9 reco\u00f1ecido, e como os ataques dos v\u00e1ndalos contra as costas italianas continuaban, estas embaixadas eran imperiosas, xa que os ataques se estenden ao Peloponeso grego, o que fai que Le\u00f3n I nomee como emperador do Oeste o seu candidato Antemio no 467. Pero antes, Libio Severo xa deixara de serlle \u00fatil a Ricimer.\nA s\u00faa morte.\nA desaparici\u00f3n de Libio Severo ocorre no outono do 465. Non obstante, alg\u00fans historiadores romanos datan a s\u00faa morte en agosto, o d\u00eda 15, a\u00ednda que tam\u00e9n se observa que algunhas leis firmadas por el foron publicadas o 25 de setembro. Segundo Casiodoro, foi envelenado por Ricimer no seu Palacio de Roma, mentres que o historiador Sidonio Apolinar, case o seu contempor\u00e1neo, data a s\u00faa morte no 468 de xeito natural. O certo \u00e9 que Libio Severo non deixou pegada ningunha e forma parte da lista dos emperadores sen sombra."}
{"id": "46435", "revid": "624", "url": "https://gl.wikipedia.org/wiki?curid=46435", "title": "Irland\u00e9s medieval", "text": ""}
{"id": "46436", "revid": "23204", "url": "https://gl.wikipedia.org/wiki?curid=46436", "title": "Lingua irlandesa media", "text": "Irland\u00e9s medio \u00e9 o nome que lle deron os fil\u00f3logos \u00e1 forma da lingua irlandesa falada entre o s\u00e9culo X ao XII; \u00e9, xa que logo, contempor\u00e1neo das fases finais do ingl\u00e9s antigo e iniciais do ingl\u00e9s medio. As linguas goid\u00e9licas modernas: irland\u00e9s, ga\u00e9lico escoc\u00e9s, e manx son todas descendentes do irland\u00e9s medio.\nHistoria.\nO irland\u00e9s medio falouse en Irlanda e Escocia; desde o Munster ata a illa de Inchcolm no Mar do Norte. A s\u00faa extensi\u00f3n xeogr\u00e1fica fixo dela a m\u00e1is estendida de todas as linguas insulares a finais do s\u00e9culo XII, cando o ingl\u00e9s medio comezou a facer incursi\u00f3ns en Irlanda e moitas das rexi\u00f3ns c\u00e9lticas do norte e do oeste de Britania.\nPoucas linguas europeas poden rivalizar no volume de literatura que nos legou o irland\u00e9s medio. Moita desta supervivencia \u00e9 debida ao teimudos que foron uns poucos anticuarios irlandeses modernos, pero o simple volume de sagas, anais, haxiograf\u00edas (etc) que sobreviviron mostra a confianza que ti\u00f1an os membros das instru\u00eddas ordes ga\u00e9licas medievais na s\u00faa lingua. Case todo o que sobreviviu v\u00e9n de Irlanda, un pouco de Escocia e moi pouco da Illa de Man. O \"Lebor Bretnach\", o \"Nennio irland\u00e9s\", s\u00f3 se conserva en manuscritos preservados en Irlanda; con todo, Thomas Owen Clancy hai pouco propuxo que foi escrito en Escocia, no mosteiro de Abernethy."}
{"id": "46437", "revid": "624", "url": "https://gl.wikipedia.org/wiki?curid=46437", "title": "Dru\u00eddas", "text": ""}
{"id": "46438", "revid": "102241", "url": "https://gl.wikipedia.org/wiki?curid=46438", "title": "Lingua picta", "text": "A lingua picta era a lingua dos antigos pictos, na actual Escocia. Os \u00fanicos restos desta lingua est\u00e1n en top\u00f3nimos, nomes propios atopados nos monumentos e nos rexistros da \u00e9poca. Na s\u00faa m\u00e1xima extensi\u00f3n debeu falarse desde as Shetland ata Fife.\nA clasificaci\u00f3n da lingua picta \u00e9 algo controvertido a\u00ednda. Influente \u00e9 o parecer que nunha revisi\u00f3n sobre o picto fixo Jackson, quen considerou que o picto pod\u00eda non ser celta ou ter un substrato non c\u00e9ltico. Con todo Forsyth non est\u00e1 de acordo.\nOpini\u00f3ns sobre a lingua picta.\nEn 1582, o estudoso humanista (e falante nativo do ga\u00e9lico) George Buchanan, expresou a opini\u00f3n que o picto era similar a linguas como o gal\u00e9s, galo e ga\u00e9lico. O resto da investigaci\u00f3n sobre esta lingua ten sido descrita como comentarios \u00e1 obra de Buchanan.\nDe acordo con W. B. Lockwood (1975) a opini\u00f3n de que o picto \u00e9 unha lingua celta \u00e9 algo provisional. Refer\u00edndose a unha inscrici\u00f3n nas Shetland escribe: \"Cando se extraen os nomes de persoa, o resto \u00e9 totalmente incomprens\u00edbel. As\u00ed na pedra de Lunnasting nas Shetland p\u00f3dese ler \"ettocuhetts ahehhttann hccvvevv nehhtons\". A \u00faltima palabra \u00e9 claramente o comunmente testemu\u00f1ado nome Nechton, pero o resto, mesmo tendo en conta unha eventual reduplicaci\u00f3n de consoantes en Ogam, parece tan ex\u00f3tico que os fil\u00f3logos concl\u00faen que o picto foi unha lingua non indoeuropea sen parentes reco\u00f1ec\u00edbeis.\nCon todo, a evidencia da toponimia e a antroponimia leva claramente a que os pictos falaban unha lingua c\u00e9ltica insular, en relaci\u00f3n coas m\u00e1is meridionais linguas brit\u00f3nicas a\u00ednda que se propuxo tam\u00e9n que a lingua era m\u00e1is pr\u00f3xima ao galo que \u00e1s linguas brit\u00f3nicas. Columba, un ga\u00e9lico, necesitou un int\u00e9rprete na terra dos pictos, e Beda afirmaba que os pictos falaban unha lingua diferente da dos brit\u00f3ns, xu\u00edzos que non din nada sobre a natureza da lingua picta. Chegouse a afirmar que na terra dos pictos sobreviviran unha ou d\u00faas linguas non indoeuropeas, un argumento que se considera baseado ante todo na limitada evidencia negativa e na hai tempo descartada teor\u00eda de que as linguas e as culturas materiais s\u00f3 se poden expandir por invasi\u00f3n ou migraci\u00f3n. Elementos preindoeuropeos poden atoparse frecuentemente en top\u00f3nimos escoceses setentrionais, e algu\u00e9n expuxo a teor\u00eda de que algunhas inscrici\u00f3ns og\u00e1micas pictas poidan estar presentando exemplos desta lingua.\nTestemu\u00f1os da lingua picta.\nOs top\u00f3nimos a mi\u00fado perm\u00edtenos deducir a existencia de asentamentos hist\u00f3ricos pictos en Escocia. Os que portan o prefixo \"Aber-\" (\u2018esteiro\u2019), \"Lhan-\" (\u2018cemiterio\u2019), \"Pit-\" (\u2018porci\u00f3n\u2019, \u2018granxa\u2019), ou \"Fin-\" (\u2018outeiro\u2019 [?]) indican rexi\u00f3ns habitadas por pictos no pasado (por exemplo: Aberdeen, Lhanbryde, Pitmedden, Pittodrie, Findochty etc). con todo, \"Pit-\" \u00e9 o elemento m\u00e1is distintivo, pois \"Aber-\" tam\u00e9n podemos atopalo en lugares nos que se falou brit\u00f3nico. Alg\u00fans dos elementos pictos, como \"Pit-\", form\u00e1ronse despois da \u00e9poca picta, e poden referirse a antigos \"condados\" ou \"thanages\". Outros elementos topon\u00edmicos que se suxeriron foron \"pert\" (\u2018valo\u2019, gal\u00e9s \"perth\" - Perth, Larbert), \"carden\" (\u2018maleza, mato\u2019, gal\u00e9s \"cardden\" - Pluscarden, Kincardine), \"pevr\" (\u2018brillante\u2019, gal\u00e9s \"pefr\" - Strathpeffer, Peffery).\nA evidencia da toponimia tam\u00e9n revela o avance do ga\u00e9lico no pa\u00eds dos pictos. As\u00ed, Atholl, que significa Nova Irlanda, est\u00e1 testemu\u00f1ado a principios do s\u00e9culo VIII. Isto pode ser un \u00eddice do avance do ga\u00e9lico. Fortriu tam\u00e9n cont\u00e9n top\u00f3nimos que suxiren asentamentos ga\u00e9licos, ou influencias ga\u00e9licas. Hai un n\u00famero de pr\u00e9stamos pictos no moderno ga\u00e9lico escoc\u00e9s.\nAdemais de antrop\u00f3nimos Beda aporta un \u00fanico top\u00f3nimo picto (\"HE\", I, 12), cando fala do muro de Antonino:\"Comeza a unha distancia de sobre d\u00faas millas do mosteiro de Abercurnig, no oeste, nun lugar chamado na lingua picta Peanfahel, e na lingua inglesa, Penneltun, e discorre cara o oeste, finaliza preto da cidade de Alcluith.\" Peanfahel \u2013 a moderna Kinneil, preto de Bo'ness \u2013 parece conter elementos relacionados co brit\u00f3nico \"penn\" 'no cabo' e goid\u00e9lico \"fal\" 'muro'. Alcluith, 'rocha do Clyde', \u00e9 a moderna Dumbarton Rock, sitio dunha moi antiga fortaleza medieval e un posterior castelo."}
{"id": "46439", "revid": "2445", "url": "https://gl.wikipedia.org/wiki?curid=46439", "title": "Mosteiro de San Clodio, San Clodio, Leiro", "text": ""}
{"id": "46440", "revid": "1131", "url": "https://gl.wikipedia.org/wiki?curid=46440", "title": "Mosteiros e conventos de Galicia", "text": "Esta \u00e9 unha lista dos mosteiros e conventos de Galicia divididos en provincias.\nPara o uso desta lista \u00e9 necesario facer algunhas precisi\u00f3ns:\nA Coru\u00f1a.\nA capitalidade relixiosa de Santiago de Compostela e a comarca de Betanzos e do Eume, principais focos de atracci\u00f3n do monacato na provincia. Tam\u00e9n chama a atenci\u00f3n a relativa densidade de mosteiros na Costa da Morte.\nLugo.\nTres zonas destacan neste mapa: A Mari\u00f1a, herdeira da vella diocese de Britonia; os mosteiros do Cami\u00f1o; e, por enriba de todas, a Ribeira Sacra. Pola contra, chama a atenci\u00f3n a ausencia de conventos na Terra Ch\u00e1.\nOurense.\nEn Ourense, os mosteiros conc\u00e9ntrase na zona da ribeira do Sil, que mereceu o nome da Ribeira Sacra ou da Tebaida galega, na Comarca do Ribeiro e nas terras de Celanova.\nPontevedra.\nPontevedra \u00e9 a provincia con menor densidade de mosteiros de toda Galicia. \u00c9 un monacato urbano onde destaca a concentraci\u00f3n de mosteiros arredor das d\u00faas cidades historicamente m\u00e1is importantes: Pontevedra e Tui. Tam\u00e9n destaca a forte presenza monacal na Comarca do Saln\u00e9s, o que lembra a hist\u00f3rica relaci\u00f3n entre os monxes bieitos e o cultivo do Albari\u00f1o."}
{"id": "46441", "revid": "54334", "url": "https://gl.wikipedia.org/wiki?curid=46441", "title": "F\u00edsico (hom\u00f3nimos)", "text": "O termo F\u00edsico pode referirse \u00e1:"}
{"id": "46443", "revid": "114", "url": "https://gl.wikipedia.org/wiki?curid=46443", "title": "Grandes lagos africanos", "text": ""}
{"id": "46444", "revid": "5863", "url": "https://gl.wikipedia.org/wiki?curid=46444", "title": "Karl Liebknecht", "text": "Karl Liebknecht, nado en Leipzig o 13 de agosto de 1871 e finado en Berl\u00edn o 15 de xaneiro de 1919, foi un socialista alem\u00e1n, fundador do Partido Comunista Alem\u00e1n.\nTraxectoria.\nFillo dun dos fundadores do Partido Socialdem\u00f3crata de Alema\u00f1a (SPD), Wilhelm Liebknecht, cr\u00edase na miseria a causa do encarceramento do seu pai. As reformas sociais de Bismarck afect\u00e1rono cando a\u00ednda andaba na escola.\nM\u00e1is tarde comezar\u00eda a estudar Filosof\u00eca, Econom\u00eda, Historia e Dereito na s\u00faa cidade natal ata que a s\u00faa familia mudou para Berl\u00edn, onde contiuou os seus estudos.\nEntre 1883-1884 foi recrutado. Logo presentar\u00eda a s\u00faa tese doutoral en Dereito. A avogac\u00eda foi a s\u00faa primeira profesi\u00f3n: abriu un despacho para defender socialdem\u00f3cratas e recrutas maltratados polo r\u00e9xime mon\u00e1rquico.\nContinua a s\u00faa actividade pol\u00edtica desde o SPD e escribindo libros contra o Ex\u00e9rcito. Precisamente a s\u00faa obra \"Militarismo e Antimilitarismo\" (1907) c\u00fastalle un ano e medio de cadea. Defendeuse a si mesmo no caso, ga\u00f1ando dese xeito moita popularidade ata o punto de que foi elixido deputado do parlamento de Prusia.\nDurante a primeira guerra mundial desmarcouse da li\u00f1a oficial do seu partido, que apoia no parlamento a aprobaci\u00f3n dos cr\u00e9ditos de guerra (que ser\u00e1n aprobados), declar\u00e1ndose publicamente contrario \u00e1 guerra . Por\u00e9n foi enviado \u00e1 fronte o ano 1915 (a pesar da s\u00faa inmunidade parlamentaria), vivindo, polo tanto, moi de preto a contenda. Un ano despois, con outros membros do SPD, condenan a guerra, sendo expulsados do partido. Proseguiu, logo de volver da fronte, co seu activismo antibelicista, encabezando unha manifestaci\u00f3n. Isto tr\u00f3uxolle unha condena de catro anos de c\u00e1rcere. Os opositores \u00e1 guerra, entre os que destaca Rosa Luxemburg, crean Spartakusbund (Liga Espartaquista), o 1 de xaneiro de 1916, para agrupar os disidentes do SPD.\nKarl Liebknecht \u00e9 liberado da prisi\u00f3n logo da revoluci\u00f3n de outubro de 1918, a Revoluci\u00f3n alem\u00e1, que marcar\u00e1 o fin da guerra e o comezo da Alema\u00f1a republicana. O 7 de xaneiro de 1919 os espartaquistas tentan organizar un Comit\u00e9 Militar Revolucionaro, ao estilo ruso, pero non hai detr\u00e1s s\u00f3viets. O 13 de xaneiro, un destacamento dos \"Corpos Libres\" (Freikorps), organizados polo ministro de Defensa, Noke, detiv\u00e9rono. Dous d\u00edas despois \u00e9 asasinado xunto a Rosa Luxemburg e Leo Jogiches en aplicaci\u00f3n da \"lei de fugas\"."}
{"id": "46445", "revid": "1987", "url": "https://gl.wikipedia.org/wiki?curid=46445", "title": "Mois\u00e9s", "text": "Mois\u00e9s (, pron. est\u00e1ndar: \"Mosh\u00e9\", pron. tiberiana: \"M\u014d\u0161eh\"; ; ; , \"M\u016bsa\"), chamado na tradici\u00f3n xud\u00eda Moshe Rabbenu (\u05de\u05b9\u05e9\u05b6\u05c1\u05d4 \u05e8\u05b7\u05d1\u05b5\u05bc\u05e0\u05d5\u05bc, Mois\u00e9s o noso mestre), \u00e9 o profeta m\u00e1is importante para o xuda\u00edsmo, liberador do pobo hebreo da escravitude de Exipto e encargado por Deus de entregar a lei escrita e, segundo os rabinos, a lei oral, codificada m\u00e1is tarde na Mishn\u00e1. \nO cristianismo herdou esta imaxe de Mois\u00e9s, a quen venera como redentor e lexislador e, por iso, anticipo de Cristo. En ambas as tradici\u00f3ns, Mois\u00e9s \u00e9 o autor do Pentateuco, en hebreo \"Tora\", os cinco primeiros libros da Biblia, que conte\u00f1en a Lei, chamada por iso \"Lei de Mois\u00e9s\". No islam, Mois\u00e9s \u00e9 un dos profetas que m\u00e1is veces (cento trinta e seis) nom\u00e9ase no Cor\u00e1n. Nas devanditas referencias dise que Mois\u00e9s \u00e9 o mensaxeiro enviado ao pobo de Israel e o \u00fanico en escoitar directamente a Deus, polo cal llo chama \"kal\u00eem Allah\". Os relatos do Cor\u00e1n retoman e \u00e1s veces reelaboran as narraci\u00f3ns sobre Mois\u00e9s contidas na Biblia e na Hagad\u00e1, para remarcar o paralelismo entre Mois\u00e9s e Mahoma, a quen o primeiro anunciar\u00eda. En todas as relixi\u00f3ns abrah\u00e1micas, Mois\u00e9s \u00e9 unha figura central como profeta e lexislador. \nO \u00c9xodo constit\u00fae a fonte primaria e a m\u00e1is antiga sobre Mois\u00e9s, o libro sacro relata a vida e obra do profeta, as\u00ed como os seus parentes e legado. O seu nacemento d\u00e1se en Exipto, fillo de Amram e de Jocabed, ambos da tribo de Lev\u00ed. Naquel tempo, o Fara\u00f3n (desco\u00f1\u00e9cese o nome) para controlar a poboaci\u00f3n hebrea, emite que todo fillo home sexa botado ao Nilo, a nai de Mois\u00e9s votao nunha cesta ao r\u00edo de onde \u00e9 recolleito pola filla do Fara\u00f3n (o midrash a chama \"Bitia\"), quen o cr\u00eda como propio. Na s\u00faa mocidade, mata a un exipcio que maltrataba a un hebreo e foxe ao pa\u00eds de Madi\u00e1n no deserto. Al\u00ed casa e ten unha revelaci\u00f3n divina no Monte Sina\u00ed.\n Regresa a Exipto por orde divina e xunto ao seu irm\u00e1n Ahar\u00f3n demandan ao Fara\u00f3n (desco\u00f1\u00e9cese o nome) a liberdade dos hebreos; ante a negativa do soberano invocan sobre Exipto as dez pragas b\u00edblicas. Por mor delas, os hebreos son liberados e Mois\u00e9s cond\u00faceos cara ao Sina\u00ed. Al\u00ed, recibe a Lei, a entrega ao pobo de Israel e organiza as s\u00faas instituci\u00f3ns e culto. Finalmente, despois de pasar corenta anos no deserto, leva ao pobo ata a Terra Prometida, pero morre no monte Nebo (Transxordania) antes de poder ingresar nela. A Biblia non menciona onde sepultaron a Mois\u00e9s.\nO xuda\u00edsmo rab\u00ednico considera que a vida de Mois\u00e9s est\u00e9ndese desde o ano 1391 a.\u00a0C. ata o 1271 a.\u00a0C., mentres que San Xerome sit\u00faao non 1592 a.\u00a0C. e James Ussher no 1571 a.\u00a0C.\nA partir do s\u00e9culo XVII, a atribuci\u00f3n do Pentateuco a Mois\u00e9s foi posta en d\u00fabida, entre outros, por Baruch de Spinoza. No s\u00e9culo XVIII, Jean Astruc reforzou esta noci\u00f3n con argumentos de cr\u00edtica textual; en ambos os casos non se negou a existencia de Mois\u00e9s. A partir do s\u00e9culo XIX tentouse situar a Mois\u00e9s no Imperio Novo de Exipto, relacion\u00e1ndoo con figuras como Akhenat\u00f3n ou Rams\u00e9s II. \nO consenso actual \u00e9 que se trata dun personaxe lendario, a\u00ednda que alg\u00fan l\u00edder tribal tipo Mois\u00e9s puido existir a finais da Idade de Bronce.\nEtimolox\u00eda do nome.\nUnha ra\u00edz exipcia. ('fillo de') considerouse como unha posible etimolox\u00eda, posiblemente unha abreviatura dun nome teof\u00f3rico, por exemplo en nomes exipcios como Thutmose ('nacido de Thoth') e Rams\u00e9s ('nacido de Ra'), co nome do deus omitido. Con todo, o biblista Kenneth Kitchen argumentou que isto -ou calquera orixe exipcia do nome- era pouco probable, xa que os sons do hebreo non se corresponden coa pronuncia do exipcio no per\u00edodo de tempo relevante. O ling\u00fcista Abraham Yahuda, base\u00e1ndose na graf\u00eda dada no Tanakh, sost\u00e9n que combina \"auga\" ou \"semente\" e \"estanque, extensi\u00f3n de auga\", dando as\u00ed o sentido de \"fillo do Nilo\". ().\nO relato b\u00edblico do nacemento de Mois\u00e9s proporci\u00f3nalle unha etimolox\u00eda popular para explicar o significado ostensible do seu nome. Dise que o recibiu da filla do fara\u00f3n: \"converteuno no seu fillo. Ela p\u00faxolle por nome Mois\u00e9s [, ], dicindo: 'Saqueino [, ] da auga.'.\" Esta explicaci\u00f3n relaci\u00f3nao coa ra\u00edz do sem\u00edtico, , que significa \"sacar\". O tosafista do s\u00e9culo XI Isaac b. Asher haLevi sinalou que a princesa o nomea co participio activo 'drawer-out' (, ), non o participio pasivo 'sacado' (, ), profetizando en efecto que Mois\u00e9s sacar\u00eda a outros (de Exipto); isto foi aceptado por alg\u00fans eruditos.\nA etimolox\u00eda hebrea do relato b\u00edblico pode reflectir un intento de anular as pegadas das orixes exipcias de Mois\u00e9s. O car\u00e1cter exipcio do seu nome foi reco\u00f1ecido como tal por antigos escritores xudeus como Fil\u00f3n e Xosefo. Fil\u00f3n relacionou o nome de Mois\u00e9s \"( romanizado: M\u014dys\u0113s, lit. 'M\u014dus\u1e17s')\" ao exipcio (copto) palabra para \"auga\".' (, ), en referencia ao seu achado no Nilo e \u00e1 etimolox\u00eda popular b\u00edblica. Xosefo, nas s\u00faas \"Antig\u00fcidades xud\u00edas\" (\u0399\u03bf\u03c5\u03b4\u03b1\u03ca\u03ba\u03ae \u03b1\u03c1\u03c7\u03b1\u03b9\u03bf\u03bb\u03bf\u03b3\u03af\u03b1), afirma que o segundo elemento, , significaba \"os que se salvan\". O problema de como unha princesa exipcia, co\u00f1ecida por Josefo como Thermutis (identificada como Tharmuth) e no Libros de cr\u00f3nicas 4:18 como Bithias. Mois\u00e9s poder\u00eda saber hebreo o que desconcertou a comentaristas xudeus medievais como Abraham ibn Ezra e Hezekiah ben Manoah. Ezequ\u00edas suxeriu que ou ben se converteu ou recibira un consello de Xocabed.\nIbn Ezra deu d\u00faas posibilidades para o nome de Mois\u00e9s, cr\u00eda que era unha traduci\u00f3n do nome exipcio en lugar dunha transliteraci\u00f3n, ou que a filla do fara\u00f3n sab\u00eda falar hebreo.\nMois\u00e9s na Biblia.\nInfancia.\nO Libro do \u00c9xodo comeza moitos anos despois do final do Libro da X\u00e9nese, no cal os israelitas viv\u00edan en relativa harmon\u00eda cos nativos exipcios na Terra de Goshen, a parte oriental do Delta do Nilo. Nalg\u00fan momento da convivencia os exipcios volv\u00e9ronse host\u00eds e escravizaron os israelitas.\nSegundo o Libro do \u00c9xodo, era o fillo de Amram, un membro da tribo Levita, descendente de Xacob, e a s\u00faa esposa Ioqu\u00e9bed. Ahar\u00f3n era o irm\u00e1n m\u00e1is vello de Mois\u00e9s. Ambos formaban parte dunha segunda xeraci\u00f3n de israelitas nacidos en Exipto. \nNo relato do \u00c9xodo, o nacemento de Mois\u00e9s aconteceu nun tempo no que o Fara\u00f3n reinante dera orde de que todos os nenos nacidos homes fosen matados bot\u00e1ndoos no r\u00edo Nilo.\nIoqu\u00e9bed, deu a luz e gardou o neno oculto durante tres meses. Cando non puido agochalo m\u00e1is tempo, antes que matalo, deixouno nas augas do Nilo metido nunha pequena cesta de xunco impermeabilizado con betume. Segundo a narraci\u00f3n da Biblia, Mar\u00eda, irm\u00e1 de Mois\u00e9s, esp\u00eda o movemento do fr\u00e1xil bote, ata que este chega a un lugar onde a filla do Fara\u00f3n estaba a se ba\u00f1ar acompa\u00f1ada das s\u00faas damas de compa\u00f1\u00eda. Dise que ela sentiu o neno na cesta e fixo que unha doncela o collese. Nese intre, Mar\u00eda apareceu e preguntoulle \u00e1 filla do Fara\u00f3n se querer\u00eda unha muller hebrea para criar o neno. Xocabede resulta collida como ama de leite do neno, que medra e \u00e9 levado \u00e1 filla do Fara\u00f3n que o adopta como fillo seu. Esta filla do Fara\u00f3n non est\u00e1 identificada no \u00c9xodo. A\u00ednda que o Fara\u00f3n fose Rams\u00e9s II, o Fara\u00f3n da Opresi\u00f3n, como se cre tradicionalmente, identificar a Princesa \u00e9 dificil\u00edsimo, porque Rams\u00e9s tivo sobre un centenar de fillos. A Princesa deulle por nome Mosheh, que \u00e9 semellante \u00e1 palabra hebrea mashah \"o botado f\u00f3ra\". Na traduci\u00f3n grega foi helenizado, e de a\u00ed para n\u00f3s \u00e9 Mois\u00e9s.\nPastor en Madi\u00e1n.\nCando Mois\u00e9s se fixo maior, foi ver como viv\u00edan os seus irm\u00e1ns escravizados. Vendo como un exipcio bat\u00eda nun hebreo, matou o exipcio e soterrouno na area, supondo que ningu\u00e9n que vise o incidente o contar\u00eda. Do outro d\u00eda, vendo dous hebreos discutindo, tratou de separalos, mais un deles botoulle en cara que asasinase o exipcio. Mois\u00e9s despois descubrir\u00eda que o asunto era co\u00f1ecido, e que o Fara\u00f3n estaba disposto a darlle morte por iso. Ent\u00f3n escapou para a Pen\u00ednsula do Sina\u00ed, morando al\u00ed con Ietr\u00f3, sacerdote en Madi\u00e1n, (no Leste do actual golfo de Aqaba). Co\u00f1eceu a s\u00faa filla, S\u00e9fora, coa que logo casar\u00eda. Al\u00ed viviu catro anos, como pastor, nacendo nese tempo o seu fillo Guerxom.\nUn d\u00eda Mois\u00e9s levou o raba\u00f1o ao Monte Horeb, tradicionalmente identificado co Monte Sina\u00ed (posibelmente, segundo hoxe se pensa, estar\u00eda m\u00e1is a Oriente, en Madi\u00e1n). No Monte Horeb, veu un arbusto ardendo que non se consum\u00eda. Cando quixo mirar m\u00e1is de preto, Deus faloulle desde o arbusto, revelando o seu nome a Mois\u00e9s.\nRetorno a Exipto. As dez pragas.\nDeus encargouno de volver a Exipto e librar os hebreos do cativerio. Regresou a Exipto, onde se encontrou co seu irm\u00e1n m\u00e1is vello Aharon, obtendo o reco\u00f1ecemento da s\u00faa li\u00f1axe opresa*. Vimos a saber que durante a ausencia de Mois\u00e9s, o Fara\u00f3n da Opresi\u00f3n (identificado \u00e1s veces con Rams\u00e9s II) morrera, e fora sucedido polo que se denominar\u00e1 o Fara\u00f3n do \u00c9xodo, que corresponder\u00eda a Mernetaph, sempre que o antecesor fose Rams\u00e9s II. Como o que o relato de \u00c9xodo describe Exipto como catastr\u00f3fico -- pragas horr\u00edbeis, perda de centos de escravos, innumer\u00e1beis mortes (inclu\u00edda a do Fara\u00f3n mesmo, a\u00ednda que isto non queda claro no \u00c9xodo) --, resulta chocante que as fontes hist\u00f3ricas non-exipcias que citen os israelitas en Exipto non te\u00f1an sido atopadas. Por\u00e9n, sabemos que Mernetaph foi un gobernante mediocre, e, de certo m\u00e1is d\u00e9bil que Rams\u00e9s II. Feitas estas salvedades*, prosegue o relato contando como Mois\u00e9s acabou por convencer ao Fara\u00f3n, logo de que o Deus de Mois\u00e9s enviase Dez Pragas sobre os exipcios, ante a negativa inicial do monarca. A primeira praga, foi a transformaci\u00f3n da auga do Nilo en sangue. A segunda foi unha enxurrada de r\u00e1s que sa\u00edran do Nilo. A terceira foi unha praga de pulgas, piollos e mosquitos. A cuarta un ataque de bestas salvaxes. A quinta unha praga de enfermidades que afectaron o gando exipcio. A sexta a aparici\u00f3n de b\u00f3chegas na pel dos exipcios. A s\u00e9tima, sarabia e tormentas que arrasaron o pa\u00eds. A oitava unha invasi\u00f3n de lagostas. A novena unha completa tebra que se apoderou de Exipto. A novena praga culminou coa morte dos nenos var\u00f3ns acabados de nacer. De resultas, tal terror se apoderou dos exipcios que foi ordenado que os hebreos puidesen abandonar o pa\u00eds do Nilo (\"o \u00c9xodo\"). Estes acontecementos son conmemorados na Pascua.\nAs\u00ed Mois\u00e9s guiou o seu pobo cara a Oriente, comezando a longa viaxe a Cana\u00e1n. O desfile mov\u00edase con lentitude, s\u00e9ndolle necesario acampar tres veces antes de chegar \u00e1 fronteira de Exipto. Entrementres, o Fara\u00f3n tivo un trasacordo, e iniciou a persecuci\u00f3n dos hebreos cun grande ex\u00e9rcito. Collidos entre ese ex\u00e9rcito e o mar, os israelitas dubidaron, pero o \u00c9xodo conta que Deus dividiu as augas, de modo que pasasen seguros a trav\u00e9s do chan seco. Cando o ex\u00e9rcito fara\u00f3nico tentou seguilos, Deus permitiu que as augas volvesen ao seu ser e os soldados afogasen. Se o Fara\u00f3n se afogou tam\u00e9n non est\u00e1 claro no relato b\u00edblico, m\u00e1is na documentaci\u00f3n exipcia non aparece nada de tales sucesos.\nNo Monte Sina\u00ed.\nCando os israelitas chegaron ao Sina\u00ed, plantaron o campamento cerca da monta\u00f1a. Mois\u00e9s ordenou que non se achegasen a ela. Recibiu os Dez Mandamentos oralmente (non a\u00ednda en t\u00e1boas), as\u00ed como outras leis morais. Logo Mois\u00e9s subiu ao monte con Ahar\u00f3n, Nadab, Abihu e 70 anci\u00e1ns, para ver o Deus de Israel. Mentres Mois\u00e9s estaba no monte Sina\u00ed recibindo instruci\u00f3ns sobre as leis para a comunidade israelita, o pobo acudiu onde Ahar\u00f3n para que lle fixese un deus. Ahar\u00f3n logo de recibir pendentes de ouro da xente, fabricou un becerro de ouro, e dixo: \"Vela\u00ed o voso deus, Ou Israel!, o que vos sacou de Exipto\". Unha \"festa de Deus\" foi anunciada para o d\u00eda seguinte, que comezou pola ma\u00f1\u00e1 con sacrificios e seguiu con foli\u00f3n. Ascendeu Mois\u00e9s \u00e1 monta\u00f1a, onde recibiu os Dez Mandamentos, escritos en d\u00faas t\u00e1boas cadans\u00faa por ambas caras. Logo de que Mois\u00e9s persuadise o Se\u00f1or para que non destru\u00edse o pobo de Israel, descendeu do monte e encontrouse con Xosu\u00e9. Mois\u00e9s, encolerizado, rompeu as t\u00e1boas da Lei, e logo destru\u00edu o becerro, rifando con Ahar\u00f3n polo pecado que cometera perante o pobo. Vendo que o pobo estaba desatado, Mois\u00e9s foi ata a entrada do campo e dixo: \"Quen est\u00e1 ao lado do Se\u00f1or? Que ve\u00f1a xunto a min?\". Todos os fillos de Lev\u00ed reun\u00edronse con el, e mandoulles que fosen dunha entrada a outra do campamento matando os id\u00f3latras. Logo Deus ordenoulle a Mois\u00e9s facer unhas novas t\u00e1boas e subir de novo ao Sina\u00ed para volver gravar os mandamentos.\nCon milagres, Deus afianzou a autoridade de Mois\u00e9s sobre do pobo probando que era o seu enviado. Por\u00e9n o pobo non cesara de murmurar contra el e Deus, clamando que polo menos en Exipto, viv\u00eda mellor. Chegaron as proximidades da Terra Prometida e Mois\u00e9s enviou doce esp\u00edas para que reco\u00f1ecesen o pa\u00eds. Dez deles desanimaron o pobo para que non invadisen o pa\u00eds, a pesar do apoio divino. De xeito que Deus se enfadou e decidiu facelos vagar polo deserto durante 40 anos, a fin de que ning\u00fan dos que sa\u00edra de Exipto puidese entrar na Terra Prometida salvo Xosu\u00e9 e Caleb, os dous esp\u00edas favor\u00e1beis \u00e1 conquista.\nMorte de Mois\u00e9s.\nSegundo a Biblia (\"N\u00fameros\", 20, 7-13), para dar de beber ao pobo hebreo, golpeou co seu bast\u00f3n d\u00faas veces a rocha de Meribah - en vez de falarlle \u00e1 pedra como Deus lle mandara - polo que non foi autorizado a entrar en Israel. Mais foille concedido que a puidese mirar, desde o cumio do Monte Neb\u00f3, onde morrer\u00eda aos 120 anos de idade (\"Deuteronomio\", 34, 1-9). Antes de morrer, nomeou a Xosu\u00e9 como sucesor. Foi soterrado na terra de Moab.\nRetratos e referencias culturais.\nArte.\nMois\u00e9s aparece a mi\u00fado na arte cristi\u00e1, e a capela privada do Papa, a Capela Sistina, ten unha gran secuencia de seis frescos da \"vida de Mois\u00e9s\" na parede sur, fronte a un conxunto coa \"vida de Cristo\". Foron pintados en 1481-82 por un grupo de artistas, na s\u00faa maior\u00eda florentinos, entre os que se atopaban Sandro Botticelli e Pietro Perugino. Debido a unha ambig\u00fcidade na palabra hebrea \u05e7\u05b6\u05e8\u05b6\u05df (keren) que significa tanto corno como raio ou viga, na traduci\u00f3n da Biblia de Xerome \u00e1 \"Vulgata latina\" descr\u00edbese o rostro de Mois\u00e9s como (\"con cornos\") cando descende do monte Sina\u00ed coas t\u00e1boas, Mois\u00e9s adoita mostrarse na arte occidental ata o Renacemento con pequenos cornos, que polo menos serv\u00edan como atributo identificativo conveniente.\nCo profeta El\u00edas, \u00e9 unha figura necesaria na transfiguraci\u00f3n de Xes\u00fas na arte cristi\u00e1, un tema cunha longa historia na arte ortodoxa oriental, e popular na arte occidental entre 1475 e 1535 aproximadamente.\nEstatua de Michelangelo.\nO estatua de Mois\u00e9s de Michelangelo (1513-1515), na igrexa de San Pietro in Vincoli, Roma, \u00e9 unha das estatuas m\u00e1is co\u00f1ecidas do mundo. Os cornos que o escultor inclu\u00edu na cabeza de Mois\u00e9s son o resultado dunha mala traduci\u00f3n da Biblia hebrea \u00e1 Biblia Vulgata latina, coa que Michelangelo estaba familiarizado. A palabra hebrea tomada do \"\u00c9xodo\" significa \"corno\" ou \"irradiaci\u00f3n\". Expertos do Instituto Arqueol\u00f3xico de Am\u00e9rica demostran que o termo se utilizou cando Mois\u00e9s \"regresou ao seu pobo despois de ver tanta Gloria do Se\u00f1or como o ollo humano pod\u00eda soportar\", e o seu rostro \"reflect\u00eda resplandor\". Na primitiva arte xud\u00eda, ademais, Mois\u00e9s \u00e9 a mi\u00fado \"mostrado con raios sa\u00edndo da s\u00faa cabeza\".\nCr\u00edticas a Mois\u00e9s.\nA finais do s\u00e9culo XVIII, o de\u00edsta Thomas Paine comentou cumpridamente as Leis de Mois\u00e9s en \"\" (1794, 1795 e 1807). Paine consideraba a Mois\u00e9s un \"detestable vil\u00e1n\", e cita do cap\u00edtulo 31 do libro N\u00fameros exemplos das s\u00faas \"atrocidades sen parang\u00f3n\". Na pasaxe, despois de que o ex\u00e9rcito israelita regresase da conquista de Madi\u00e1n, Mois\u00e9s ordena a matanza dos madianitas coa excepci\u00f3n das raparigas virxes que deb\u00edan ser conservadas para os israelitas.\nO rabino Joel Grossman argumentou que a historia \u00e9 unha \"poderosa f\u00e1bula de luxuria e traiz\u00f3n\", e que a execuci\u00f3n das mulleres por parte de Mois\u00e9s era unha condena simb\u00f3lica de quen pretende converter o sexo e o desexo en fins perversos. Di que as mulleres madianitas \"utilizaban o seu atractivo sexual para apartar aos homes israelitas do Deus [Yahv\u00e9] e dirixilos cara \u00e1 adoraci\u00f3n de Baal Peor [outro deus cananeo]\". O rabino Grossman sost\u00e9n que o xenocidio de todas as mulleres madianitas non virxes, inclu\u00eddas as que non seduciron a homes xudeus, foi xusto porque algunhas delas mantiveron relaci\u00f3ns sexuais por \"motivos impropios\". Alan Levin, especialista en educaci\u00f3n do movemento reformista, suxeriu de forma similar que a historia deber\u00eda tomarse como un conto con ensinanza, para \"advertir \u00e1s sucesivas xeraci\u00f3ns de xudeus que vix\u00eden o seu propio comportamento id\u00f3latra\". Chasam Sofer subli\u00f1a que esta guerra non se librou a pedimento de Mois\u00e9s, sen\u00f3n que foi ordenada por Deus como un acto de vinganza contra as mulleres madianitas, que, segundo o relato b\u00edblico, seducira aos israelitas e lev\u00e1baos ao pecado. O ling\u00fcista Keith Allan comentou: \"Obra de Deus ou non, tr\u00e1tase dun comportamento militar que hoxe ser\u00eda tab\u00fa e poder\u00eda dar lugar a un xu\u00edzo por crimes de guerra\".\nMois\u00e9s tam\u00e9n foi obxecto de numerosas cr\u00edticas feministas. A estudosa da teolox\u00eda feminista Nyasha Junior argumentou que Mois\u00e9s pode ser obxecto de investigaci\u00f3n feminista."}
{"id": "46448", "revid": "1093", "url": "https://gl.wikipedia.org/wiki?curid=46448", "title": "Alexandre Campos Ram\u00edrez", "text": ""}
{"id": "46450", "revid": "12452", "url": "https://gl.wikipedia.org/wiki?curid=46450", "title": "Autos Lobelle", "text": ""}
{"id": "46452", "revid": "22570", "url": "https://gl.wikipedia.org/wiki?curid=46452", "title": "Pascal (unidade)", "text": "O pascal (s\u00edmbolo Pa) \u00e9 a unidade de presi\u00f3n no Sistema Internacional. \n\u00c9 equivalente a un newton por metro cadrado. O nome prov\u00e9n de Blaise Pascal, o f\u00edsico, matem\u00e1tico e fil\u00f3sofo franc\u00e9s.\nA presi\u00f3n atmosf\u00e9rica media \u00e9 101.300 Pa = 1.013 mbar = 759,81 Torricelli (ISO 2533).\nA unidade de presi\u00f3n atmosfera est\u00e1ndar equivale a 101.325 Pa = 1.013,25 mbar = 760 Torr"}
{"id": "46454", "revid": "109216", "url": "https://gl.wikipedia.org/wiki?curid=46454", "title": "Antoine Gizenga", "text": "Antoine Gizenga, nado en Mushiko o 5 de outubro de 1925, \u00e9 o actual primeiro ministro da Rep\u00fablica Democr\u00e1tica do Congo e un veterano pol\u00edtico dese pa\u00eds.\nTraxectoria.\nGizenga foi primeiro ministro en 1960, e en 1961-62 baixo a presidencia do hist\u00f3rico l\u00edder Patrice Lumumba. Logo do asasinato deste en 1961 continuou como primeiro ministro, pero en rebeld\u00eda. O seu goberno, con sede en Stanleyville (actual Kisangani) foi reco\u00f1ecido por 21 pa\u00edses de \u00c1frica, Asia, e Europa do Leste en febreiro de 1961. Estivo no c\u00e1rcere entre xaneiro de 1962 e xullo de 1964 e outra vez entre outubro de 1964 e novembro de 1965. Viviu no exilio entre 1965 e 1992.\nEn 2006 regresou \u00e1 pol\u00edtica present\u00e1ndose \u00e1s primeiras elecci\u00f3ns presidenciais democr\u00e1ticas do pa\u00eds \u00e1 fronte do Partido Lumumbista Unificado. Neses comicios obtivo un 13,06% dos votos e a terceira posici\u00f3n tras Joseph Kabila e Jean-Pierre Bemba. Na segunda volta, Gizenga apoiou a Kabila, e este ao vencer nomeouno primeiro ministro (30 de decembro de 2006).\nO seu primeiro goberno estivo formado por seis ministros de estado e 54 ministros e viceministros m\u00e1is, entre os que se atopou Nzanga Mobutu, fillo de Mobutu Sese Seko na carteira de agricultura e nunha te\u00f3rica vicepresidencia. Tam\u00e9n estivo entre eles Mbusa Nyamwisi, ministro de exteriores e antigo l\u00edder rebelde, pero non Azarias Ruberwa, o l\u00edder rebelde m\u00e1is importante na actualidade e cabeza da Asemblea Congolesa a prol da Democracia (RCD)."}
{"id": "46455", "revid": "23204", "url": "https://gl.wikipedia.org/wiki?curid=46455", "title": "Regras do f\u00fatbol", "text": "As regras do f\u00fatbol, tam\u00e9n co\u00f1ecidas coma as regras do xogo a nivel da FIFA, son as regras que rixen o f\u00fatbol en todo o mundo. Os cambios nelas est\u00e1n a cargo da \"International Football Association Board\", a cal est\u00e1 conformada poa FIFA as catro asociaci\u00f3ns de f\u00fatbol do Reino Unido.\nHistoria das regras.\nAo longo da historia cre\u00e1ronse distintos regulamentos para os distintos c\u00f3digos do f\u00fatbol, pero os m\u00e1is similares aos do f\u00fatbol actual xurdiron durante mediados do s\u00e9culo XIX en Inglaterra.\nO regulamento creado en 1863 en conxunto coa \"Football Association\" de Inglaterra \u00e9 considerado coma o primeiro do f\u00fatbol.\nEn 1886 celebrouse a primeira reuni\u00f3n oficial da \"International Football Association Board\", asociaci\u00f3n que pretend\u00eda organizar o f\u00fatbol do Reino Unido baixo un mesmo regulamento. En 1913 a FIFA sumouse como membro.\nEn 1937 o n\u00famero de regras aumentou de 13 a 17. En 1997 deuse o seguinte cambio importante de regras, onde o texto delas foi aumentado nun 30%.\nRegras actuais.\nElementos de xogo.\nTerreo de xogo.\nO terreo de xogo debe ser de c\u00e9spede natural ou artificial, a\u00ednda que esta opci\u00f3n pode depender do regulamento da competici\u00f3n. O terreo deber\u00e1 ser rectangular, sendo a s\u00faa lonxitude entre 90 e 120 m (100 e 110 m para partidos internacionais), e o seu ancho entre 45 e 90 m (64 e 75 m para partidos internacionais). Todo o per\u00edmetro do terreo estar\u00e1 rodeado por li\u00f1as de 12\u00a0cm de ancho como m\u00e1ximo: as 2 m\u00e1is longas ter\u00e1n o nome de li\u00f1as de banda, mentres que as demais ser\u00e1n as li\u00f1as de meta. Dentro do campo tr\u00e1zase unha li\u00f1a paralela e equidistante \u00e1s li\u00f1as de meta, chamada li\u00f1a media. O punto medio desta li\u00f1a ser\u00e1 o centro dunha circunferencia de raio igual a 9,15 m.\nEn cada intersecci\u00f3n entre as li\u00f1as de meta e de banda (4 en total) colocarase unha bandeirola sen punta de polo menos 1,5 m de altura. Opcionalmente p\u00f3dense po\u00f1er bandeirolas exteriores ao terreo a 1 m de distancia da intersecci\u00f3n entre as li\u00f1as de banda e a li\u00f1a media. Tomando como centro cada unha das intersecci\u00f3ns, deberase marcar unha semicircunferencia de raio 1 m que vaia desde a li\u00f1a de banda ata a li\u00f1a de meta, polo interior do terreo. Esta \u00e1rea recibe o nome de \u00e1rea de esquina. Opcionalmente p\u00f3dense facer unhas pequenas marcas sobre as li\u00f1as de meta a 9,15 m de cada bandeirola.\nSobre as li\u00f1as de meta colocaranse dous postes verticais, ambos equidistantes das bandeirolas, e unidos por un poste horizontal (traveseiro). A distancia entre a parte interior dos postes verticais ser\u00e1 de 7,32 m, e a distancia entre a parte inferior do traveseiro e o chan de 2,44 m. Os postes deber\u00e1n ter o mesmo ancho que as li\u00f1as de meta, e ser de cor branca. Esta construci\u00f3n ser\u00e1 chamada meta ou porter\u00eda, e pode posu\u00edr unha rede que a cubra, pero deber\u00e1 estar entre a li\u00f1a de meta e a parte exterior do terreo. Os postes poden ser de forma cadrada, rectangular, redonda ou el\u00edptica, e poden estar feitos de madeira, metal ou outro material aprobado.\nNa zona das metas trazaranse as \u00e1reas de meta. Tr\u00e1zanse d\u00faas li\u00f1as perpendiculares \u00e1 li\u00f1a de meta, situadas a 5,5 m da parte interior de cada poste vertical da meta. As devanditas li\u00f1as penetraranse 5,5 m no terreo de xogo e uniranse cunha li\u00f1a paralela \u00e1 li\u00f1a de meta. A \u00e1rea delimitada polas devanditas li\u00f1as e a li\u00f1a de meta ser\u00e1 a \u00e1rea de meta.\nA denominada \u00e1rea de penalizaci\u00f3n ou de penal tr\u00e1zase igual que a \u00e1rea de meta, pero con li\u00f1as de 16,5 m. Dentro desta \u00e1rea, marcarase o punto penal. O devandito punto estar\u00e1 situado a 11 m da li\u00f1a de meta e equidistante dos postes da meta. No exterior da \u00e1rea penal marcarase un segmento de circunferencia con centro no punto penal e un raio igual a 9,15 m.\nBal\u00f3n.\nO bal\u00f3n \u00e9 un obxecto con forma de esfera empregado para a pr\u00e1ctica do f\u00fatbol. Debe ser de coiro ou outro material adecuado. A s\u00faa circunferencia ten que ser de entre 68 e 70\u00a0cm, a s\u00faa masa de entre 410 e 450 g, e a s\u00faa presi\u00f3n de entre 0,6 e 1,1 atm ao nivel do mar.\nSe un bal\u00f3n se dana durante un partido, s\u00f3 o \u00e1rbitro pode dar o visto e prace para cambialo por outro.\nPara partidos a nivel de FIFA, t\u00f3dolos bal\u00f3ns deben posu\u00edr polo menos unha das seguintes tres marcas: \nA lista das ditas especificac\u00f3ns adicionais, caracter\u00edsticas de cada unha das categor\u00edas, deber\u00e1 ser aprobada polo \"International Football Association Board\". Os organismos que levan a cabo os controis de calidade ser\u00e1n seleccionados pola FIFA.\nXogadores.\nCada un dos dous equipos que disputan un partido poder\u00e1 ter un m\u00e1ximo de 11 futbolistas dentro do terreo, e non menos de 7, a\u00ednda que este \u00faltimo n\u00famero pode variar segundo a competici\u00f3n. Un dos futbolistas debe ser o guardameta.\nEn competici\u00f3ns oficiais poderanse facer ata 3 cambios nun mesmo partido por equipo, e poderanse ter no banco de 3 a 7 suplentes, dependendo do regulamento de cada competici\u00f3n. Para partidos de selecci\u00f3ns internacionais \"A\", poderanse ter ata 6 suplentes no banco.\nPara realizar unha substituci\u00f3n entre un futbolista titular e un suplente deberase informar o \u00e1rbitro. O suplente ou substituto non poder\u00e1 ingresar no campo de xogo ata que o xogador substitu\u00eddo abandone por completo o campo de xogo. A substituci\u00f3n realizarase sobre a li\u00f1a de banda e sobre a metade do campo durante unha interrupci\u00f3n do partido. O xogador substitu\u00eddo non poder\u00e1 volver ingresar durante ese partido. Se o xogador a ingresar viola estas regras, ser\u00e1 amoestado.\nEn calquera momento do partido, ata durante unha quenda de penais, un xogador de campo (non porteiro) poder\u00e1 cambiar de posici\u00f3n co porteiro a condici\u00f3n de que o \u00e1rbitro sexa informado sobre esta acci\u00f3n, e a mesma se realice durante unha interrupci\u00f3n. Se algunha destas d\u00faas condici\u00f3ns non se cumpren, ambos os xogadores ser\u00e1n amoestados.\nSe un xogador \u00e9 expulsado antes do comezo do partido, poder\u00e1 ser substitu\u00eddo por un suplente. Se un suplente \u00e9 expulsado antes do partido, non poder\u00e1 xogar, nin ser substitu\u00eddo.\nEquipamento dos xogadores.\nPor cuesti\u00f3ns de seguridade, os xogadores non poder\u00e1n levar elementos que poidan resultar perigosos para eles mesmos ou para os demais. Todo tipo de xoier\u00eda est\u00e1 prohibido durante un partido, ata se as mesmas est\u00e1n cubertas por alg\u00fan tipo de cinta adhesiva. Certos protectores de cabeza, xeonllo ou lentes de material brando est\u00e1n permitidos por non se considerar perigosos.\nCada xogador deber\u00e1 ter as seguintes pezas e obxectos na s\u00faa indumentaria: \nAs camisetas de ambos os equipos e as dos dous porteiros deber\u00e1n ter diferenzas para evitar a confusi\u00f3n dos xogadores e os \u00e1rbitros. O capit\u00e1n de cada equipo deber\u00e1 ter unha banda nun dos seus brazos para diferencialo dos demais xogadores.\nPrevio ao comezo de cada partido, os \u00e1rbitros deber\u00e1n verificar que os xogadores cumpran co regulamento de equipamento. Se durante o desenvolvemento do partido o \u00e1rbitro nota alg\u00fan incumprimento das regras, esperar\u00e1 unha interrupci\u00f3n do xogo para indicarlle ao xogador que se retire do campo de xogo. Cando o xogador faga os cambios requiridos, o \u00e1rbitro verificar\u00e1 os cambios durante unha interrupci\u00f3n, e se est\u00e1n dentro do permitido deixar\u00e1 volver ao xogador.\n\u00c1rbitros.\n\u00c1rbitro principal.\nO \u00e1rbitro \u00e9 quen ter\u00e1 a autoridade total para facer cumprir as regras de xogo no partido para o que foi nomeado. Todas as decisi\u00f3ns do \u00e1rbitro son definitivas. S\u00f3 el pode modificar unha decisi\u00f3n, sempre que non renove o xogo ou o partido finalice.\n\u00c1 parte das controlar que se respecten as outras regras, o \u00e1rbitro debe cronometrar e tomar nota dos incidentes do partido, interromper, suspender ou finalizar o partido de ser necesario, expulsar calquera funcionario ou persoa externa do campo de xogo, e ata de f\u00f3ra do escenario.\nInterromper\u00e1 o xogo se considera que un xogador sufriu unha lesi\u00f3n grave, e poder\u00e1 continuar o xogo se ao seu parecer a lesi\u00f3n \u00e9 leve. Neste \u00faltimo caso, cando o xogo se interrompa por outro motivo, permitir\u00e1 o ingreso de asistentes para tratar o xogador lesionado.\nAsegurarase que todo xogador que sufra unha hemorraxia abandone o campo de xogo. O mesmo poder\u00e1 reingresar nunha interrupci\u00f3n, logo dunha verificaci\u00f3n do \u00e1rbitro.\nMostraralle cart\u00f3n amarelo ou vermello a todo xogador que cometa unha infracci\u00f3n merecedora da mesma. No caso de que un xogador cometa m\u00e1is dunha infracci\u00f3n ao mesmo tempo, o \u00e1rbitro castigar\u00e1 a m\u00e1is grave.\nPermitir\u00e1 que o xogo contin\u00fae se o equipo contra o cal se cometeu unha infracci\u00f3n benef\u00edciase dunha vantaxe, e sancionar\u00e1 a infracci\u00f3n cometida inicialmente se a vantaxe prevista non se cumpre nese momento. Esta acci\u00f3n co\u00f1\u00e9cese popularmente como Lei da Vantaxe, malia que non \u00e9 unha lei en si.\nNo caso de que unha infracci\u00f3n suceda f\u00f3ra do seu campo visual, actuar\u00e1 conforme \u00e1s indicaci\u00f3ns dos seus \u00e1rbitros asistentes.\nTerminado o partido, emitir\u00e1 un informe cos detalles do partido \u00e1s autoridades competentes.\n\u00c1rbitros asistentes.\nAdemais do \u00e1rbitro principal, hai dous \u00e1rbitros asistentes, que son os encargados de axudarlle ao \u00e1rbitro en toma de decisi\u00f3ns particulares pola s\u00faa situaci\u00f3n no campo. Os asistentes te\u00f1en a misi\u00f3n de indicar as seguintes situaci\u00f3ns, decisi\u00f3n que poder\u00e1 ou ser aceptada polo \u00e1rbitro principal:\nOs asistentes poden moverse ao longo dunha das metades das li\u00f1as de banda, pero poden ingresar noo campo se for necesario, por exemplo para marcar a distancia da barreira nun tiro libre.\nSe un asistente se comporta en forma indebida, pode ser expulsado polo \u00e1rbitro principal. O partido dar\u00edase por suspendido se non hai un substituto para o asistente expulsado.\nAdemais, dependendo da competici\u00f3n, poden haber 1 ou 2 asistentes extras chamados cuarto e quinto \u00e1rbitro. Os mesmos enc\u00e1rganse de tarefas externas ao campo de xogo, por exemplo realizar as substitucions e indicar o tempo engadido.\nDesenvolvemento do xogo.\nDuraci\u00f3n do partido.\nCada partido x\u00f3gase en dous per\u00edodos de 45 minutos cada un, salvo que por mutuo acordo entre o \u00e1rbitro e os dous equipos participantes se conve\u00f1a outra cousa. Os cambios de duraci\u00f3n de cada per\u00edodo deber\u00e1n tomarse antes do inicio do partido e conforme ao regulamento da competici\u00f3n. Entre ambos os per\u00edodos realizarase un descanso de 15 minutos como m\u00e1ximo.\nAo final de cada per\u00edodo o \u00e1rbitro deber\u00e1, segundo o seu criterio, aumentar tempo para recuperar o tempo perdido. Os motivos para conformar ese tempo engadido son os seguintes: \nNo caso de que se deba volver a tirar un penalti co tempo extra xa cumprido, prolongarase o tempo ata que se efect\u00fae o penalti. O penalti consid\u00e9rase efectuado cando \u00e9 gol, \u00e9 desviado f\u00f3ra do campo, t\u00f3cao o porteiro ou bate en calquera parte da meta.\nCulminado o tempo regulamentario (90 minutos e mais o tempo engadido), pode ser necesario disputar unha pr\u00f3rroga, dependendo do regulamento da competici\u00f3n. Esta pr\u00f3rroga consta de dous per\u00edodos de 15 minutos, mais pode verse culminada se se converte un gol de ouro ou de prata, se estes est\u00e1n permitidos pola competici\u00f3n. Tam\u00e9n dependendo do regulamento da competici\u00f3n, p\u00f3dense executar penaltis despois do tempo regulamentario ou trala pr\u00f3rroga.\nInicio e reanudaci\u00f3n do xogo.\nPrevio ao comezo do partido, os capit\u00e1ns de ambos os equipos re\u00fanense co \u00e1rbitro principal no centro do campo. Un deles elixe un lado dunha moeda que ser\u00e1 lanzada polo \u00e1rbitro. O xogador que acerte de que lado caeu a moeda deber\u00e1 elixir cara a que meta atacar\u00e1 o seu equipo, mentres que o outro iniciar\u00e1 o partido movendo do centro do campo. Para o segundo tempo, os equipos cambiasen de meta e mover\u00e1 o equipo que ga\u00f1ou o sorteo.\nAo comezo do partido, o equipo que non ga\u00f1ou o sorteo deber\u00e1 efectuar un saque de sa\u00edda. O mesmo efect\u00faase movendo o bal\u00f3n desde o centro do terreo, cos xogadores de ambos os equipos nas s\u00faas respectivas metades do campo, e cos xogadores do equipo que non efect\u00faa o saque polo menos a 9,15 m do bal\u00f3n. O xogador que toca o bal\u00f3n nun saque de sa\u00edda non pode volver tocalo antes de que o toque outro xogador, pero se o fixese, o equipo contrario recibir\u00eda un tiro libre indirecto a favor desde o punto en que sucedeu o mencionado. Este procedemento rep\u00edtese no segundo tempo, logo dun gol (polo equipo non anotador) e ao comezo do ou os tempos suplementarios de seren necesarios.\nNalgunhas situaci\u00f3ns, por exemplo cando se det\u00e9n o xogo para quitar un xogador lesionado, durante un partido \u00e9 necesario facer un bal\u00f3n a terra. O bal\u00f3n a terra \u00e9 unha forma para renovar o xogo logo dunha interrupci\u00f3n temporal necesaria, cando o bal\u00f3n est\u00e1 en xogo, por mor de calquera incidente non indicado nas regras de xogo. Para facer un bal\u00f3n a terra, o \u00e1rbitro deber\u00e1 deixar caer o bal\u00f3n ao piso desde unha altura aproximada de 1 m, e logo de que rebote no piso poder\u00e1 ser xogada por calquera xogador. O proceso rep\u00edtese se un xogador toca o bal\u00f3n antes de que este toque o piso, ou se o bal\u00f3n sae do campo sen que o toque ning\u00fan xogador. Se o bal\u00f3n a terra se debe executar dentro da \u00e1rea de meta, o mesmo realizarase na li\u00f1a paralela \u00e1 li\u00f1a de meta m\u00e1is pr\u00f3xima, \u00e1 altura de onde se deb\u00eda facer.\nBal\u00f3n en xogo ou f\u00f3ra de xogo.\nO bal\u00f3n consid\u00e9rase f\u00f3ra de xogo (non confundir coa regra do \"f\u00f3ra de xogo\") cando traspasa por completo os l\u00edmites do terreo ou o \u00e1rbitro interrompe o xogo. Cabe destacar que as li\u00f1as do campo forman parte do terreo de xogo, e non se consideran como exteriores.\nGoles.\nM\u00e1rcase un gol cando o bal\u00f3n cruza a li\u00f1a de meta entre os postes verticais e por baixo do traveseiro da meta, sempre e cando o equipo que anota non infrinxa algunha das regras do xogo previamente.\nSe un equipo marca m\u00e1is goles que o outro, ser\u00e1 o ga\u00f1ador do partido. Se ambos marcan a mesma cantidade de goles, o partido ser\u00e1 un empate. Dependendo da competici\u00f3n, p\u00f3dese estender o partido con tempo extra ou tiros de penais.\nF\u00f3ra de xogo.\nA regra do f\u00f3ra de xogo non constit\u00fae unha infracci\u00f3n en si, e polo tanto ning\u00fan xogador poder\u00e1 recibir unha tarxeta do \u00e1rbitro ao infrinxir esta regra.\nUn xogador est\u00e1 en posici\u00f3n de f\u00f3ra de xogo se, ao recibir un pase dun dos seus compa\u00f1eiros at\u00f3pase m\u00e1is preto da li\u00f1a de meta contraria que o bal\u00f3n e o pen\u00faltimo adversario e est\u00e1 na metade do campo do equipo contrario, salvo que ese pase recibido sexa directamente dun saque de meta, de banda ou de esquina.\nEstar en posici\u00f3n de f\u00f3ra de xogo non \u00e9 suficiente para cometer a infracci\u00f3n. \u00c1 parte disto, o xogador en posici\u00f3n de f\u00f3ra de xogo deber\u00e1 estar interferindo no xogo, interferindo cun adversario ou ga\u00f1ando vantaxe de devandita situaci\u00f3n para que \u00e1rbitro cobre a infracci\u00f3n. Se se cobra a infracci\u00f3n, o \u00e1rbitro marcar\u00e1 un tiro libre indirecto ao equipo defensor desde o lugar que estaba o xogador inhabilitado do equipo atacante.\nFaltas e incorrecci\u00f3ns.\nO \u00e1rbitro conceder\u00e1 un tiro libre directo ao equipo rival do xogador que cometa unha das seguintes infracciones, que o \u00e1rbitro considere imprudentes, temerarias ou co uso dunha forza excesiva: \nTam\u00e9n se proceder\u00e1 cun tiro libre directo se se comente algunha das seguintes infracciones: \nO mesmo executarase desde o lugar onde ocorreu a infracci\u00f3n. Se ocorreu dentro da \u00e1rea penal propia, independentemente da posici\u00f3n do bal\u00f3n e se o bal\u00f3n est\u00e1 en xogo, marcarase un tiro penal en contra do equipo infractor.\nAdemais, deberase marcar un tiro libre indirecto para o rival se un xogador, que non sexa o guardameta, comete unha das seguintes infracciones: \nTam\u00e9n se marcar\u00e1 un tiro libre indirecto a favor do rival se o guardameta comete unha das seguintes infracciones: \nPreviamente, durante, e xa finalizado o partido, o \u00e1rbitro poder\u00e1 amoestar (mostrar tarxeta amarela) ou expulsar (tarxeta vermella) a calquera xogador, substituto ou xogadores substitu\u00eddos que figuren nas listas de ambos equipos para o partido.\nUn xogador que se atope dentro do terreo durante o desenvolvemento do xogo poder\u00e1 ser amoestado se comete unha das seguintes infracciones: \nSe o xogador en cuesti\u00f3n \u00e9 un substituto ou un xogador substitu\u00eddo, poder\u00e1 ser amoestado se comete algunha das seguintes infracciones: \nUn xogador (titular, substituto ou substitu\u00eddo) poder\u00e1 ser expulsado se comete algunha das seguintes infracci\u00f3ns: \nO significado de \"conduta antideportiva\" foi tema de discusi\u00f3n ao longo da historia. Un dos m\u00e1is co\u00f1ecidos \u00e9 cando un xogador se quita a camiseta ao momento de festexar un gol. Se a camiseta se pon por encima da cabeza ou se quita, consid\u00e9rase \"conduta antideportiva\" e \u00e9 merecedor dunha tarxeta amarela. Tratar de enganar o \u00e1rbitro para que este tome unha decisi\u00f3n err\u00f3nea consid\u00e9rase \"conduta antideportiva\", e deber\u00e1 ser amoestado.\nBal\u00f3n parado.\nTiros libres.\nNo f\u00fatbol existen dous tipo de tiros libres: os directos e indirectos. Estes son marcados polo \u00e1rbitro cando un equipo comete unha infracci\u00f3n merecedora dos mesmos.\nO procedemento para executar un tiro libre \u00e9 tocar o bal\u00f3n co p\u00e9 mentres o primeiro esta inm\u00f3bil. O executante non pode volver tocar o bal\u00f3n sen que outro xogador o toque. Todos os adversarios deber\u00e1n estar a polo menos 9,15 m de distancia do bal\u00f3n. Se un rival non cumpre con isto \u00faltimo, pero non incide na xogada, o \u00e1rbitro deixar\u00e1 xogar. Se o tiro libre \u00e9 no \u00e1rea de meta propia, o mesmo p\u00f3dese executar desde calquera lugar da mesma, e todos os rivais deber\u00e1n estar f\u00f3ra da \u00e1rea. Se \u00e9 dentro da \u00e1rea de meta rival, o mesmo executarase sobre a li\u00f1a paralela \u00e1 li\u00f1a de meta m\u00e1is pr\u00f3xima, \u00e1 mesma altura de onde ocorreu a infracci\u00f3n. Se o equipo defensor ten un tiro libre a favor dentro da s\u00faa \u00e1rea penal, o mesmo deber\u00e1 ser enviado f\u00f3ra da \u00e1rea para que un xogador rival poida tocar o bal\u00f3n. Se o rival non cumpre co anterior, repetirase o tiro.\nO lanzador debe tocar o bal\u00f3n co seu p\u00e9, pero logo non pode volver tocalo ata que outro xogador o faga. Se o xogador toca o bal\u00f3n con calquera parte, excepto as mans, logo do tiro e sen que ning\u00fan outro xogador o toque, marcarase un tiro libre indirecto ao equipo contrario. Se isto \u00faltimo d\u00e1se cun toque da man, concederase un tiro libre directo ao equipo rival desde onde ocorreu a infracci\u00f3n. Se sucede dentro da \u00e1rea penal propia, ser\u00e1 un penalti o que se marque. Se o porteiro executa o tiro, e toca o bal\u00f3n coas s\u00faas mans dentro da \u00e1rea penal propia sen que outro xogador tocouno, concederase un tiro libre indirecto para o equipo rival desde onde ocorreu a infracci\u00f3n.\nNun tiro libre, o xogo consider\u00e1se renovado cando o lanzador toca e move o bal\u00f3n. Colocar o p\u00e9 encima do bal\u00f3n previo ao tiro non se considera po\u00f1elo en xogo.\nP\u00f3dese marcar un gol directamente dun tiro libre directo, mentres que nun indirecto non. Para este \u00faltimo caso, se o bal\u00f3n entra en propia meta, marcarase saque de esquina para o rival, pero se \u00e9 na meta contraria, marcarase un saque de meta para o rival. Para indicar un tiro libre directo, o \u00e1rbitro estende o seu brazo cara a defensa do equipo infractor. Para os indirectos o procedemento do \u00e1rbitro \u00e9 similar, pero ademais debe manter un dos seus brazos verticalmente ata que outro xogador toque o bal\u00f3n.\nTiros de penalti.\nO penalti m\u00e1rcase cando un xogador comete unha infracci\u00f3n merecedora do cobrou dun tiro libre directo dentro da s\u00faa propia \u00e1rea penal. P\u00f3dese marcar un gol directamente do mesmo.\nExecutarao un xogador do equipo rival ao que cometeu a infracci\u00f3n. O bal\u00f3n debe ser colocado no punto penal, e o lanzador deber\u00e1 ser debidamente identificado. O porteiro do equipo rival deber\u00e1 estar sobre a li\u00f1a de meta da \u00e1rea penal mencionada, e dentro da s\u00faa meta. Todos os demais xogadores deber\u00e1n estar dentro do terreo, f\u00f3ra da \u00e1rea penal, detr\u00e1s do punto penal e a 9,15 m do punto penal. O \u00e1rbitro asistente m\u00e1is pr\u00f3ximo colocarase na beira da \u00e1rea penal, sobre a li\u00f1a de meta, e na posici\u00f3n m\u00e1is pr\u00f3xima \u00e1 li\u00f1a de banda que cobre.\nDadas as condici\u00f3ns anteriores, o \u00e1rbitro poder\u00e1 dar o sinal para que se execute o tiro penal. Cando se dea o sinal, o lanzador deber\u00e1 mover o bal\u00f3n co seu p\u00e9 cara a adiante (cara ao porteiro rival). O xogo renovarase cando o xogador toque e mova o bal\u00f3n cara a adiante.\nSe logo do sinal, pero antes da ejecuci\u00f3n, o lanzador infrinxe algunha regra, o \u00e1rbitro continuar\u00e1 xogando. Se \u00e9 gol, repetirase o tiro, se non o \u00e9, marcarase un tiro libre indirecto ao equipo rival desde onde ocorreu a infracci\u00f3n. Se sucede o mesmo co porteiro rival (o m\u00e1is com\u00fan adoita ser adiantarse antes de que o xogo estea restablecido), consid\u00e9rase gol se o bal\u00f3n ingresou \u00e1 meta, pero se repetir\u00e1 se non o fixo.\nSe un compa\u00f1eiro do lanzador infrinxe algunha regra (a m\u00e1is com\u00fan adoita ser ingresar ao \u00e1rea penal antes de que o xogo estea restablecido), o \u00e1rbitro continuar\u00e1 xogando. Se \u00e9 gol, repetirase o tiro, pero se non o \u00e9, marcarase un tiro libre indirecto ao equipo rival desde onde ocorreu a infracci\u00f3n. Se sucede o mesmo cun compa\u00f1eiro do guardameta, concederase o gol se o bal\u00f3n ingresou \u00e1 meta, pero se repetir\u00e1 se non o fixo. Se os infractores das regras son xogadores de ambos equipos, repetirase o tiro independentemente do resultado do mesmo.\nSe o lanzador toca o bal\u00f3n novamente sen que outro xogador f\u00edxoo logo do tiro, marcarase un tiro libre indirecto ao equipo rival desde onde ocorreu a infracci\u00f3n. Se o fai coas mans, ser\u00e1 un tiro libre directo.\nSe o bal\u00f3n toca calquera outro obxecto desde o momento en que se move cara a adiante o bal\u00f3n, repetirase o tiro. Se logo de rebotar no guardameta, nos postes ou no traveseiro, o bal\u00f3n toca alg\u00fan outro obxecto, o \u00e1rbitro deter\u00e1 o xogo, e renovarao cun bal\u00f3n a terra desde onde ocorreu o feito.\nSe un tiro penal ocorre cando xa se consumiu por completo o tempo engadido ao final dun per\u00edodo, executarase de todos os xeitos. No momento da ejecuci\u00f3n, o \u00e1rbitro poder\u00e1 dar por terminado o per\u00edodo logo de que a pelota ingrese dentro da meta. Se o bal\u00f3n rebota no guardameta ou na meta e volve ao terreo, o \u00e1rbitro poder\u00e1 dar por terminado o per\u00edodo. Se sucede o \u00faltimo, pero o bal\u00f3n vaise f\u00f3ra do terreo ou cara a dentro da meta (gol neste \u00faltimo caso), poder\u00e1 dar por terminado o partido.\nSaques de banda.\nO saque de banda \u00e9 unha forma de renovar o xogo. Out\u00f3rgase cando o bal\u00f3n cruza por completo calquera das li\u00f1as de banda. O mesmo real\u00edzao un xogador do equipo que non tocou por \u00faltima vez o bal\u00f3n antes de que sa\u00edse, e real\u00edzao coas s\u00faas mans desde o lugar por onde sa\u00edu o bal\u00f3n. O procedemento para realizalo \u00e9 o seguinte: o lanzador debe estar de p\u00e9 de fronte ao campo, ter unha parte de ambos p\u00e9s sobre a li\u00f1a de banda ou no exterior do campo, utilizar ambas mans e debe lanzar o bal\u00f3n desde atr\u00e1s e por encima da cabeza.\nLogo do saque, o lanzador non pode tocar o bal\u00f3n ata que o toque outro xogador, pero se sucedese isto (excepto coas mans), conceder\u00edase un tiro libre indirecto ao equipo rival desde o lugar onde ocorreu a infracci\u00f3n. Se isto \u00faltimo sucede co guardameta (ou sexa que executa o saque e toca o bal\u00f3n con calquera parte excepto as mans) e dentro da \u00e1rea, sancionarase un tiro penal ao equipo rival.\nSe o lanzador toca o bal\u00f3n coa man, e sen que o toque previamente outro xogador tralo saque de banda, o \u00e1rbitro marcar\u00e1 un tiro libre directo ao equipo rival desde onde ocorreu o toque coa man. Se ocorrese dentro da \u00e1rea penal, o \u00e1rbitro marcar\u00e1 un tiro penal para o equipo rival. Se o ejecutante \u00e9 o guardameta e isto sucede dentro da \u00e1rea penal, marcar\u00edase un tiro libre indirecto ao equipo rival dentro da \u00e1rea penal, desde onde ocorreu a infracci\u00f3n.\nOs xogadores rivais te\u00f1en que estar polo menos a 2m de distancia do executor. Se un rival non cumpre con isto \u00faltimo, pero non incide na xogada, seguirase xogando. Se o rival distrae ou estorba de forma incorrecta ao ejecutor do saque, o primeiro recibir\u00e1 unha tarxeta amarela. Se o ejecutante realiza mal o saque (faio no lugar equivocado ou de forma incorrecta en canto ao seu procedemento), o saque ser\u00e1 executado por un xogador do equipo contrario.\nNon se pode converter un gol directamente dun saque de banda. Se isto sucedese, outorgar\u00edase un saque de meta ao equipo rival. Se sucedese en propia meta, outorgar\u00edase un saque de esquina ao rival.\nSaques de porter\u00eda.\nO saque de porter\u00eda \u00e9 unha forma de renovar o xogo. Out\u00f3rgase cando o bal\u00f3n cruza por completo calquera das li\u00f1as de meta logo de ser tocado por un xogador do equipo atacante, e se o bal\u00f3n non cruza por dentro da meta (ou sexa se non \u00e9 gol).\nPara executalo, un xogador do equipo defensor debe golpear o bal\u00f3n desde calquera parte da \u00e1rea de meta. Todos os rivais deben estar f\u00f3ra da \u00e1rea penal ata que o bal\u00f3n estea en xogo, ou sexa cando saia da \u00e1rea penal. Se o bal\u00f3n non sae da \u00e1rea penal, repetirase o tiro.\nSe o xogador toca o bal\u00f3n con calquera parte, excepto as mans, logo do saque e sen que ning\u00fan xogador tocouno, marcarase un tiro libre indirecto ao equipo contrario. Se isto \u00faltimo d\u00e1se cun toque da man, concederase un tiro libre directo ao equipo rival desde onde ocorreu a infracci\u00f3n. Se sucede dentro da \u00e1rea penal, ser\u00e1 un tiro penal o que se marque. Se o gardameta executa o saque e toca o bal\u00f3n coas s\u00faas mans dentro da \u00e1rea penal sen que outro xogador o tocase, concederase un tiro libre indirecto para o equipo rival desde onde ocorreu a infracci\u00f3n.\nP\u00f3dese converter un gol directamente dun saque de porter\u00eda. Se un xogador marca contra a s\u00faa propia meta nun saque de meta, concederase un saque de esquina para o equipo contrario.\nSaques de esquina.\nO saque de esquina \u00e9 outra forma de reiniciar o xogo. Out\u00f3rgase cando o bal\u00f3n cruza por completo calquera das li\u00f1as de meta logo de ser tocado por un xogador do equipo defensor, sempre que o bal\u00f3n non cruce por dentro da meta (non sexa gol).\nPara executalo, col\u00f3case o bal\u00f3n sobre a semicircunferencia m\u00e1is pr\u00f3xima ao lugar onde sa\u00edu o bal\u00f3n, xunto ao bander\u00edn. T\u00f3dolos rivais deben estar polo menos a 9,15 m da semicircunferencia (a 10,15m do bander\u00edn). Se un rival non cumpre con isto \u00faltimo, pero non incide no xogo, o \u00e1rbitro deixar\u00e1 xogar.\nO tirador debe tocar o bal\u00f3n co seu p\u00e9, pero logo non pode volver tocalo ata que outro xogador o faga. Se o xogador toca o bal\u00f3n con calquera parte, excepto as mans, logo do saque e sen que ning\u00fan xogador o toque, marcase un tiro libre indirecto ao equipo contrario. Se isto \u00faltimo d\u00e1se cun toque da man, concedese un tiro libre directo ao equipo rival desde onde ocorreu a infracci\u00f3n. Se sucede dentro da \u00e1rea de penal propia, ser\u00e1 un tiro de penalti o que se marque. Se o porteiro executa o saque, e toca o bal\u00f3n coas s\u00faas mans dentro da \u00e1rea penal propia sen que outro xogador o toque, concedese un tiro libre indirecto para o equipo rival desde onde ocorreu a infracci\u00f3n.\nP\u00f3dese converter un gol directamente dun saque de esquina. Se un xogador marca contra a s\u00faa propia meta nun saque de esquina, concedese un saque de esquina para o equipo contrario, pero sobre a outra li\u00f1a de meta."}
{"id": "46457", "revid": "15490", "url": "https://gl.wikipedia.org/wiki?curid=46457", "title": "Bernardo Penabade", "text": "Bernardo Penabade Rei, nado nas Gra\u00f1as do Sor (Ma\u00f1\u00f3n) o 12 de xullo de 1964, \u00e9 un profesor e escritor galego.\nTraxectoria.\n\u00c9 licenciado en Filolox\u00eda Galego-Portuguesa pola Universidade de Santiago de Compostela. Traballou na \u00e1rea audiovisual en empresas vinculadas \u00e1 TVG no momento en que esta comezaba as s\u00faas emisi\u00f3ns. Ademais do sincronizado e da dobraxe de filmes e series televisivas, ocupouse da traduci\u00f3n de gui\u00f3ns (especialmente de programas destinados ao p\u00fablico infantil). Tam\u00e9n desenvolveu un importante labor de dinamizaci\u00f3n cultural na Residencia Universitaria do Burgo das Naci\u00f3ns, foi un dos impulsores do colectivo de estudantes que organizou numerosos cursos e conferencias e que convocou o Certame Literario.\nDespois dun breve per\u00edodo de docencia no Colexio Paulo VI da R\u00faa, foi profesor no IES Otero Pedrayo de Ourense, no Johan Carballeira de Bueu, no de Ortigueira e no IES Vilar Ponte de Viveiro. Desde 2003 d\u00e1 clases de Lingua e Literatura Galegas no IES Perdouro de Burela\nEntre 1997 e 1998 foi colaborador habitual de \"Volvoreta\", o suplemento do xornal \"El Correo Gallego\" para a comunidade universitaria de Compostela, publicando noticias de libros e entrevistas a escritores galegos.\nTen participado en numerosos congresos con relatorios publicados sobre ling\u00fc\u00edstica, socioling\u00fc\u00edstica e did\u00e1ctica. Traballos seus poden lerse nas revistas \"Ag\u00e1lia\", \"A Nosa Terra\" e \"Novas da Galiza\", ben como nas actas de diversas reuni\u00f3ns de car\u00e1cter cient\u00edfico.\nDende 1983 \u00e9 membro da Associa\u00e7om Galega da L\u00edngua, colectivo a prol do reintegracionismo e entre xullo de 2001 e 2007 foi o seu presidente. Co seu acceso \u00e1 presidencia rompeuse unha traxectoria m\u00e1is culturalista da AGAL e o grupo reintegracionista deu pasos na s\u00faa dimensi\u00f3n p\u00fablica, como a participaci\u00f3n na constituci\u00f3n da Assemblia da L\u00edngua, ensaio de plataforma de traballo conxunto de todos os grupos reintegracionistas, ou como a inauguraci\u00f3n dun local de seu. Tam\u00e9n se impulsaron o Portal Galego da L\u00edngua e o dicionario e-Estraviz.\nDesde 2008 impulsa o Modelo Burela, primeiro proxecto de planificaci\u00f3n ling\u00fc\u00edstica aprobado por unanimidade nunha vila galega e orientado \u00e1 comunidade procedente de Cavo Verde. Desde 2012 coordina en Radio Burela o programa radiof\u00f3nico \"Proxecto Neo\", centrado nas experiencias de persoas neofalantes do noso idioma. Este programa (posteriormente reemitido polas emisoras comunitarias Cuac FM e R\u00e1dio Filispim) est\u00e1 realizado polo alumnado do IES Perdouro.\nDesde 2021 \u00e9 membro da Comisi\u00f3n T\u00e9cnica do Centro de Documentaci\u00f3n Socioling\u00fc\u00edstica de Galicia do Consello da Cultura Galega."}
{"id": "46460", "revid": "5863", "url": "https://gl.wikipedia.org/wiki?curid=46460", "title": "Oir\u00e1n, Mondo\u00f1edo", "text": "Santo Estevo de Oir\u00e1n \u00e9 unha parroquia do concello de Mondo\u00f1edo. Ten 233 habitantes e sit\u00faase a uns 120 m. de altitude aproximadamente. Caracter\u00edzase polos seus montes de eucaliptos, e pola s\u00faa produci\u00f3n de alimentos ecol\u00f3xicos de gran calidade, como \u00e9 o caso do mel e tam\u00e9n das fabas."}
{"id": "46462", "revid": "15490", "url": "https://gl.wikipedia.org/wiki?curid=46462", "title": "Gregorio Espa\u00f1ol", "text": "Gregorio Espa\u00f1ol, nado en Astorga ca. 1560 e finado despois de 1630, foi un escultor que traballou en Le\u00f3n e Galiza nos s\u00e9culos XVI e XVII. A s\u00faa obra m\u00e1is relevante foi o novo coro da Catedral de Santiago de Compostela.\nTraxectoria.\nDebeu estar vinculado ao taller de Gaspar Becerra (1520-1570), escultor andaluz que traballou durante un tempo na diocese de Astorga.\nNo ano 1596 trasladouse a Santiago de Compostela, encarg\u00e1ndolle de seguido o cabido da s\u00e9, un novo coro, no que traballa xunto a Xo\u00e1n Davila entre 1599 e 1608. No intermedio deste tempo, no ano 1598 foi chamado a Monforte de Lemos, para realizar traballos no Colexio de Nosa Se\u00f1ora da Antiga.\nEspa\u00f1ol non se desvinculou da diocese de Astorga, onde volver\u00eda para realizar traballos diversos. Realizou o sagrario da igrexa parroquial de Biobra, na comarca de Valdeorras. En 1630, por\u00e9n, volv\u00eda a estar activo en Compostela, onde se sabe que estaba traballando no retablo das Reliquias da Catedral. Ign\u00f3rase a data certa da s\u00faa morte.\nParte da s\u00faa obra est\u00e1 exposta actualmente no Museo de Astorga."}
{"id": "46463", "revid": "15490", "url": "https://gl.wikipedia.org/wiki?curid=46463", "title": "Manuel Gir\u00f3n", "text": "Manuel Gir\u00f3n Baz\u00e1n, alcumado Gir\u00f3n, nado en Barrios de Salas (O Bierzo) o 16 de febreiro de 1910 e finado en Molinaseca (Le\u00f3n) o 2 de maio de 1951, foi un guerrilleiro antifranquista. Actuou principalmente en Le\u00f3n e oriente de Galiza.\nTraxectoria.\nDe familia campesi\u00f1a e el mesmo campesi\u00f1o. Despois de loitar durante a guerra civil, na fronte de Asturias, como outros, integrouse nas partidas de fuxidos xunto co seu irm\u00e1n Jos\u00e9. Acabar\u00edan por refuxiarse na serra Calva, nos l\u00edmites entre a rexi\u00f3n leonesa e Galiza. Xefe de partida, a s\u00faa actuar\u00eda nos concellos ourens\u00e1ns do Bolo, A Veiga, Carballeda de Valdeorras e Viana do Bolo, e tam\u00e9n na comarca zamorana de Sanabria. En 1949 marchou a Francia con Silverio Yebra Granja, e regresou rapidamente con el.\nAbandonou a zona onde operaba, para actuar con maior intensidade nas comarcas leonesas da Cabreira e O Bierzo, que non deixara de visitar anteriormente. O 17 de xullo de 1950 foi sorprendido con Silverio Yebra, Francisco Mart\u00ednez L\u00f3pez e Pedro Juan M\u00e9ndez en Corporales (Truchas) onde despois dun combate de dez horas morreron os gardas civ\u00eds Agust\u00edn Puente Mart\u00ednez e Manuel Combarros Garc\u00eda, e os guerrilleiros lograron romper o cerco. V\u00edtima dunha emboscada, foi asasinado en Las Puentes del Malpaso (Molinaseca) por Jos\u00e9 Rodr\u00edguez Ca\u00f1ueto, un infiltrado da Garda Civil, en presenza da s\u00faa compa\u00f1eira Alida Gonz\u00e1lez Arias o 2 de maio de 1951."}
{"id": "46464", "revid": "85894", "url": "https://gl.wikipedia.org/wiki?curid=46464", "title": "Andr\u00e9s de Losada e Prada", "text": "Andr\u00e9s de Losada e Prada, finado en Madrid o 8 de decembro de 1625, foi un pol\u00edtico galego. Foi secretario de Estado cos reis de Espa\u00f1a Filipe III e Filipe IV.\nTraxectoria.\nIgn\u00f3rase o exacto lugar de nacemento de Andr\u00e9s de Losada, pero \u00e9 pos\u00edbel que fose valdeorr\u00e9s pola s\u00faa mai, Francisca de Santalla, irm\u00e1 de Andr\u00e9s de Prada e G\u00f3mez de Santalla, que foi secretario do rei Filipe II, ou ben quirogu\u00e9s, a xulgar polo lugar onde funda morgad\u00edo, orixe que lle vir\u00eda pola li\u00f1a paterna (seu pai era un tal \u00c1lvaro de Losada y Somoza).\nO seu t\u00edo conseguir\u00edalle honores dos reis aos que serviu, pois Andr\u00e9s de Losada ser\u00eda tesoureiro da Real Casa da Moeda da Coru\u00f1a e alcaide da fortaleza desa mesma cidade (1611). Nese mesmo ano morr\u00eda o seu t\u00edo, mais antes obter\u00eda para el o nomeamento de secretario do rei Filipe III. Os dotes persoais do sobri\u00f1o non deb\u00edan ser magros, pois conseguir\u00eda ser Secretario de Guerra co mesmo rei, posto que mantivo con Filipe IV, a\u00ednda que pouco tempo, pois falecer\u00eda aos poucos meses da subida ao trono dese monarca.\nNo seu testamento funda para o seu sobri\u00f1o Pedro de Monseiro e Losada un morgad\u00edo vinculado no Hospital (Quiroga), onde ti\u00f1a a s\u00faa casa e onde foi soterrado. Andr\u00e9s de Losada foi, ademais, cabaleiro da Orde de San Xo\u00e1n de Xerusal\u00e9n e comendador de Fregenal de la Sierra."}
{"id": "46465", "revid": "22570", "url": "https://gl.wikipedia.org/wiki?curid=46465", "title": "Jos\u00e9 Ram\u00f3n Quiroga Ur\u00eda", "text": "Jos\u00e9 Ram\u00f3n Quiroga Ur\u00eda, nado no Hospital (Quiroga) e finado en Casoio (Carballeda de Valdeorras) o 23 de marzo de 1847, foi un relixioso e militar galego, prototipo de cura guerrilleiro durante a guerra de Independencia espa\u00f1ola (1808-1814).\nTraxectoria.\nProced\u00eda da familia fidalga da casa da Lamela, en San Salvador do Hospital, no actual concello de Quiroga. Foi irm\u00e1n de Juan Bernardo Quiroga Ur\u00eda, deputado nas Cortes de C\u00e1diz.\nEn v\u00e9speras da entrada dos franceses en Galiza era abade da fregues\u00eda valdeorresa de Casoio, actual concello de Carballeda de Valdeorras. A Xunta de Defensa, Alarma e Guerra de Valdeorras, constitu\u00edda cando xa o ex\u00e9rcito franc\u00e9s penetrara na comarca, nomeouno comandante principal ou xefe xeral da mesma, con mando sobre uns 4000 homes, cos que fustrigar\u00eda o inimigo en diversas ocasi\u00f3ns, chegando ata o Bierzo, onde colaborou coas tropas de li\u00f1a.\nRematada a guerra Quiroga Ur\u00eda retomou o seu oficio pastoral at\u00e9."}
{"id": "46466", "revid": "23204", "url": "https://gl.wikipedia.org/wiki?curid=46466", "title": "Sylvester Stallone", "text": "Michael Sylvester Gardenzio Stallone, nado o 6 de xullo de 1946 en Nova York, \u00e9 un actor e director de cinema estadounidense de orixe italiana.\nTraxectoria.\nFoi bautizado coma Michael Sylvester Enzino Stallone a\u00ednda que \u00e9 co\u00f1ecido familiarmente coma \"Sly\"; \u00e9 descendente de emigrantes italianos que viv\u00edan en Hell's Kitchen \"A Coci\u00f1a do Inferno\" (un dos moitos barrios perigosos de Nova York). Debido a un accidente no seu parto, xa que naceu por f\u00f3rceps, provoc\u00e1ronlle a par\u00e1lise dun nervio facial.\nEstudou en Filadelfia onde se interesou polo mundo da interpretaci\u00f3n, a pesar de que tivo problemas na escola e foi expulsado de varios centros. Tam\u00e9n en Filadelfia destacou coma atleta de f\u00fatbol.\nM\u00e1is tarde estudou nun colexio americano en Gen\u00e8ve (Su\u00edza), pero en pouco tempo volveu a Estados Unidos a estudar arte dram\u00e1tica, na universidade de arte dram\u00e1tica de Miami en 1967 onde cursou dous anos, no cales empezou a escribir gui\u00f3ns.\nA principios dos 70, para se pagar as clases de arte dram\u00e1tica, traballou como actor nunha pel\u00edcula pornogr\u00e1fica chamada \"The Party at Kitty and Stud's\" a\u00ednda que tivo un cameo en \"Bananas\" de Woody Allen facendo de delincuente nas escenas do metro.\nRocky: O salto ao estrelato.\nStallone escribiu o gui\u00f3n e protagonizou da saga do boxeador de orixe italiana Rocky Balboa. Con \"Rocky\" (1976), primeira pel\u00edcula da saga. Con este filme, que ga\u00f1ou o \u00d3scar \u00f3 mellor filme, Stallone conseguiu ser nomeado ao \u00d3scar nas categor\u00edas de mellor actor e mellor gui\u00f3n orixinal.\nDesta pel\u00edcula seguiron m\u00e1is secuelas, entre elas a sexta, \"Rocky Balboa\" (2006), que foi moi ben acollida polo p\u00fablico. Ao longo da s\u00faa carreira cinematogr\u00e1fica seguiu explotando o arquetipo de tipo duro protagonizando numerosas pel\u00edculas de acci\u00f3n con algunhas incursi\u00f3ns na comedia. A destacar d\u00faas comedias de corte polic\u00edaco: \"Tango e Cash\" e \"O demoledor\".\nRambo: Segue o \u00e9xito.\nStallone logo protagonizar\u00eda outro dos seus m\u00e1is importantes filmes: \"Acurralado\" (1982), na que o soldado John J. Rambo lanzou a Stallone m\u00e1is arriba que calquera outro actor da \u00e9poca. Deste filme sair\u00edan outras tres secuelas con moi boa acollida polo p\u00fablico."}
{"id": "46468", "revid": "98629", "url": "https://gl.wikipedia.org/wiki?curid=46468", "title": "Antemio", "text": "Procopio Antemio ou Prokopios Anthemios (c. 420 \u2013 11 de xullo, 472) foi un emperador romano (12 de abril de 467 \u2013 11 de xullo de 472).\nAntemio, nado en Constantinopla, era neto de c\u00f3nsul, senador e Prefecto dos Pretorianos no Imperio do Leste. O seu pai tam\u00e9n fora Patricio e Mestre dos Soldados do Imperio, chamado \"Procopius\". Estivo casado con Aelia Marcia Eufenia, \u00fanica filla do Emperador do Imperio Oriental, Marciano.\nA s\u00faa xuventude.\nComa o seu pai, Antemio adicouse \u00e1 vida militar. Acada o t\u00edtulo de \"comes militarum\" e no 453 at\u00f3pase reforzando as defensas das fronteiras do Rin, que estaban devastadas despois da morte de Atila. Volta a Constantinopla no 454, sendo nomeado Mestre de Soldados e Patricio, e estase a considerar para chegar a ser c\u00f3nsul. Todos estes honores, axudado ademais polo seu matrimonio, levan a Marciano a consideralo coma un bo herdeiro para o trono do Imperio. A idea era que tras a morte de Avito, no imperio occidental, fose Antemio o elixido; pero no 457, coa morte de Avito, non se pode levar a cabo o plano, xa que Marciano morre e o elixido para o imperio Oriental \u00e9 Le\u00f3n I, que estaba baixo o control do b\u00e1rbaro Aspar e era un candidato manexable. Mentres tanto, Antemio contin\u00faa coma mestre de soldados, defende Ilirycum dun grupo de godos baixo o mando de \"Valamer\" e no 466 loita contra os hunos, que cruzaran o Danubio ao mando de \"Hormidac\", e evita a toma da Dalmacia.\nAcceso ao poder.\nDurante anos, os v\u00e1ndalos estiveran atacando as costas de Italia. Pero no 467 aumentan estes ataques cara Grecia e o Peloponeso. Isto fai que o Emperador Le\u00f3n I nomee a Antemio como emperador de Occidente aproveitando o longo interregno dende a morte de Libio Severo no 465. Dende aquela data, Ricimer gobernaba o Imperio Romano coma un aut\u00e9ntico emperador.\nAntemio vai cara a Roma dende a Dalmacia xunto cun ex\u00e9rcito e \u00e9 aclamado coma emperador cerca de Roma en abril do 467. Le\u00f3n I afastaba un potencial rival e ademais po\u00f1\u00eda en Italia un ex\u00e9rcito co que atacar os v\u00e1ndalos. Ademais, pospu\u00f1a o nomeamento de Olibrio como emperador occidental, que era o candidato de Xenserico, rei dos v\u00e1ndalos e que ti\u00f1a dereitos por matrimonio.\nA s\u00faa pol\u00edtica.\nAntemio at\u00f3pase con moitos problemas \u00e1 s\u00faa chegada. En realidade, o Imperio de Occidente reduc\u00edase a Italia, e as relaci\u00f3ns cos pobos b\u00e1rbaros era do mais importante. A situaci\u00f3n econ\u00f3mica era moi mala e ti\u00f1a que ollar e traballar con Ricimer, que estaba afeito a nomear e depo\u00f1er emperadores, coma xa fixera con Avito, Maioriano e Libio Severo. Para iso, Antemio fai casar a Ricimero coa s\u00faa \u00fanica irm\u00e1, Alipia, para unilo con lazos familiares.\nAo respecto dos b\u00e1rbaros, os v\u00e1ndalos eran o maior problema. Xa a finais do 467 se tenta facer unha invasi\u00f3n do reino v\u00e1ndalo en \u00c1frica, pero o mal tempo fai deixalo para mellor ocasi\u00f3n. Por\u00e9n, no 468, real\u00edzase unha expedici\u00f3n conxunta de oriente e occidente, formada por 1100 barcos e m\u00e1is de 100.000 homes, e comandadas por \"Marcelino\" polo oeste e \"Basilisco\" polo Oriente. Esta campa\u00f1a militar comeza ben, xa que parte de Sicilia \u00e9 reconquistada, e pola parte de \u00c1frica, conqu\u00edstase de novo Libia e Tr\u00edpoli, vaise en direcci\u00f3n a Cartago por terra, enviando a frota cara o seu porto, e Xenserico destr\u00faea enviando barcos incendiados, o que fai recuar o ex\u00e9rcito e a campa\u00f1a ao final \u00e9 un fracaso, ademais de moi custosa. Xenserico tardar\u00e1 en recuperarse dos danos na s\u00faa frota.\nNa Galia, Antemio tenlle que facer fronte ao ambicioso rei visigodo Eurico. Antemio firmara un tratado de amizade co rei dos bret\u00f3ns armoricanos Riothamus (que alg\u00fans identifican co rei Artur da lenda) no 469. Pero estes atacan os visigodos no seu territorio e toma a cidade de Bourges. Non obstante, os visigodos opo\u00f1en un grande ex\u00e9rcito, e os romanos non lles poden enviar axuda antes de que o ex\u00e9rcito estea moi danado, polo que se ten que retirar cara o seu territorio. Dous anos despois, un ex\u00e9rcito romano chega ao R\u00f3dano, a\u00ednda que tam\u00e9n \u00e9 derrotado por Eurico. Este \u00e9 o derradeiro intento romano de reconquistar as Galias, xa que o \u00fanico territorio que lle quedaba na antiga provincia era os arredores de Marsella. Poucos contactos ten xa coma emperador cos antigos territorios. Dende Hispania, s\u00f3 mant\u00e9n contactos coa provincia Tarraconense e cos suevos de Galicia, que env\u00edan unha embaixada a Roma.\nMorte.\nA execuci\u00f3n de \"Romano\", un protexido de Ricimer, abre unha fenda nas relaci\u00f3ns entre os dous, feito que levar\u00e1 a Roma a unha aut\u00e9ntica guerra civil. As hostilidades entre os dous rachan a principios do 472. Le\u00f3n I trata de reconcilialos, e ponse en contacto con Xenserico, quen env\u00eda a Anicio Olibrio cara a Constantinopla, onde deixa a s\u00faa muller e filla, e marcha a Roma para a negociaci\u00f3n. Pero Le\u00f3n I env\u00eda unhas cartas a Antemio, na que lle recomenda que mate tanto a Ricimer coma a Anicio Olibrio, cartas que lle chegan a mans de Ricimer, xa que ten o porto de Ostia baixo o seu mando. A s\u00faa primeira reacci\u00f3n, \u00e9 nomear a Anicio Olibrio coma emperador e tentar de rematar con Antemio. As hostilidades te\u00f1en lugar nas r\u00faas de Roma, e pouco a pouco van caendo en mans de Ricimer, axudado por un maior ex\u00e9rcito, quedando Antemio pechado no distrito do T\u00edber e no seu Pazo Imperial. O emperador ref\u00faxiase na igrexa de San Pedro Ap\u00f3stolo, pero o burgundio Gundobado penetra nela e d\u00e1lle morte o 11 de xullo do 472.\nCon el morre a derradeira tentativa de reconquistar certas provincias para o seo do Imperio, a\u00ednda que non deixa de formar parte dos emperadores da sombra."}
{"id": "46471", "revid": "6372392", "url": "https://gl.wikipedia.org/wiki?curid=46471", "title": "Oso de Salcedo", "text": "O oso de Salcedo \u00e9 unha m\u00e1scara caracter\u00edstica da parroquia de Salcedo, no concello da Pobra do Broll\u00f3n.\nCelebra o comezo da primavera, remedando o momento no que o oso sae da s\u00faa oseira trala hibernaci\u00f3n. Simboliza deste xeito o comezo do ciclo agr\u00edcola anual, propiciatorio da abundancia nas colleitas e a fecundidade das mulleres.\nA festa.\nA m\u00e1scara, un veci\u00f1o disfrazado con peles de animal, a semellanza dun oso, percorre as r\u00faas e corredoiras de Salcedo na compa\u00f1a de \"criados\", asustando os viandantes, \u00f3s que intenta mancharlles as barrigas coas poutas cheas de feluxe. Ten as\u00ed bastantes semellanzas coas tradici\u00f3ns ourens\u00e1s do entroido, como os peliqueiros de Laza, pero act\u00faa en solitario, ag\u00e1s a compa\u00f1\u00eda dos seus \"criados\", e non en grupo como a maior parte destas m\u00e1scaras m\u00e1is meridionais.\nFestas similares baseadas na figura dun oso cel\u00e9branse tam\u00e9n noutros puntos da pen\u00ednsula Ib\u00e9rica (como no Pa\u00eds Vasco e Prats de Moll\u00f3, en Catalu\u00f1a) e Europa (Francia, os Alpes italianos, Roman\u00eda e Alema\u00f1a). En Galicia esta \u00e9 a \u00fanica m\u00e1scara semellante.\nDesde febreiro de 2008, un disfrace do Oso de Salcedo forma parte do Museo Internacional da M\u00e1scara e o Entroido de Binche (B\u00e9lxica), o museo do entroido m\u00e1is importante do mundo, declarado pola UNESCO Patrimonio da Humanidade.\nHistoria.\nDesco\u00f1\u00e9cese a data do comezo desta tradici\u00f3n, pero a s\u00faa raigame local \u00e9 clara. O Oso de Salcedo sa\u00edu ininterrompidamente malia as prohibici\u00f3ns de celebrar o entroido que se sucederon durante a ditadura.\nO entroido de Salcedo tam\u00e9n conservou ata non hai moito o domingo corredoiro, durante o que os veci\u00f1os e veci\u00f1as fac\u00edan, e fan, representaci\u00f3ns en m\u00edmica de feitos da aldea. A partir dos anos cincuenta o entroido acompa\u00f1ouse tam\u00e9n dalgunha obra de teatro afeccionado, representada polos veci\u00f1os, as\u00ed como unha danza de donas e gal\u00e1ns, semellante a outras que hai no pa\u00eds.\nPreludio.\nAs tres datas importantes do entroido en Salcedo son domingo, luns e martes de entroido; mais existe un preludio que se celebra na actualidade en dous d\u00edas (e antigamente tres). As\u00ed, a primeira data que se celebra \u00e9 o xoves de compadres (segunda semana anterior ao entroido), d\u00eda en que as mulleres fan monifates con distintos materiais (palla, cart\u00f3n, papel...) e que simbolizan o sexo macho que hai que vencer e destru\u00edr por medio do lume. Os homes tentar\u00e1n impedir tal ultraxe e por medio de persecuci\u00f3ns, enganos e demais trucos tratar\u00e1n facerse con eles.\nAntigamente outro d\u00eda significativo era o domingo corredoiro (domingo seguinte ao xoves de compadres), e nese d\u00eda todos os veci\u00f1os se persegu\u00edan por todo a aldea enzouf\u00e1ndose uns aos outros con diversas substancias dif\u00edciles de limpar coma o sarrio ou feluxe que quedaba nas lareiras ou coci\u00f1as tradicionais galegas. Actualmente este d\u00eda xa non se celebra.\n\u00c1 semana seguinte ten lugar o xoves de comadres, que \u00e9 a r\u00e9plica ao xoves de compadres, e que podemos entendelo como a supremac\u00eda, neste caso, do sexo \u201cmacho\u201d sobre o \u201cfemia\u201d.\nDomingo de Entroido.\nO domingo de entroido desenv\u00f3lvense d\u00faas actividades de repercusi\u00f3n popular importante: os disfraces e o teatro.\nNo tocante ao primeiro, non debe levar a engano a s\u00faa denominaci\u00f3n, pois en realidade son unha sorte de representaci\u00f3ns dram\u00e1tico-m\u00edmicas, ao ar libre, onde se parodian distintos acontecementos da vida social da aldea que deixaron pegada na consciencia dos veci\u00f1os de Salcedo. Por exemplo, un ano f\u00edxose unha representaci\u00f3n sobre un caso que foi real en Salcedo: apareceu un home que, en teor\u00eda, era vendedor de lavadoras. Andou por distintas casas ofrecendo estes electrodom\u00e9sticos cunhas vantaxes econ\u00f3micas consider\u00e1beis, mais resultaba que non tra\u00eda o produto consigo e ped\u00eda un adianto pecuniario, asegurando que ao d\u00eda seguinte entregar\u00eda o produto e cobrar\u00eda o que restaba por pagar. Alg\u00fans veci\u00f1os \u201cpicaron\u201d e a sorpresa foi que nin ao d\u00eda seguinte nin para o outro, nin nunca, o \u201cvendedor\u201d volveu aparecer. Na aldea o caso foi famoso e, consecuentemente, no Entroido parodiouse a estafa.\nO teatro quizais sexa a actividade de m\u00e1is sona e a que congrega m\u00e1is cantidade de persoas. Nun local acondicionado para tal fin repres\u00e9ntanse distintas actividades que van desde obras escritas por persoas desta aldea at\u00e9 adaptaci\u00f3ns feitas ao galego por n\u00f3s de cl\u00e1sicos como Moli\u00e8re ou Shakespeare. Os actores son veci\u00f1os de Salcedo contando o m\u00e1is novo 3 anos e o m\u00e1is vello 64. Cada funci\u00f3n div\u00eddese en distintos obras: infantil, xuvenil, adulta. Pode dicirse que o teatro \u00e9 un v\u00ednculo entre os veci\u00f1os de Salcedo, todos colaboran para que todos aqueles que se achegan a Salcedo poidan gozar con el. No ano 2006 houbo unha afluencia de mil persoas en dous d\u00edas de representaci\u00f3n, o que semella indicar a aceptaci\u00f3n que, ano tras ano, van tendo estas actividades.\nLuns de entroido.\nO luns de entroido outra actividade v\u00e9n amosar o potencial cultural que pos\u00fae o entroido de Salcedo: a sa\u00edda do Oso, un personaxe intimamente ligado ao decorrer do Entroido dende hai moito tempo. A memoria das persoas m\u00e1is vellas do lugar sempre o acorda. V\u00e9n a amosarse como o correlato doutras figuras que poboan o Entroido en Galiza: peliqueiros, pantallas... Arredor das 5 da tarde o Oso e Criados saen do seu agocho. Os criados son os axudantes que levan a presa onda o Oso para que este a enzoufe coa cheirenta e lixosa substancia preparada para a ocasi\u00f3n.\nT\u00e9\u00f1ense dado moitas interpretaci\u00f3ns para explicar a existencia desta figura central en Salcedo. A gran maior\u00eda opina que poder\u00eda simbolizar o medo que os habitantes desta zona poder\u00edan ter aos osos que baixaban \u00e1s alvarizas pr\u00f3ximas a Salcedo para se alimentar, mais non pasa de ser unha mera hip\u00f3tese. A vestimenta do Oso est\u00e1 composta dunhas peles de ovella que cobren todo o corpo amais dunha m\u00e1scara que lle deixa boa visibilidade \u00e1 persoa que vai facendo o papel deste personaxe. A roupaxe dos criados \u00e9 m\u00e1is modesta e menos pesada, posto que a s\u00faa misi\u00f3n \u00e9 apresar os desaprensivos que estean preto do Oso para levarllos como presas. O Oso quitar\u00e1lles a roupa e emporcallara as s\u00faas barrigas ao seu antollo.\nMartes de entroido.\nO martes de entroido de novo volven facerse os disfraces para seren comtemplados por abundante p\u00fablico que goza con eles.\nOutros personaxes destacados son as madamas e os danzantes, parella que representa un home e unha muller cuxa misi\u00f3n \u00e9 a de bailar acompa\u00f1ando ao morri\u00f3n (o grupo formado polas persoas disfrazadas que van cara ao lugar onde van representar a parodia dram\u00e1tico-m\u00edmica). Caracter\u00edzanse pola vistosidade da s\u00faa vestimenta e polo estilo elegante do baile que executan. Tense puntualizado que estes personaxes poder\u00edan representar as clases podentes e ricas da sociedade, argumentando a galanura e exquisita feitura da s\u00faa roupaxe. Estes personaxes adoitan sa\u00edr o domingo e o martes de Entroido."}
{"id": "46473", "revid": "114", "url": "https://gl.wikipedia.org/wiki?curid=46473", "title": "Oir\u00e1n", "text": ""}
{"id": "46476", "revid": "111586", "url": "https://gl.wikipedia.org/wiki?curid=46476", "title": "Albanelar\u00eda", "text": "A albanelar\u00eda \u00e9 a t\u00e9cnica de colocaci\u00f3n de pedras para a construci\u00f3n. Pode subdividirse en:\nNoutras linguas distintas do galego, a clasificaci\u00f3n da albanelar\u00eda (\"masonry\", en ingl\u00e9s) faise en funci\u00f3n de se as pedras que se xuntan levan morteiro (\"brickwork\") ou non (\"dry stone\"), a\u00ednda que mante\u00f1en un expresi\u00f3n para o traballo que se fai nunha soa peza (\"stone masonry\").\nOs distintos sistemas de cantar\u00eda te\u00f1en unha longa tradici\u00f3n na arquitectura popular galega. Dende os cruceiros ou a catedral de Santiago ata as murallas dos castros ou os simples muros de pedra, a arquitectura tradicional leva s\u00e9culos constru\u00edndo obras rechamantes pola s\u00faa funcionalidade, importancia ou beleza.\nNomenclatura.\nAs caras que conforman unha peza de perpia\u00f1o segundo a s\u00faa posici\u00f3n no edificio te\u00f1en uns nomes moi espec\u00edficos no l\u00e9xico galego, que son:\nLoxicamente, as formas irregulares da cachotar\u00eda impiden que se lle dean uns nomes estables para cadans\u00faas caras. De t\u00f3dolos xeitos, c\u00f3mpre dicir que o perpia\u00f1o \u00e9 unha t\u00e9cnica m\u00e1is moderna c\u00e1 cachotar\u00eda, e pode inclu\u00edr distintas t\u00e9cnicas con dificultade gradualmente maior, o cal mesmo permite datar relativamente restos arqueol\u00f3xicos (por exemplo, no Castelo da Rocha Forte)."}
{"id": "46482", "revid": "89787", "url": "https://gl.wikipedia.org/wiki?curid=46482", "title": "Horst Matthai Quelle", "text": "Horst Matthai Quelle, nado en Hannover o 30 de xaneiro de 1912 e finado en M\u00e9xico o 27 de decembro de 1999, foi un escritor e fil\u00f3sofo alem\u00e1n en lingua castel\u00e1 exiliado en M\u00e9xico, con traballos centrados no solipsismo, o nihilismo e o anarquismo individualista.\nEstivo influenciado principalmente por fil\u00f3sofos alem\u00e1ns como Max Stirner, Martin Heidegger, Hegel e Nietzsche, sendo un expo\u00f1ente do anarquismo filos\u00f3fico.\nBiograf\u00eda.\nNace na cidade de Hannover o 30 de xaneiro de 1912. Non hai constancia de que durante a s\u00faa xuventude en Alema\u00f1a iniciara estudos universitarios nin filos\u00f3ficos.\nEn 1938, ante a crise econ\u00f3mica alem\u00e1 e o ascenso do nazismo e o fascismo en Europa, inst\u00e1lase en M\u00e9xico, onde traballar\u00e1 eventualmente no comercio de produtos qu\u00edmicos e agropecuarios (avicultura), empezando a estudar a carreira de Filosof\u00eda, tras interesarse tam\u00e9n pola de Psicolox\u00eda, na Universidade Nacional Aut\u00f3noma de M\u00e9xico, onde compartir\u00e1 clases co escritor Carlos Monsiv\u00e1is e os fil\u00f3sofos Leopoldo Zea e Emilio Uranga.\nNa U.N.A.M. aprobou os seus estudos de licenciatura, mestr\u00eda e doutoramento en filosof\u00eda. Realizou estudos de s\u00e1nscrito no \"Colexio de M\u00e9xico\", ostentando o grao de maxisterio en educaci\u00f3n outorgado pola \"Brigham Young University\".\nSep\u00e1rase da s\u00faa primeira muller na d\u00e9cada dos sesenta. Deu clases de bacharelato no \"Centro Escolar Ben\u00e9merito das Am\u00e9ricas\" e posteriormente traballou para o \"Instituto Nacional Indixenista\", na Serra de Puebla. Nos oitenta inst\u00e1lase na cidade de Tijuana e casa de novo. Impartiu clases de filosof\u00eda na UNAM, no \"Cetys\" de Tijuana, na \"Universidade Iberoamericana\", nquipo Noroeste (Tijuana) e desde 1986 na \"Escola de Humanidades\" da Universidade Aut\u00f3noma de Baixa California.\nInflu\u00eddo por Hegel, Max Stirner, Nietzsche e Heidegger, parte das s\u00faas ideas abordan aspectos do solipsismo e o anarquismo. O seu pensamento busca ser unha fundamentaci\u00f3n hermen\u00e9utica do \"retorno \u00e1 metaf\u00edsica\", baseada na retraduci\u00f3n e reinterpretaci\u00f3n dos presocr\u00e1ticos e Hegel, a quen estar\u00eda dedicado un dos volumes da s\u00faa serie \"Pensar y Ser\", que pos\u00fae catro volumes, aos cales planeaba agregar \"Los infinitos mundos de Anax\u00e1goras\", \"Los atomistas de Abdera\" e o seu estudo sobre Hegel, do cal non se co\u00f1ece t\u00edtulo previsto. \"Todos los pensamientos son verdaderos\", editado en 2007, \u00e9 unha colecci\u00f3n de apotegmas, recopilados por Heriberto Y\u00e9pez, durante alg\u00fans dos seminarios de Matthai na Universidade Aut\u00f3noma de Baixa California.\nMorre en Tijuana, M\u00e9xico, o 27 de decembro de 1999.\nFilosof\u00eda.\nA s\u00faa interpretaci\u00f3n dos presocr\u00e1ticos, as\u00ed como a s\u00faa propia teor\u00eda metaf\u00edsica \u2014os dous aspectos do seu pensamento\u2014 xiran en torno ao concepto da \"teor\u00eda dos infinitos mundos\" que, segundo Matthai, foi desenvolvida, en distintas versi\u00f3ns, polos fil\u00f3sofos presocr\u00e1ticos. A teor\u00eda dos infinitos mundos, fundamentalmente, explica que a realidade \u00e9 produto da conciencia e que cada conciencia individual constit\u00fae un \"mundo\" ou \"realidade\". O seu concepto de \"individuo\" \u00e9 semellante ao de \"m\u00f3nada\" de Leibniz. \u00c1 imposibilidade de que un individuo se comunique con outro, Matthai ch\u00e1malle \"non-mutualidade\". Moitos dos seus principios, enunciados como aforismos e apotegmas (\"\"Fuera del Yo todo es ilusi\u00f3n\", \"El mundo es mi pantalla\", \"Yo soy a la vez la casa que se habita\"\") e recollidos polo seu primeiro disc\u00edpulo e logo Catedr\u00e1tico de Filosof\u00eda na U.A.B.C., Heriberto Y\u00e9pez, inciden nesta direcci\u00f3n aparentemente solipsista, ou desde unha perspectiva alternativa, aparentemente relacionada con algunha forma extrema da epistemolox\u00eda construtivista radical, na li\u00f1a de Heinz von Foerster e outros.\nEsta metaf\u00edsica solipsista \u00e9 a base do seu plan anarquista. Recordando unha idea de Rousseau, o contrato social foi instaurado para asegurar a supervivencia do individuo, pero unha vez que a sociedade puxo en perigo a supervivencia do individuo, este debe renunciar ao contrato social.\nA\u00ednda que as ideas de Matthai poden resumirse nunhas poucas li\u00f1as, as s\u00faas obras som\u00e9rxense en orixinais esexeses dos fragmentos dos presocr\u00e1ticos e outros pensadores. \u00c9 de notar tam\u00e9n que debido \u00e1 s\u00faa convivencia con grupos ind\u00edxenas, os seus estudos e lecturas na U.N.A.M. en plena efervescencia do renacemento do pensamento prehisp\u00e1nico, impulsado por investigadores-profesores daquela \u00e9poca, hai unha influencia da cultura mexicana na s\u00faa obra, como el mesmo gostaba de afirmar.\nNotas sobre a s\u00faa obra.\nO seu pensamento queda recollido principalmente na serie \"Pensar y ser\", que se publicou cronoloxicamente nunha orde distinta da estrutura l\u00f3xica inicialmente prevista polo seu autor, \u00e9 por iso que a\u00ednda que, por exemplo, o libro \"La teor\u00eda parmen\u00eddea del pensar\" (dedicado \u00e1 filosof\u00eda de Parm\u00e9nides) \u00e9 a cuarta parte da serie, non obstante, foi o primeiro en aparecer, en 1990.\nMatthai publicou ducias de artigos e relatorios en revistas universitarias, sendo alg\u00fans destes textos compilados en \"Textos filos\u00f3ficos (1989-1999)\".\nA familia de Matthai e o Catedr\u00e1tico de Filosof\u00eda pola U.A.B.C. e escritor Heriberto Y\u00e9pez contan coa colecci\u00f3n completa da s\u00faa obra, entregada polo mesmo Matthai alg\u00fans meses antes da s\u00faa morte, polo que se est\u00e1n publicando postumamente e de maneira irregular algunhas das s\u00faas obras in\u00e9ditas."}
{"id": "46484", "revid": "103786", "url": "https://gl.wikipedia.org/wiki?curid=46484", "title": "Elecci\u00f3ns municipais nas Pontes de Garc\u00eda Rodr\u00edguez", "text": "Estes foron os resultados das elecci\u00f3ns municipais no concello das Pontes de Garc\u00eda Rodr\u00edguez dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas nas Pontes de Garc\u00eda Rodr\u00edguez desde a aprobaci\u00f3n da Constituci\u00f3n de 1978."}
{"id": "46485", "revid": "1131", "url": "https://gl.wikipedia.org/wiki?curid=46485", "title": "Braga", "text": "Braga \u00e9 a cidade m\u00e1is antiga de Portugal e unha das cidades cristi\u00e1s m\u00e1is antigas do mundo occidental. Fundada no tempo dos romanos como Bracara Augusta, ten m\u00e1is de 2000 anos de historia como cidade. Est\u00e1 situada no Val do C\u00e1vado, no Norte de Portugal, e en 2021 ti\u00f1a 193.324 habitantes. \u00c9 a capital da provincia de Minho.\n\u00c9 unha cidade chea de cultura e tradici\u00f3ns, onde a Historia e a relixi\u00f3n conviven coa industria tecnol\u00f3xica e co ensino universitario. O F\u00f3rum Europeo da Xuventude elixiuna Capital Europea da Xuventude en 2012.\nEtimolox\u00eda.\nBraga procede do lat\u00edn \"bracara\", top\u00f3nimo procedente do pobo br\u00e1caro que habitaba no Convento Bracarense. A palabra fai alusi\u00f3n as \"br\u0101cae\", bragas ou calzas que vest\u00edan.\nOutras denominaci\u00f3ns.\nPopularmente a cidade ten outras denominaci\u00f3ns:\nA cidade est\u00e1 estritamente ligada a toda a provincia de Minho. Ao norte est\u00e1 o tradicional Alto Minho, ao leste, o Parque Nacional de Peneda-Ger\u00eas; ao sur, as terras se\u00f1oriais de Basto e o industrial Ave; e ao oeste, o litoral mar\u00edtimo minhoto.\nHistoria.\nHai vestixios da presenza humana na rexi\u00f3n desde hai bastanta tempo. Un dos mais antigos \u00e9 a M\u00e1moa de Lamas, un monumento megal\u00edtico do Neol\u00edtico. Por\u00e9n, non hai moitas probas da existencia de poboados estables en Braga na Idade de Bronce, ag\u00e1s foxas e cer\u00e1micas encontradas no Alto da Cividade (onde existir\u00eda un asentamento) e por unha necr\u00f3pole que existir\u00eda na zona dos Granjinhos.\nNa Idade de Ferro desenv\u00f3lvense os poboados castrexos, situados nos lugares elevados. A rexi\u00f3n era habitada polo pobo dos Br\u00e1caros (en lat\u00edn, \"Bracari\"), que deron nome \u00e1 cidade despois da s\u00faa fundaci\u00f3n, logo de ser forzados polos romanos a descender ao val. Posibelemente da ra\u00edz celta a partir do nome da deusa \"Brighid\".\nBracara Augusta.\nNo s\u00e9culo II adC a rexi\u00f3n foi tomada polos romanos. A vila foi fundada no ano 16 adC, co nome de Bracara Augusta en homenaxe ao Emperador C\u00e9sar Augusto. Bracara Augusta, capital da rexi\u00f3n da Gallaecia, integraba os tres conventos do noroeste peninsular e parte do convento de Clunia. Est\u00edmase que no ano 25 nesta rexi\u00f3n habitaban uns 285.000 tributarios libres nas 24 \"civitates\". Desta \u00e9poca data tam\u00e9n a creaci\u00f3n do bispado de Bracara Augusta. Segundo a lenda, Pedro de Rates foi o primeiro bispo de Braga entre os anos 45 e 60, ordenado polo ap\u00f3stolo Santiago, chegado da Terra Santa e falecido cando promulgaba o cristianismo no noroeste peninsular. Pero non \u00e9 ata o ano 385 cando aparece a primeira referencia \u00e1 s\u00e9, en tempos do Papa San Siricio.\nDespois da conquista do imperio romano, Bracara Augusta foi elixida capital pol\u00edtica e intelectual do reino dos Suevos, que englobaba a extinta rexi\u00f3n da Gallaecia (actual Galiza, norte de Portugal, parte de Asturias e das provincias de Le\u00f3n e Zamora e se prolongaba at\u00e9 o r\u00edo Texo. Por orde do rei Ariamiro, organizouse o concilio de Braga. Foi presidido por Marti\u00f1o de Dumio, bispo da cidade, e tivo lugar entre o 1 de maio de 561 e o 563. Deste concilio sa\u00edron grandes reformas, principalmente no mundo eclesi\u00e1stico (creaci\u00f3n do ritual bracarense) e a abolici\u00f3n de elementos ling\u00fc\u00edsticos pag\u00e1ns (os d\u00edas da semana pasaron de ser \"Lunae dies, Martis dies, Mercurii dies, Jovis dies, Veneris dies, Saturni dies e Solis dies\", por \"Feria secunda, Feria tertia, Feria quarta, Feria quinta, Feria sexta, Sabbatum, Dominica Dies\", actuais denominaci\u00f3ns en portugu\u00e9s e galego). Posteriormente chegou o declive do pobo Suevo (o antigo Reino de Galiza) e a dominaci\u00f3n dos Visigodos.\nNo 716 as invasi\u00f3ns isl\u00e1micas acadaron a cidade, destru\u00edndoa en boa medida pola s\u00faa importancia relixiosa. Posteriormente foi escenario de varias guerras, destruci\u00f3ns e saqueos, at\u00e9 a s\u00faa reconquista por Afonso III o Magno.\nBraga.\nNo s\u00e9culo XI a cidade \u00e9 reorganizada, probabelmente xa coa nova designaci\u00f3n de Braga. Por orde do bispo Pedro de Braga in\u00edciase a construci\u00f3n da muralla e da s\u00e9, sobre restos dun antigo templo romano dedicado \u00e1 deusa Isis, reconvertido nunha igrexa cristi\u00e1. A cidade desenv\u00f3lvese en torno da s\u00e9, ficando restrinxida ao per\u00edmetro amurallado.\nBraga foi nesa altura ofrecida como dote por Afonso VI de Le\u00f3n e Castela \u00e1 s\u00faa filla Tareixa, no seu matrimonio con Henrique de Borgo\u00f1a, Conde de Portugal. Estes \u00faltimos foron se\u00f1ores da cidade entre 1096 e 1112. En 1112 doaron a cidade ao arcebispado. Coa elevaci\u00f3n do bispado bracarense a arcebispado, a cidade adquiriu de novo unha enorme importancia a nivel peninsular. Diego Xelm\u00edrez, arcebispo de Santiago de Compostela, con medo da auxe da s\u00e9 de Braga, mandou roubar as reliquias dos santos bracarenses na tentativa de diminu\u00edr a importancia relixiosa da cidade. As reliquias non foron devoltas a Braga at\u00e9 a d\u00e9cada de 1990.\nNo o reinado de Don Dinis (1279-1325), foi reforzada a muralla e constru\u00eduse a torre da homenaxe. M\u00e1is tarde anex\u00e1ronse outras nove torres, de planta cuadrangular, conclu\u00edndose as\u00ed o castelo de Braga en torno \u00e1 torre de homenaxe existente.\nNo s\u00e9culo XVI o arcebispo Diogo de Sousa modificou a cidade profundamente, creando r\u00faas, prazas, e edificios dentro e f\u00f3ra do per\u00edmetro amurallado. Do s\u00e9culo XVI ao s\u00e9culo XVIII, por medio de varios arcebispos, os edificios de traza medieval foron sendo derrubados e substitu\u00eddos por edificios de arquitectura relixiosa da \u00e9poca.\nNo s\u00e9culo XVIII, por medio da inspiraci\u00f3n art\u00edstica do arquitecto Andr\u00e9 Soares (1720-69), a cidade converteuse na vila barroca de Portugal por excelencia. A finais deste s\u00e9culo comeza a aparecer en varias edificaci\u00f3ns o neocl\u00e1sico co enxe\u00f1eiro e arquitecto Carlos Amarante (1742-1815). Doutra volta, por medio de varios arcebispos, os edificios relixiosos foron alterados coa introduci\u00f3n do barroco e o neocl\u00e1sico.\nNo s\u00e9culo seguinte houbo conflitos por mor das invasi\u00f3ns francesas e loitas liberais. O 20 de marzo de 1809 tivo lugar na cidade a batalla do Carvalho d'Este, e foi saqueada polas tropas napole\u00f3nicas. A cidade foi recuperada o 5 de abril polo xeneral Jos\u00e9 Ant\u00f3nio Botelho de Sousa, comandante das forzas portuguesas no Minho.\nEn 1834, coa fin das loitas liberais, foron expulsadas varias ordes relixiosas de Braga, deixando o seu espolio para a cidade. Como consecuencia da revolta da Maria da Fonte, na P\u00f3voa de Lanhoso, \u00e1rea baixo xurisdici\u00f3n do cuartel militar de Braga, a cidade acolleu importantes enfrontamentos entre o pobo e as autoridades. A finais do s\u00e9culo XIX o centro da cidade deixa a \u00e1rea da s\u00e9 de Braga e pasa cara \u00e1 Avenida Central. En 1875 o rei Lu\u00eds I de Portugal inaugurou a li\u00f1a e estaci\u00f3n dos convois de Braga.\nNo s\u00e9culo XX tivo lugar a revolta dos transportes e das infraestruturas b\u00e1sicas, reformul\u00e1ndose a Avenida da Liberdade, destacando o Theatro Circo e os edificios do lado de nacente. O 28 de maio de 1926, o xeneral Gomes da Costa inicia nesta cidade a revoluci\u00f3n de 1926.\nXa a finais do s\u00e9culo XX, a cidade tivo un gran desenvolvemento e crece a un ritmo bastante elevado.\nXeograf\u00eda.\nSituada no coraz\u00f3n do Minho, Braga enc\u00f3ntrase nunha rexi\u00f3n de transici\u00f3ns de leste a oeste, entre serras, forestas e leiras aos grandes vales, planicies e campos verdes. Limita ao norte con Amares, ao sur con Vila Nova de Famalic\u00e3o, ao leste coa P\u00f3voa de Lanhoso, ao sueste con Guimar\u00e3es, ao oeste con Barcelos e ao noroeste con Vila Verde.\nSit\u00faase no noroeste da pen\u00ednsula Ib\u00e9rica, entre o r\u00edo Douro e o Mi\u00f1o. O municipio ten unha \u00e1rea de 183,51\u00a0km\u00b2, entre 20 e 572 metros de altitude. A zona norte \u00e9 bastante ch\u00e1, na marxe esquerda do val do r\u00edo C\u00e1vado. A parte leste caracter\u00edzase por monta\u00f1as como a serra do Carvalho (479 m), serra dos Picos (566 m), monte do Sameiro (572 m) e o monte de Santa Marta (562 m). Entre a serra do Carvalho e a serra dos Picos nace o r\u00edo Este, que na zona sur do municipio forma un val no que se sit\u00faa a planicie de Sobreposta-Pedralva. Ao suroeste hai monta\u00f1as, outeiros e vales. O centro da cidade sit\u00faase no outeiro de Cividade (215 m), co val do C\u00e1vado ao noroeste e o val do leste no sueste.\nO territorio do municipio pertence a d\u00faas bacias hidrogr\u00e1ficas, a do r\u00edo C\u00e1vado ao norte e a do r\u00edo Ave ao sur. No C\u00e1vado, de caudal medio, desaugan diversos cursos menores. Ao Ave van dar as augas do r\u00edo Este e os seus diversos afluentes, como o r\u00edo Veiga, todos de pequeno caudal.\nO concello \u00e9 predominantemente urbano, principalmente arredor da cidade. As \u00e1reas rurais outrora predominantes lim\u00edtanse \u00e1 periferia, e nelas subsisten bosques e fragas.\nClima.\nA climatolox\u00eda de Braga \u00e9 oce\u00e1nica temperada, ao situarse entre as serras e o oc\u00e9ano Atl\u00e1ntico, coas catro estaci\u00f3ns ben definidas. Os invernos son bastante pluviosos e fr\u00edos, e xeralmente con ventos moderados do suroeste. O vento pode tam\u00e9n soprar do norte, normalmente forte, o que adoita provocar un descenso da temperatura. A neve non adoita callar, sendo a \u00faltima nevarada at\u00e9 o momento a do 9 de xaneiro de 2009. As primaveras son tipicamente frescas, con grandes anticicl\u00f3ns e ventos suaves, con brisas matutinas nas maiores altitudes. No val do C\u00e1vado, a baixa altitude, adoita haber n\u00e9boa pola ma\u00f1\u00e1. O mes de maio \u00e9 propicio para as treboadas, polo quecemento do aire h\u00famido coa chegada do ver\u00e1n. Estes son quentes e soleados, con ventos suaves do leste. Nos d\u00edas m\u00e1is frescos pode haber choivas de curta duraci\u00f3n, importantes para a vexetaci\u00f3n da rexi\u00f3n ao reabastecer as t\u00e1boas de auga. Os outonos son chuviosos, xeralmente con ventos moderados.\nDemograf\u00eda.\nO concello ten unha alta densidade de poboaci\u00f3n, con 962 hab./km\u00b2. En 2008 ti\u00f1a 176.154 habitantes (78.954 homes e 85.238 mulleres), sendo un dos m\u00e1is populosos de Portugal e un dos m\u00e1is rexuvenecidos de Europa. A maior parte da poboaci\u00f3n conc\u00e9ntrase na \u00e1rea urbana.\nA poboaci\u00f3n menor de 25 anos representa o 35 % da poboaci\u00f3n, e a maior de 65 anos o 11 %. Existen comunidades inmigrantes, especialmente brasileiros, africanos (principalmente oriundos das antigas colonias portuguesas), chineses e de Europa do leste.\nA poboaci\u00f3n creceu un 16,2 % entre 1991 e 2001, especialmente nas antigas fregues\u00edas suburbanas (hoxe urbanas), como Nogueira (124,6 %), Frossos (68,4 %), Real (59,8 %) ou Lama\u00e7\u00e3es (50,9 %). As previsi\u00f3ns apuntan que Braga ser\u00e1 un dos concellos con maior crecemento nos pr\u00f3ximos anos.\nEvoluci\u00f3n demogr\u00e1fica entre 1801 e 2008:\nOrganizaci\u00f3n administrativa.\nAdministrativamente o concello pertence ao distrito de Braga, do que \u00e9 capital. \u00c9 tam\u00e9n capital da grande \u00e1rea metropolitana do Minho, a terceira maior do pa\u00eds con cerca de 800.000 hab.\nA c\u00e1mara municipal est\u00e1 presidida desde 1976 por Mesquita Machado. Amais da presidencia, a c\u00e1mara est\u00e1 composta por nove vereadores. A Asemblea Municipal \u00e9 o \u00f3rgano lexislativo do municipio, e est\u00e1 constitu\u00edda por un presidente e dous secretarios, sesenta e tres deputados e os sesenta e d\u00faas presidencias de Xunta de Fregues\u00eda.\nFregues\u00edas.\nO concello abrangue 62 fregues\u00edas, urbanas (citadinas), fregues\u00edas predominantemente urbanas (suburbanas) e fregues\u00edas mediamente urbanas.\nCultura.\nArtesan\u00eda.\nDentro da artesan\u00eda bracarense destacan os instrumentos musicais, como os cavaquinhos, as violas, ou as guitarras (especialmente a viola braguesa). O cavaquinho, logo de ser levado por emigrantes portugueses a Hawai, deu lugar ao ukelele. Na arte sacra destacan as representaci\u00f3ns b\u00edblicas e a \"vela votiva de Braga\". Outros produtos manufacturados de sona son os artigos de li\u00f1o (panos, colchas, cortinas\u2026), os bordados, a cestar\u00eda, miniaturas en madeira, farricocos (tam\u00e9n en cera), bixuter\u00eda, ferro forxado (sinos, miniaturas, material para agricultura\u2026) ou a louza corida.\nGastronom\u00eda.\nComo na gastronom\u00eda de Portugal, destaca o bacallau. Outros pratos da rexi\u00f3n do Minho son o arroz de pato, as papas de sarabullo con rox\u00f3ns, a tripa enfari\u00f1ada, os fari\u00f1otes, os enchidos de sangue, o cabrito, as frixideiras do Cantinho ou as da S\u00e9, os rox\u00f3ns \u00e1 moda do Minho, o galo \"pica no ch\u00e3o\", o vi\u00f1o verde, e sobremesas como o Pudin Abade de Priscos, o touci\u00f1o do ceo, o bolo rei escangallado, fidalgui\u00f1os, pederneiras, suplicios, ou as paciencias."}
{"id": "46487", "revid": "197", "url": "https://gl.wikipedia.org/wiki?curid=46487", "title": "Xerais", "text": ""}
{"id": "46488", "revid": "197", "url": "https://gl.wikipedia.org/wiki?curid=46488", "title": "Edici\u00f3ns Xerais", "text": ""}
{"id": "46491", "revid": "43327", "url": "https://gl.wikipedia.org/wiki?curid=46491", "title": "Tensi\u00f3n", "text": "O termo tensi\u00f3n pode referirse a:"}
{"id": "46492", "revid": "98629", "url": "https://gl.wikipedia.org/wiki?curid=46492", "title": "Virus inform\u00e1tico", "text": "Un virus inform\u00e1tico \u00e9 un programa que se copia automaticamente e que ten por obxecto alterar o normal funcionamento da computadora, sen o permiso ou o co\u00f1ecemento do usuario. A\u00ednda que popularmente incl\u00faese o \"malware\" dentro dos virus, no sentido estrito desta ciencia os virus son programas que se replican e executan por si mesmos.\nProceso.\nOs virus, habitualmente, substit\u00faen arquivos executables por outros infectados co c\u00f3digo deste. Os virus poden destru\u00edr, de xeito intencionado, os datos almacenados nun ordenador, a\u00ednda que tam\u00e9n existen outros m\u00e1is benignos, que s\u00f3 son molestos.\nOs virus inform\u00e1ticos te\u00f1en, basicamente, a funci\u00f3n de propagarse, replic\u00e1ndose, pero alg\u00fans conte\u00f1en ademais unha carga dani\u00f1a (payload) con distintos obxectivos, desde unha simple broma ata realizar danos importantes nos sistemas, ou bloquear as redes inform\u00e1ticas xerando tr\u00e1fico in\u00fatil.\nO funcionamento dun virus inform\u00e1tico \u00e9 conceptualmente simple. Exec\u00fatase un programa que est\u00e1 infectado, na maior\u00eda das ocasi\u00f3ns, por desco\u00f1ecemento do usuario. O c\u00f3digo do virus queda residente (aloxado) na memoria RAM da computadora, a\u00ednda cando o programa que o conti\u00f1a termine de executarse. O virus toma ent\u00f3n o control dos servizos b\u00e1sicos do sistema operativo, infectando de, xeito posterior, arquivos executables que sexan chamados para a s\u00faa execuci\u00f3n. Finalmente eng\u00e1dese o c\u00f3digo do virus ao do programa infectado e gr\u00e1vase en disco, co cal se completa o proceso de replicado\nClasificaci\u00f3n.\nSegundo o infectado.\nSegundo alg\u00fans autores existen, fundamentalmente dous tipos de virus:\nExiste unha terceira categor\u00eda chamada \"multipartite\", pero corresponde aos virus que infectan arquivos e ao sector de arranque, polo que se pode dicir que \u00e9 a suma das d\u00faas categor\u00edas anteriores.\nPara outros autores, a clasificaci\u00f3n dos virus tam\u00e9n se divide en d\u00faas categor\u00edas, pero o criterio de clasificaci\u00f3n utilizado \u00e9 distinto:\nSegundo o seu comportamento.\nOs grupos principais (e m\u00e1is simples) de virus inform\u00e1ticos son:\nAdemais hai outros subgrupos dos anteriores grupos: \nExisten m\u00e1is clasificaci\u00f3ns segundo o seu comportamento, sendo as citadas, parte das m\u00e1is significativas e reco\u00f1ecidas pola maior\u00eda dos fabricantes de antivirus. \nOs virus m\u00e1is enviados segundo a ICVS (Informatic control virus scanner) son:\nHistoria.\nO primeiro virus que atacou a unha m\u00e1quina IBM Serie 360 (e reco\u00f1ecido como tal), foi chamado Creeper, creado en 1972 por Robert Thomas Morris. Este programa emit\u00eda periodicamente na pantalla a mensaxe: \"I'm a creeper... catch me if you can!\" \"(son unha enredadera, atr\u00e1penme se poden)\". Para eliminar este problema creouse o primeiro programa antivirus denominado \"Reaper\" (segadora).\nCon todo, o termo virus non se adoptar\u00eda ata 1984, pero estes xa exist\u00edan desde antes. Os seus inicios foron nos laboratorios de Bell Computers. Tres programadores desenvolveron un xogo chamado \"Core Wars\", o cal consist\u00eda en ocupar toda a memoria RAM do equipo contrario no menor tempo posible.\nLogo de 1984, os virus tiveron unha grande expansi\u00f3n, desde os que atacan os sectores de arranque de diskettes ata os que se achegan nun correo electr\u00f3nico e oc\u00faltanse nun formato de imaxe comprimida coa extensi\u00f3n JPG.\nDanos.\nDado que unha caracter\u00edstica dos virus \u00e9 o consumo de recursos, os virus ocasionan problemas tales como: perda de produtividade, cortes nos sistemas de informaci\u00f3n ou danos a nivel de datos.\nOutra das caracter\u00edsticas \u00e9 a posibilidade que te\u00f1en de ir \"replic\u00e1ndose\". As redes na actualidade axudan a dita propagaci\u00f3n cando estas non te\u00f1en a seguridade adecuada.\nOutros danos que os virus producen aos sistemas inform\u00e1ticos son a perda de informaci\u00f3n, horas de parada produtiva, tempo de reinstalaci\u00f3n etc.\nM\u00e9todos de contaxio.\nExisten d\u00faas grandes clases de contaxio. Na primeira, o usuario, nun momento dado, executa ou acepta de forma inadvertida a instalaci\u00f3n do virus. Na segunda, o programa malicioso act\u00faa replic\u00e1ndose a trav\u00e9s das redes. Neste caso f\u00e1lase de vermes.\nEn calquera dos dous casos, o sistema operativo infectado comeza a sufrir unha serie de comportamentos an\u00f3malos ou imprevistos. Devanditos comportamentos poden dar unha pista do problema e permitir a recuperaci\u00f3n do mesmo.\nDentro das contaminaciones m\u00e1is frecuentes por interacci\u00f3n do usuario est\u00e1n as seguintes: "}
{"id": "46496", "revid": "56817", "url": "https://gl.wikipedia.org/wiki?curid=46496", "title": "Sistema termodin\u00e1mico", "text": "Un sistema termodin\u00e1mico \u00e9 unha parte do Universo que se illa para o seu estudo. Este 'illamento' p\u00f3dese levar a cabo dun xeito real, no campo experimental, ou dun xeito ideal, cando se trata de abordar un estudo te\u00f3rico.\nCaracter\u00edsticas.\nOs sistemas termodin\u00e1micos clasif\u00edcanse segundo o grao de illamento que presentan coa s\u00faa contorna. Consid\u00e9rase \"contorna\" aquela parte do Universo que non \u00e9 o sistema. Teoricamente, esa contorna \u00e9 o resto do Universo, pero a nivel pr\u00e1ctico restr\u00ednxese \u00e1s inmediaci\u00f3ns do sistema. Aplicando este criterio poden darse tres clases de sistemas:\nExisten outros criterios para a clasificaci\u00f3n de sistemas. A homoxeneidade que poida presentar un sistema \u00e9 un deles. Deste xeito f\u00e1lase de sistemas:\nEn Termodin\u00e1mica, os sistemas elixidos para o seu estudo presentan, usualmente, unha especial sinxeleza. Os sistemas que se estudan son, xeralmente, aqueles cuxo estado queda perfectamente determinado por unha terna de variables de estado. Por exemplo, o estado dun gas pode ser descrito perfectamente cos valores da presi\u00f3n que hai no mesmo, a temperatura que presenta e o volume que ocupa. Nesta clase de sistemas, as variables non son absolutamente independentes, xa que existen ligaduras entre elas que poden ser descritas mediante ecuaci\u00f3ns de estado."}
{"id": "46497", "revid": "85894", "url": "https://gl.wikipedia.org/wiki?curid=46497", "title": "R\u00e1vena", "text": "R\u00e1vena (en italiano \"Ravenna\", en roma\u00f1olo \"Rav\u00e8na\") \u00e9 unha cidade ao norte de Italia na Emilia-Roma\u00f1a, \u00e9 a capital da provincia hom\u00f3nima. Sit\u00faase na chaira nororiental da Roma\u00f1a, a poucos quil\u00f3metros do Mar Adri\u00e1tico. O municipio ten unha poboaci\u00f3n de case 160.000 habitantes, dos cales a maior parte viven no n\u00facleo urbano.\nR\u00e1vena \u00e9 famosa polos seus monumentos bizantinos e paleocristi\u00e1ns que revelan a s\u00faa orixe antiga e o seu papel hist\u00f3rico no desenvolvemento italiano. A 36 quil\u00f3metros da cidade est\u00e9ndense os \"lidi ravennati\", praias inmensas no verde da famosa costa roma\u00f1ola.\nEn R\u00e1vena at\u00f3pase enterrado Dante Alighieri, autor d\u2019\"A Divina Comedia\".\nMonumentos.\nTen importantes edificios paleocristi\u00e1ns, como o oratorio de San Lorenzo, co\u00f1ecido como o mausoleo de Gala Placidia, e os baptisterios ortodoxo e ariano. Os edificios m\u00e1is impo\u00f1entes son a bas\u00edlica ariana, constru\u00edda por Teodorico (hoxe dedicada a San Apolinar) e a da San Vital, constru\u00edda por Xustiniano I.\nNas proximidades da cidade at\u00f3pase a bas\u00edlica de San Apolinar, que pertenc\u00eda ao porto de Clase, hoxe desaparecido. Este edificio \u00e9 m\u00e1is antigo que as bas\u00edlicas da cidade."}
{"id": "46499", "revid": "56817", "url": "https://gl.wikipedia.org/wiki?curid=46499", "title": "Plat\u00f3n, exarca", "text": "Plat\u00f3n foi un exarca bizantino do exarcado de R\u00e1vena desde o 638 ata o 648 (segundo outros, desde o 646 ata o 649). Sucedeu a Isaac e foi sucedido por Teodoro I."}
{"id": "46500", "revid": "56817", "url": "https://gl.wikipedia.org/wiki?curid=46500", "title": "Acumulador de calor", "text": "Un acumulador de calor \u00e9 un aparello do sistema de calefacci\u00f3n que almacena nun n\u00facleo de bloques cer\u00e1micos illado a calor producida por calquera medio, xeralmente pola electricidade, para o seu posterior uso.\nO principio b\u00e1sico do concepto de acumulador bas\u00e9ase na alternancia de ciclos de carga e ciclos de descarga, correspond\u00e9ndose normalmente os ciclos de carga coa noite e os de descarga co d\u00eda, debido \u00e1s tarifas reducidas, as\u00ed como \u00e1s maiores necesidades de uso di\u00farno.\nPartes dun acumulador.\nAs partes fundamentais que compo\u00f1en un acumulador de calor para calefacci\u00f3n son:\nTipos.\nFundamentalmente hai dous tipos diferentes de acumuladores, os est\u00e1ticos e os din\u00e1micos. Existen tipos mixtos que perseguen realizar unha descarga combinada.\nAcumulador est\u00e1tico.\nEste tipo de acumuladores son os m\u00e1is b\u00e1sicos. Os elementos de carga e o n\u00facleo de acumulaci\u00f3n son similares aos din\u00e1micos pero o illamento do mesmo \u00e9 m\u00e1is sinxelo.\nNeste tipo de acumuladores, a descarga real\u00edzase por convecci\u00f3n natural e por radiaci\u00f3n. Para o control de descarga util\u00edzanse unha serie de trampillas que impiden o paso do aire a trabes de 1 n\u00facleo de acumulaci\u00f3n, estas trampillas est\u00e1n reguladas mediante un sistema bimet\u00e1lico que \u00e9 axustable desde un mando exterior. Esta forma de regulaci\u00f3n de descarga logra controlar un 20% da mesma, mentres que o outro 80% real\u00edzase por radiaci\u00f3n da superficie do aparello, \u00e9 dicir por perdas do illamento e polo tanto \u00e9 incontrolable.\nOs acumuladores est\u00e1ticos est\u00e1n recomendados para ser usados nos lugares habitados permanentemente mantendo unha temperatura de confort permanente.\nAcumuladores din\u00e1micos.\nOs acumuladores din\u00e1micos te\u00f1en un illamento moito m\u00e1is eficaz que os est\u00e1ticos. Neles a descarga real\u00edzase mediante unha pequena turbina que impulsa aire a trav\u00e9s do n\u00facleo de acumulaci\u00f3n. As s\u00faas perdas son dun 20%, que cede por radiaci\u00f3n, mentres que o 80% restante \u00e9 descargado mediante a turbina e pode ser regulado mediante term\u00f3statos, tanto externos como internos no propio aparello.\nO control de descarga permite a integraci\u00f3n en sistemas dom\u00f3ticos e a xesti\u00f3n da temperatura en \u00e1reas determinadas.\nCalefacci\u00f3n por acumulaci\u00f3n el\u00e9ctrica.\nOs problemas ligados pola produci\u00f3n da enerx\u00eda el\u00e9ctrica e a s\u00faa dificultade de acumulaci\u00f3n fai que nas horas baixas, ou vales, aquelas no que o consumo \u00e9 m\u00ednimo, haxa que buscar alternativas para evitar que se apaguen as centrais t\u00e9rmicas responsables de proporcionar a base energ\u00e9tica de calquera sistema de electroxeneraci\u00f3n, en particular as centrais t\u00e9rmicas de tecnolox\u00eda nuclear. Unha das formas de lograr o obxectivo \u00e9 o incentivar o consumo en horas vale para o que as compa\u00f1\u00edas el\u00e9ctricas establecen tarifas un 50% m\u00e1is baratas que nas outras de consumo alto.\nA calefacci\u00f3n por acumulaci\u00f3n aproveita esta circunstancia para calefactar as vivendas e locais. Para lograr este obxectivo d\u00e9bese acumular nas 8 horas, que normalmente dura o per\u00edodo de val, toda a enerx\u00eda necesaria para o mantemento da temperatura durante o resto do d\u00eda.\nAo dispo\u00f1er dunha cantidade limitada de acumulaci\u00f3n, \u00e9 moi importante, e cr\u00edtica, o c\u00e1lculo correcto das necesidades de achega enerx\u00e9tica a espazo a calefactar. E unha moi boa xesti\u00f3n da enerx\u00eda que se achega ao mesmo en cada momento.\nAs caracter\u00edsticas dos espazos a calefactar, son important\u00edsimas. O sistema de illamento, as\u00ed como os tempos de temperatura de confort deben serse estudados moit\u00edsimo detenimiento.\nPara o mantemento dunha determinada temperatura nun espazo determinado d\u00e9bese achegar a enerx\u00eda que se perde pola diferenza de temperaturas entre o exterior e o interior do mesmo, e da condutancia t\u00e9rmica (as perdas) que o recinto ten. Unha vez realizado o c\u00e1lculo, hai que dimensionar o acumulador de tal forma que logre realizar nas oito horas de per\u00edodo val, e polo tanto barato, a carga completa da enerx\u00eda precisa.\nUn dos maiores inconvenientes \u00e9 que a carga d\u00e9bese de realizar con antelaci\u00f3n \u00e1s necesidades de calefacci\u00f3n. Isto fai que se deba realizar unha certa predici\u00f3n desa necesidades, \u00e9 dicir, unha predici\u00f3n das condici\u00f3ns meteorol\u00f3xicas que haber\u00e1 ao d\u00eda seguinte.\nOutro problema \u00e9 o das perdas que te\u00f1en, ao ceder a enerx\u00eda acumulada por radiaci\u00f3n e haber certos per\u00edodos do d\u00eda onde a achega non \u00e9 necesaria, isto ocorre moi comunmente na primavera e outono, estaci\u00f3ns que te\u00f1en uns comezos e finais dos d\u00edas fr\u00edos mentres que na parte central do mesmo o sol adoita quentar suficientemente, haxa un sobrequecemento que pode resultar molesto.\nAs cualificaci\u00f3ns por acumulaci\u00f3n adoitan combinar os dous tipos de acumuladores normalmente por cuesti\u00f3ns econ\u00f3micas, os est\u00e1ticos son moito m\u00e1is baratos que os din\u00e1micos, pero o ideal \u00e9 realizalas con acumuladores din\u00e1micos facilmente controlables.\nHai sistemas de control de carga que prev\u00e9n as necesidades enerx\u00e9ticas dependendo da temperatura exterior e da previsi\u00f3n meteorol\u00f3xica.\nA calefacci\u00f3n el\u00e9ctrica por acumulaci\u00f3n ten un moi baixo mantemento, non \u00e9 necesario m\u00e1is que a limpeza anual dos acumuladores e a reposici\u00f3n das pilas dos cronoterm\u00f3statos."}
{"id": "46501", "revid": "32797", "url": "https://gl.wikipedia.org/wiki?curid=46501", "title": "Lista de concellos de Zamora", "text": "Lista de concellos da provincia de Zamora:"}
{"id": "46503", "revid": "89787", "url": "https://gl.wikipedia.org/wiki?curid=46503", "title": "Gerardo D\u00edaz Ferr\u00e1n", "text": "Gerardo D\u00edaz Ferr\u00e1n, nado o 27 de decembro de 1942 en Madrid, \u00e9 un empresario espa\u00f1ol de orixe galega. Entre 2007 e 2010 foi presidente da Confederaci\u00f3n Espa\u00f1ola de Empresarios (CEOE).\nVida e traxectoria profesional.\nNado en Madrid, pero de familia luguesa, este importante enxe\u00f1eiro industrial e empresario mantivo sempre forte o vencello co tecido econ\u00f3mico galego.\nEn 1967 fundou a empresa de autobuses Trapsa, co que se inicou no mundo econ\u00f3mico. Despois, canda o empresario Gonzalo Pascual iniciou unha traxectoria polo mundo das empresas tur\u00edsticas, hostaleiras e de transportes, e de feito foi presidente de grupos como Teinver, Hotetur, Aebal, Air Plus Comet, Aerol\u00edneas Argentinas, Pullmantur e Tiempo Libre (Mundicolor). Tam\u00e9n foi vicepresidente de Viajes Marsans e de Trapsatur, e conselleiro de Spanair e de Caja Madrid. O 13 de febreiro de 2006 foi escollido presidente da Confederaci\u00f3n Espa\u00f1ola de Empresarios (CEOE).\nTam\u00e9n desempe\u00f1ou cargos en diversas organizaci\u00f3ns: foi presidente da c\u00e1mara de comercio de Madrid, vicepresidente do Consello Superior das C\u00e1maras, e presidente da patronal madrile\u00f1a e da patronal do transporte de viaxeiros por estrada, Asintra. Ademais, foi presidente da Asociaci\u00f3n de Empresarios Galegos en Madrid (Aegama).\nProcesos xudiciais.\nTras a quebra de todas as s\u00faas empresas, o 29 de novembro de 2010 o Xulgado do Mercantil n\u00famero 5 de Madrid ditou o concurso necesario de acredores de Xerardo D\u00edaz Ferr\u00e1n.\nEra o presidente e m\u00e1ximo responsable de Viajes Marsans cando esta empresa foi declarada en quebra e deixou sen pagar a acredores, clientes e empregados.\nEst\u00e1 sendo investigado por unha presunta estafa na emisi\u00f3n de vales de Nueva Rumasa.\nEst\u00e1 en tr\u00e1mite unha querela por apropiaci\u00f3n indebida presentada por catro empresas acredoras de Viajes Marsans contra D\u00edaz Ferr\u00e1n e os seus socios.\nEn xullo de 2012 f\u00edxose p\u00fablica unha investigaci\u00f3n sobre un suposto desv\u00edo de 4,9 mill\u00f3ns de euros a Su\u00edza dunha empresa de viaxes irlandesa. Acusouse ent\u00f3n de intento de branqueo de cartos e de intentar escapar do embargo econ\u00f3mico que sofre por 417 mill\u00f3ns, que lle reclaman varios acredores.\nO 3 de decembro de 2012 foi detido en Madrid por presunto delito de ocultaci\u00f3n de bens."}
{"id": "46504", "revid": "17467", "url": "https://gl.wikipedia.org/wiki?curid=46504", "title": "Ga\u00e9lico Escoc\u00e9s", "text": ""}
{"id": "46508", "revid": "98629", "url": "https://gl.wikipedia.org/wiki?curid=46508", "title": "Bartolom\u00e9 de Raxoi", "text": "Bartolom\u00e9 de Raxoi e Losada, nado en Pontedeume o 24 de agosto de 1690 e finado en Santiago de Compostela o 17 de xullo de 1772, foi arcebispo de Santiago entre 1751 e 1772.\nTraxectoria.\nEstudou gram\u00e1tica na s\u00faa vila natal, de onde pasou a Santiago de Compostela, ingresando no Colexio de San Xerome, obtendo o grao de bacharelato en leis. Logo de pasar \u00e1 Coru\u00f1a, graduouse como avogado. Posteriormente abrazou o estado eclesi\u00e1stico, exercendo no cabido de Ourense e, logo, no de Lugo. En 1730 ga\u00f1ou a Penitenciar\u00eda de Santiago. Enviado a Madrid polo cabido compostel\u00e1n, foi nomeado Comisario Xeral da Cruzada. O 30 de maio de 1751 foi designado polo rei Fernando VI de Espa\u00f1a Arcebispo de Santiago, posto que exerceu ata o seu falecemento.\nRaxoi comitente.\nEn Compostela.\nAo longo do seu goberno ordenou unha serie de obras que contribu\u00edron a mudar en boa parte a paisaxe urbana de Santiago. Entre elas c\u00f3mpre salientar:\nEn Pontedeume.\nNon esqueceu Raxoi \u00e1 s\u00faa terra natal. As obras que impulsou en Pontedeume foron:"}
{"id": "46509", "revid": "89787", "url": "https://gl.wikipedia.org/wiki?curid=46509", "title": "Amelia Earhart", "text": "Amelia Mary Earhart, nada en Atchinson (Kansas) o 24 de xullo de 1897 e finada no oc\u00e9ano Pac\u00edfico o 2 de xullo de 1937, foi unha aviadora estadounidense. C\u00e9lebre polas s\u00faas marcas de voo e por tentar a primeira viaxe a\u00e9rea arredor do mundo sobre a li\u00f1a ecuatorial.\nTraxectoria.\nAmelia pasou boa parte da s\u00faa infancia cos seus av\u00f3s maternos quen lle proporcionaron un estilo de vida cheo de comodidades mentres o seu pai trataba de atopar \u00e9xito profesional na \u00e1rea legal, cousa que non conseguiu. O seu av\u00f3 era un prominente cidad\u00e1n de Atchinson e nunca viu con bos ollos ao seu xenro a quen consideraba un bo para nada.\nAmelia deu mostras dunha personalidade inqueda e audaz que se involucraba en actividades propias dos mozos: escalaba \u00e1rbores, desliz\u00e1base en zorra e disparaba a ratas cun rifle. Tam\u00e9n ti\u00f1a como pasatempo reunir recortes de xornais de mulleres famosas que sobresa\u00edan en actividades tradicionais dos homes.\nFoi en 1908 que viu o seu primeiro aeroplano nunha feira do estado de Iowa cando se mudou a Des Moines cos seus pais. Nas s\u00faas memorias escribiu acerca dese primeiro encontro cun avi\u00f3n: \"era unha cousa feita de cables oxidados e madeira, nada interesante\".\nDebido a problemas familiares e econ\u00f3micos (o seu pai caeu no alcoholismo e desped\u00edrono do seu traballo) o status dos Earhart viuse desmellorado. Polo que se mudou a Chicago coa s\u00faa nai e a s\u00faa irm\u00e1 en 1914. Ao chegar a primeira guerra mundial enrolouse como voluntaria en labores de enfermer\u00eda.\nEn 1920 a s\u00faa familia puido reunirse novamente en California, onde asistiu a un espect\u00e1culo a\u00e9reo en Long Beach e quedou prendida dos avi\u00f3ns. Conseguiu que a levasen a bordo dun biplano no que voou durante 10 minutos sobre Os \u00c1nxeles. As s\u00faas palabras acerca desta experiencia foron: \"Ao pouco de engalarmos, souben que ter\u00eda que seguir voando de agora en diante\".\nAviaci\u00f3n.\nAs s\u00faas primeiras clases t\u00edvoas coa instrutora Anita \"Neta\" Snook, outra piloto pioneira. Por ese tempo logrou adquirir un prototipo do aeroplano \"Kinner\" ao que chamou \"o canario\", no que sufriu un que outro accidente, cousa com\u00fan nesa \u00e9poca pola pouca fiabilidade dos motores e a lentitude das naves. A s\u00faa instrutora non lle daba moita credibilidade como piloto, unha opini\u00f3n que non a abandonar\u00eda durante a s\u00faa carreira. Xa para outubro de 1922 tivo o seu primeiro r\u00e9cord de altitude ao voar a 14.000 p\u00e9s de altura.\nAmelia deixou por un momento a aviaci\u00f3n e comprou un autom\u00f3bil ao que lle puxo o sobrenome de \"the yellow peril\" (o perigo amarelo) no que levou \u00e1 s\u00faa nai a trav\u00e9s do pa\u00eds cara a Boston. Ao ser os autom\u00f3biles a\u00ednda unha novidade, a xente interes\u00e1base por ela e pregunt\u00e1balle de onde vi\u00f1a.\nEn 1927 uniuse \u00e1 Asociaci\u00f3n Aeron\u00e1utica Nacional. Investiu di\u00f1eiro para constru\u00edr unha pista de aterraxe, vendeu avi\u00f3ns \"Kinner\" e promoveu a aviaci\u00f3n especialmente en mulleres. Xa comezaba a facerse dun nome na sociedade. O \"Boston Globe\" reco\u00f1ec\u00edaa como unha das mellores pilotos dos Estados Unidos.\nAnos de marcas e reco\u00f1ecementos.\nO 26 de abril de 1928, recibiu unha chamada que cambiou a s\u00faa vida: o capit\u00e1n H.H. Railey preguntoulle se quer\u00eda ser a primeira muller en cruzar o Atl\u00e1ntico. Esta fora preguntado por un editorialista de Nova York (George Putnam), se co\u00f1ec\u00eda a unha muller adecuada para esa empresa. Railey quedou impresionado pola similitude de Earhart con Charles Lindbergh, polo que a chamou \"Lady Lindy\". Putnam ao co\u00f1ecer a Amelia admitiuna como a muller para a viaxe, ela aceptou coa condici\u00f3n de ir como pasaxeira.\nWilmer Stultz e Louis Gordon ser\u00edan os que pilotaran o avi\u00f3n, un trimotor \"Fokker F7\", ao que chamaron \"Amizade\". Amelia foi nomeada comandante do voo.\nEngalaron o 3 de xu\u00f1o de 1928 cara a Halifax, Nova Escocia. Logo de esperar un mellor clima, fix\u00e9rono ata o 18 rumbo a Europa. Arribaron a Berry Pourt no sur de Gales (xa con pouca gasolina) e non en Irlanda como fora planeado.\nA mesma Amelia reco\u00f1eceu que todo o traballo fix\u00e9rono os pilotos, pero ao arribar os reporteiros ignor\u00e1ronos e abord\u00e1rona a ela. Recibiu felicitaci\u00f3ns do mesmo presidente Coolidge.\nA s\u00faa fama creceu nos medios de comunicaci\u00f3n e comezou a dar presentaci\u00f3ns p\u00fablicas grazas ao traballo de Putnam. Axudouna a publicar o seu libro \"Twenty Hours, Forty Minutes\", e acompa\u00f1\u00e1baa a todas partes. Foi tanta a uni\u00f3n de ambos os dous que acabaron casando en 1931.\nContinuou impulsando a aviaci\u00f3n entre as mulleres, tanto que organizou unha carreira a\u00e9rea para mulleres a trav\u00e9s do pa\u00eds en 1929 dos \u00c1nxeles a Cleveland, que foi chamada \"the Powder-Puff Derby\". Fundou a organizaci\u00f3n \"as noventa e nove\" no seu cuarto de hotel en Cleveland con outras pilotos, pois inclu\u00eda a 99 membros. Foi a s\u00faa primeira presidenta. En 1930 axudou a formar e ser vicepresidenta de relaci\u00f3ns p\u00fablicas dunha aeroli\u00f1a entre Nova York , Filadelfia e Washington, D.C.. A s\u00faa carreira como aviadora non foi interrompida: crebou marcas de velocidade para mulleres no seu \"Lockheed Veiga\".\nA esta altura sent\u00eda que era a oportunidade de facer un voo soa polo Atl\u00e1ntico, pois outras mulleres est\u00e1bano por intentar, e George estimul\u00e1baa para manter o seu nome en primeira plana. Ata 1932 ningu\u00e9n fixera unha viaxe en solitario desde Lindberg. Ela far\u00edao desde Harbour Grace, ata Newfoundland en Gran Breta\u00f1a. O 20 de maio realizou a viaxe exactamente 5 anos logo de \"Lindy\". No \"Lockheed Veiga\" xa modificado realizou a viaxe.\nPosto que ela non tomaba caf\u00e9 ou t\u00e9, mant\u00ed\u00f1ase esperta cheirando sales. S\u00f3 levaba un termo con sopa e unha lata de mollo de tomate. Chegou f\u00f3ra do punto planeado en Londonderry no norte de Irlanda. Baixando do avi\u00f3n preguntoulle a un home que se achegaba e tiveron a seguinte conversaci\u00f3n: \"Onde estou?... no pasteiro de Gallegher... v\u00e9s de lonxe?... de Am\u00e9rica\" respondeu ela. Impuxo m\u00e1is marcas : primeira muller en facer un voo solitario no Atl\u00e1ntico, primeira persoa en facelo d\u00faas veces, a distancia m\u00e1is longa voada por unha muller sen parar, r\u00e9cord por cruzalo no menor tempo.\nOs reco\u00f1ecementos acumul\u00e1ronse: fixo un tour por Europa, en Nova York fixo un percorrido baixo choiva de papeis, o presidente Hoover condecorouna coa medalla dourada especial da National Geographic Society, recibiu chaves da cidade de moitas partes, foi votada a muller m\u00e1is destacada o ano. O congreso condecorouna coa \"Distinguished Flying Cros\" dada por primeira vez a unha muller.\nEn 1934 anunciou a George que a pr\u00f3xima aventura ser\u00eda un voo a trav\u00e9s do Pac\u00edfico desde Hawai a California e despois a Washington, dez pilotos intent\u00e1rono e morreron. Sa\u00edu de Honolulu o 11 de xaneiro de 1935 e aterrou en Oakland (California), ante unha multitude que a vitoreaba. Roosevelt envioulle os seus parab\u00e9ns. Ese mesmo ano realizou a primeira viaxe solitaria dos \u00c1nxeles a Cidade de M\u00e9xico e de al\u00ed a Newark.\nXa en 1935 comezou a formularse os plans para facer unha viaxe ao redor do mundo. O \"Lockheed Electra 10E\" foi a m\u00e1quina elixida. Marcar\u00eda dous fitos: a primeira muller en facelo e a maior distancia posible circunnavegando o globo no seu ecuador. Segundo ela era o voo que lle quedaba por realizar.\nA tr\u00e1xica traves\u00eda ao redor do mundo.\nFrederick Noonan foi escollido como acompa\u00f1ante pola s\u00faa familiaridade no voo sobre o Oc\u00e9ano Pac\u00edfico, levar\u00eda outros dous tripulantes como t\u00e9cnicos. A primeira etapa seria de Oakland a Hawai o 17 de marzo de 1937. Pero engalando preto de Pearl Harbor tivo problemas e o aeroplano deslizouse f\u00f3ra de control. Houbo danos considerables. Un dos tripulantes atribu\u00edu o accidente como responsabilidade de Amelia. O \"Electra\" foi enviado de regreso a California para reparaci\u00f3ns e Amelia continuou os plans para facer outro intento. Esta vez o curso da viaxe ser\u00eda cara ao leste. De agora en diante s\u00f3 viaxar\u00edan Noonan e Earhart.\nLogo de recibir ao \"Electra\" partiu dos \u00c1nxeles cara a Florida o 21 de maio de 1937. O 1 de xu\u00f1o sa\u00edron de Miami, e o seu primeiro destino foi San Xo\u00e1n, Porto Rico, de a\u00ed bordeou Am\u00e9rica do Sur con rumbo a \u00c1frica e o Mar Vermello. Realizou un voo in\u00e9dito na historia da aviaci\u00f3n desde al\u00ed cara a Karachi na India, despois dirix\u00edronse rumbo a Calcuta o 17 de xu\u00f1o. Posteriormente os seus destinos foron Rangoon, Bangkok e Bandoeng, Singapur.\nEn Bandoeng ocorreron alg\u00fans contratempos: atraso polo mal tempo e \u00e1 aeronave realiz\u00e1ronselle reparaci\u00f3ns. E o m\u00e1is grave: Amelia enfermou de disenter\u00eda. Partiron de al\u00ed o 27 cara a Darwin en Australia onde mandou os paraca\u00eddas de regreso porque non ser\u00edan necesarios no que restaba da viaxe.\nChegou a Lae, Nova Guinea o 29 de xu\u00f1o con 22.000 millas voadas e 7.000 restantes. Comunicouse co \"Herald Tribune\". As fotos mostr\u00e1bana enferma e cansa. Partiu \u00e1s cero horas GMT o 2 de xullo, crese que o avi\u00f3n ti\u00f1a 1.000 gal\u00f3ns de combustible para 20 ou 21 horas de voo; pero a situaci\u00f3n atmosf\u00e9rica non era a m\u00e1is favorable: nubrado e con choivas intermitentes.\nNo restante manter\u00eda comunicaci\u00f3n co gardacostas estadounidense \"Itasca\". \u00c1s 7:20 horas GMT reportou a s\u00faa posici\u00f3n a 20 millas ao suroeste das Illas Nukumanu. \u00c1s 8:00 GMT fixo o seu \u00faltimo contacto de radio con Lae, en curso \u00e1 Illa Howland a 12.000 p\u00e9s de altura. Non se sabe o curso logo de Nukumanu. Despois houbo transmisi\u00f3ns curtas ao \"Itasca\" pero non se soubo a s\u00faa posici\u00f3n porque as mensaxes eran moi breves.\n\u00c1s 19:30 GMT recibiuse o seguinte informe: \"KHAQQ chamando ao Itasca. Debemos estar encima de vostedes pero non os vemos... o combustible estase esgotando...\" \u00c1s 20:14 GMT o gardacostas recibiu a \u00faltima mensaxe dando a s\u00faa posici\u00f3n, cara \u00e1s 21:30 GMT determinaron que o avi\u00f3n puido haberse estrelado no mar e comezou a procura.\nEstableceuse que o aeroplano caeu de 35 a 100 millas da costa da illa Howland, albiscouse unha chalupa pero non se atopou nada. De acordo aos expertos crese que o avi\u00f3n puido flotar debido aos tanques baleiros. O presidente Roosevelt autorizou a procura con 9 barcos e 66 avi\u00f3ns, unha operaci\u00f3n dun custo de 4 mill\u00f3ns de d\u00f3lares. Ao redor do 18 de xullo o rastrexo foi abandonado na \u00e1rea de Howland. George Putnam buscou m\u00e1is axuda para continuar pero as esperanzas de atopalos foron xa inexistentes. Un faro foi constru\u00eddo en 1938 na illa Howland na s\u00faa honra. Da s\u00faa desaparici\u00f3n houbo multitude de teor\u00edas acerca do seu final e o do seu compa\u00f1eiro.\nEn vida Amelia regularmente enviaba cartas a George, nunha delas escribiu: \"por favor debes saber que son consciente dos perigos, quero facelo porque o desexo. As mulleres deben intentar facer cousas como o fixeron os homes. E cando fallen, o seu fracaso non debe ser sen\u00f3n un reto para outras\"."}
{"id": "46515", "revid": "5863", "url": "https://gl.wikipedia.org/wiki?curid=46515", "title": "Maruxa Mallo", "text": "Maruxa Mallo, tam\u00e9n citada como Maruja Mallo, pseud\u00f3nimo de Ana Mar\u00eda G\u00f3mez Gonz\u00e1lez, nada en Viveiro o 5 de xaneiro de 1902 e finada en Madrid o 6 de febreiro de 1995, foi unha pintora surrealista galega.\nTraxectoria.\nFoi a cuarta filla do matrimonio formado por Justo G\u00f3mez Mallo e Mar\u00eda del Pilar Gonz\u00e1lez, e irm\u00e1 m\u00e1is vella do escultor Cristino Mallo (nado en Tui en 1905). Os dous irm\u00e1ns utilizaron o segundo apelido do seu pai.\nSendo a\u00ednda unha nena a s\u00faa familia trasladouse \u00e1 localidade asturiana de Avil\u00e9s.\nEn 1922, con 20 anos, trasladouse a Madrid para estudar na Real Academia de Bellas Artes de San Fernando onde permaneceu ata 1926, como tam\u00e9n fixo o seu irm\u00e1n dende 1923. Al\u00ed relacionouse con artistas, escritores e cineastas como Salvador Dal\u00ed, Federico Garc\u00eda Lorca, Margarita Manso, Luis Bu\u00f1uel, Mar\u00eda Zambrano e Rafael Alberti, co que mantivo unha relaci\u00f3n ata que aquel co\u00f1eceu a Mar\u00eda Teresa Le\u00f3n. En 1927 tomou parte activa na primeira \"Escuela de Vallecas\", unha proposta 'pl\u00e1stico-po\u00e9tica' do escultor Alberto S\u00e1nchez P\u00e9rez e o pintor Benjam\u00edn Palencia.\nDurante esa d\u00e9cada de 1920 traballou tam\u00e9n para numerosas publicaci\u00f3ns literarias como \"La Gaceta Literaria\", \"El Almanaque Literario\" ou \"Revista de Occidente\" e realizou portadas de varios libros. Ortega y Gasset co\u00f1eceu os seus cadros en 1928 e organizoulle unha exposici\u00f3n nos sal\u00f3ns da \"Revista de Occidente\". Exhibiu dez \u00f3leos que representaban pobos cheos de sol, toureiros e manolas, as\u00ed como estampas coloreadas de maquinaria, deportes e cine de principios de s\u00e9culo. A exposici\u00f3n foi todo un acontecemento cultural en Madrid, e tam\u00e9n punto de partida para que Maruxa fose xulgada pola s\u00faa obra e non pola s\u00faa condici\u00f3n feminina.\nUnha bolsa da Junta para Ampliaci\u00f3n de Estudios e Investigaciones Cient\u00edficas permitiulle ir a Par\u00eds en 1932, onde entrou en contacto co surrealismo (co\u00f1eceu a Max Ernst, Ren\u00e9 Magritte, Joan Mir\u00f3, Giorgio de Chirico e outros), e participou en parladoiros con Andr\u00e9 Breton e Paul \u00c9luard. Mudou a s\u00faa concepci\u00f3n sobre a pintura, al\u00ed comezou a s\u00faa etapa surrealista. A s\u00faa pintura cambiou radicalmente e alcanzou a mestr\u00eda, tanto que o mesmo Breton lle comprou en 1932 o cadro titulado \"Espantap\u00e1jaros\", obra poboada de espectros que hoxe \u00e9 considerada unha das grandes obras do surrealismo.\nRegreso a Espa\u00f1a.\nDe regreso a Espa\u00f1a comprometeuse coa Segunda Rep\u00fablica, e deu clases de pintura en Ar\u00e9valo (\u00c1vila) e Madrid. A sublevaci\u00f3n do 18 de xullo de 1936 colleuna en Galicia, co seu mozo Alberto Fern\u00e1ndez Mart\u00ednez, onde estaba participando como mestra das Misi\u00f3ns Pedag\u00f3xicas. Refuxiouse en Vigo, na casa dun t\u00edo seu, onde viviu oculta por medo a unha denuncia. Pasou case seis meses oculta ata que en xaneiro de 1937 conseguiu chegar a Tui e de al\u00ed a Lisboa.\nCon axuda de Gabriela Mistral, embaixadora de Chile en Lisboa, logrou viaxar ata Am\u00e9rica en febreiro de 1937. Acabou por instalarse na Arxentina. A chegada de Per\u00f3n fixo que marchase aos Estados Unidos, e instalouse en Nova York. Por\u00e9n, en 1965 decidiu regresar a Espa\u00f1a, e fixou a s\u00faa residencia en Madrid.\n\u00daltima etapa e pasamento.\nEn 1979, comezou a s\u00faa \u00faltima etapa pict\u00f3rica con \"Los Moradores del vac\u00edo\". Ti\u00f1a daquela 77 anos, mais a\u00ednda conservaba o frescor e a vitalidade que a acompa\u00f1aran toda a s\u00faa vida. Na d\u00e9cada dos 90 ofrec\u00e9ronlle varias exposici\u00f3ns e premios, como a Medalla de Ouro ao M\u00e9rito nas Belas Artes e o Premio de Artes Pl\u00e1sticas de Madrid. Cunha exposici\u00f3n monogr\u00e1fica da s\u00faa obra inaugurouse o Centro Galego de Arte Contempor\u00e1nea de Santiago de Compostela, en 1993.\nMeses despois faleceu en Madrid aos 93 anos.\nReco\u00f1ecementos.\nEn 2019 a compa\u00f1\u00eda de danza Licenciada Sotelo na montaxe \"A gala\" investiga a s\u00faa figura e obra."}
{"id": "46517", "revid": "54336", "url": "https://gl.wikipedia.org/wiki?curid=46517", "title": "Ministerio de Cultura de Espa\u00f1a", "text": "O Ministerio de Cultura de Espa\u00f1a \u00e9 o departamento ministerial encargado da promoci\u00f3n e protecci\u00f3n do patrimonio hist\u00f3rico espa\u00f1ol, dos museos, bibliotecas e arquivos estatais e da promoci\u00f3n e difusi\u00f3n das artes e do libro. En coordinaci\u00f3n co Ministerio de Asuntos Exteriores, Uni\u00f3n Europea e de Cooperaci\u00f3n tam\u00e9n se chegou a ocupar do impulso da cooperaci\u00f3n e das relaci\u00f3ns internacionais en materia cultural. "}
{"id": "46518", "revid": "23204", "url": "https://gl.wikipedia.org/wiki?curid=46518", "title": "Lingua ga\u00e9lica de Galloway", "text": "O ga\u00e9lico de Galloway \u00e9 un dialecto goid\u00e9lico xa extinto que se falaba na Escocia suroccidental. Fal\u00e1bano os reis independentes de Galloway na s\u00faa \u00e9poca e polo pobo de Galloway e o Carrick ata inicios da \u00e9poca moderna. En tempos tam\u00e9n se falaba en Annandale e Strathnith. Pouco ficou deste dialecto, de xeito que \u00e9 algo incerto a s\u00faa relaci\u00f3n cos outros dialectos goid\u00e9licos.\nHistoria e extensi\u00f3n.\nA gaelizaci\u00f3n de Galloway e Carrick occorriu a expensas do ingl\u00e9s antigo e brit\u00f3nico. O irland\u00e9s antigo pode ser atopados nos Rhins de Galloway desde polo menos o s\u00e9culo V. Desco\u00f1\u00e9cese bastante do seu desenvolvemento e extensi\u00f3n. The gaelizaci\u00f3n do pa\u00eds foi completada probabelmente no s\u00e9culo XI, a\u00ednda que hai quen suxire datas m\u00e1is temper\u00e1s como os comezos do s\u00e9culo IX. O principal problema \u00e9 que non hai rexistrado desprazamento de pobos ning\u00fan nas fontes hist\u00f3ricas, de xeito que hai que o reconstru\u00edr a partir de cousas como os top\u00f3nimos. Segundo os estudos topon\u00edmicos de W.F.H. Nicolaisen, antes na Universidade de Edimburgo, a capa m\u00e1is antiga est\u00e1 representada polos top\u00f3nimos co prefixo \"Sliabh-\" (a mi\u00fado anglicizado \"Slew\"- ou \"Sla(e\"-) e \"Carraig\" (= un posto de pesca; anglicizado as \"Carrick\"). Isto pod\u00eda facer o asentamento aproximadamente contempor\u00e1neo do de D\u00e1l Riata. Os \"Gall-Gaidhel\" (o n\u00f3rdico ga\u00e9lico), que deu o seu nome ao territorio parece que se asentaron nos s\u00e9culos IX e X. Moitos dos l\u00edderes do asentamento pod\u00edan ser falantes de n\u00f3rdico, pero isto non parece que acadase a mesma extensi\u00f3n noutras rexi\u00f3ns ga\u00e9lico-n\u00f3rdicas, como en parte das H\u00e9bridas e Sutherland-Caithness.\n\u00c9 bastante pos\u00edbel que mesmo nunha data tan tard\u00eda como no s\u00e9culo XII o c\u00fambrico (unha lingua brit\u00f3nica relacionada co gal\u00e9s) se falase a\u00ednda en Annandale e baixo Strathnith (onde un home chamado Gille Cuithbrecht ti\u00f1a o alcu\u00f1o ga\u00e9lico \"Bretnach\" [=\u2019gal\u00e9s\u2019]), pero estas \u00e1reas parece que se gaelicizaron ao final dese s\u00e9culo. Tam\u00e9n sobreviviron un par de termos xur\u00eddicos en documentos medievais. A dataci\u00f3n do falecemento do c\u00fambrico nesta rexi\u00f3n e m\u00e1is complicada de establecer mesmo c\u00e1 do ga\u00e9lico.\nO l\u00edmite oriental prob\u00e1bel desta lingua foi o Annan. Sosp\u00e9itase isto porque tras esta fronteira desaparecen moi rapidamente os top\u00f3nimos ga\u00e9licos, a\u00ednda que tam\u00e9n aparecen un feixe de nomes ga\u00e9licos en Cumbria. No norte estaba probabelmente separado doutros dialectos escoceses no s\u00e9culo XIV, ou mesmo no XIII.\nCultura.\nOs falantes do ga\u00e9lico de Galloway na \u00e9poca medieval, aos que erroneamente Richard of Hexham chamou pictos, ti\u00f1an unha terr\u00edbel reputaci\u00f3n. Eran os b\u00e1rbaros por excelencia das cr\u00f3nicas inglesas setentrionais, aos que se lles adxudicaba, entre outras cousas, arrincar nenos do ventre da s\u00faa nai. Conta Walter de Guisborough en 1296 que durante unha incursi\u00f3n contra o Priorado de Hexham, os de Galloway baixo o mando de William Wallace profanaron o templo de San Andr\u00e9, cort\u00e1ronlle a cabeza \u00e1 estatua do santo e botaron as reliquias ao lume.\nFoi quizais esta reputaci\u00f3n de salvaxes que ti\u00f1an os de Galloway en Inglaterra e Lothian a que fixo que nacese o mito de Sawney Bean (n\u00f3tese o apelido ou alcu\u00f1o ga\u00e9lico).\nMalia ser Galloway unha rexi\u00f3n perif\u00e9rica de Escocia ata 1234, como consecuencia da rebeli\u00f3n de Gille Ruadh e a disoluci\u00f3n dos se\u00f1or\u00edos, Galloway e os convert\u00e9ronse en cr\u00edticos. En moitas maneiras, as guerras escocesas de independencia eran s\u00f3 unha guerra civil de Galloway, cos Bruce, sucesores de Gilla Brigte mac Fergusa, e os Balliol, sucesores de Uchtred mac Fergusa.\nNo se\u00f1or\u00edo franco-ga\u00e9lico posterior a 1234 houbo numerosos grupos familiares poderosos (clans), por exemplo, os MacLellan, os MacDowall e os Kennedy de Carrick. Probabelmente era a trav\u00e9s de grupos semellantes como funcionaba a sociedade de Galloway na Idade Media. P\u00f3dense atopar evidencias dun sistema de clans neste territorio en documentos medievais - \"cineal\" (\u2018parentes\u2019) aparece en termos como \"kenelman\", e \"kenkynol\" (\"Ceann-cinneil\"); \"muinntir\" (\u2018casa familiar\u2019) aparece en \"Muntercasduff\"; \"clan\" en \"Clenafren\", \"Clanmacgowin\" e outros. un grupo de alcu\u00f1os locais te\u00f1en orixes ga\u00e9licas e.g. Landsburgh (orixinalmente McClambroch), MacClumpha, MacGuffock, Hannay, McKie, Kennedy e MacCulloch. Os top\u00f3nimos Balmaclellan e Balmaghie poden representar o lugar das residencias dos xefes.\nP\u00f3dese atopar evidencias dunha clase de bardos en top\u00f3nimos do tipo Dervaird (\"Doire a' Bhaird\") e Loch Recar (\"Loch an Reacaire\").\nP\u00f3dese recoller informaci\u00f3n importante sobre a agricultura local a partir de top\u00f3nimos tam\u00e9n \u2013 hab\u00eda prados (\"\u00e0iridh\") e.g. Airies, Airieholland; practic\u00e1base o estercado dos campos: Talnotrie (\"talamh an otraigh\") e \"Auchnotteroch\". A agricultura dos \"Gall-gh\u00e0idhil\" vese indicada no emprego de medidas como o \"peighinn\" e as s\u00faas subdivisi\u00f3ns (q.v.), e.g. Pinminnoch, Leffin Donald, Fardin; tam\u00e9n aparecen o \"dabhach\" e o \" ceathramh\", e.g. Doach, Kirriedarroch, Terraughty.\nRelaci\u00f3ns con outras linguas.\np\u00e9nsase que o ga\u00e9lico de Galloway ti\u00f1a probabelmente m\u00e1is en com\u00fan co manx e o irland\u00e9s do Ulster que co ga\u00e9lico escoc\u00e9s tal e como se fala nas Highlands. Esta idea empregouse no pasado para separar o ga\u00e9lico de Galloway doutros dialectos escoceses, basicamente por motivos pol\u00edticos1. Con todo, a idea \u00e9 moi enganosa. Todas as linguas goid\u00e9licas medievais eran mutuamente comprens\u00edbeis ata onde podemos saber. Quizais o dialecto ga\u00e9lico da Illa de Arran \u00e9 o que m\u00e1is se parecese \u00e1 lingua de Galloway, pero iso \u00e9 especulativo.\nO ga\u00e9lico de Galloway puido tomar prestadas algunhas palabras do ingl\u00e9s ou n\u00f3rdico antigos. A influencia do bispado anglo de Whithorn, xunto cos n\u00f3rdicos Gall-Gaidhel, pode explicar a palabra \"cirice\" (ingl\u00e9s antigo)/ \"kirkja\" (n\u00f3rdico antigo) (\u2018igrexa\u2019): as\u00ed kirk empr\u00e9gase en moitos top\u00f3nimos con segundos elementos de compostos e con orde de palabras c\u00e9lticos. \"Cirice\"/ \"kirkja\" aparecen en top\u00f3nimos medievais onde, no resto de escocia, podemos esperar \"Cille\". Os exemplos son moi numerosos: Kirkcormac, Kirkmikbrick, Kirkinner, Kirkcolm, Kirkmabrick... Neses nomes, a primeira palabra \u00e9 xerm\u00e1nica e a segunda ga\u00e9lica. A orde de palabras tam\u00e9n \u00e9 c\u00e9ltica, nome-adxectivo, m\u00e1is que o xerm\u00e1nico adxectivo-nome (cf. \"D\u00f9n \u00c8ideann\" e \"Edin-burgh\"). Por isto \u00e9 polo que podemos estarmos seguros de que, por exemplo, Kirkcudbright, etimoloxicamente xerm\u00e1nica por completo, foi de feito acu\u00f1ado por un celta. \u00c9 pos\u00edbel que isto fose un trazo dialectal, pero tam\u00e9n \u00e9 pos\u00edbel que a maior\u00eda destes sexan o produto de semitraduci\u00f3ns posteriores ao ingl\u00e9s.\nNon deber\u00eda sorprender a antiga influencia inglesa dada a popularidade dos santos ingleses. O antedito Kirkcudbright significa Igrexa de San Cuthbert. Closeburn, a antiga Killeosberne (\"Cille\" (ga\u00e9lico \u2018igrexa\u2019) + de Osbern) \u00e9 outro. Unha pl\u00e9tora de antrop\u00f3nimos confirma a popularidade da cultura anglosaxoa. Por exemplo, o nome Gille Cuithbrecht (= manx, Giolla Cobraght) significa \"devoto de San Cuthbert\". Outro exemplo hist\u00f3rico \u00e9 Gille Aldan, o nome do primeiro bispo de Galloway tras a resurrecci\u00f3n deste co rei Fergus.\n1500 e despois.\nUnha fonte importante para a percepci\u00f3n da lingua de Galloway \u00e9 o poema co\u00f1ecido como \"The Flyting of Dunbar and Kennedy\". O poema, escrito nalg\u00fan momento entre 1504 e 1508 presenta un conflito ideol\u00f3xico, hist\u00f3rico e cultural entre William Dunbar (representando Lothian, e a Escocia inglesa) e Walter Kennedy (representando Carrick e a Escocia ga\u00e9lica). Dunbar ridiculiza o acento\"Heland\" e a lingua \"Erische\" de Kennedy, mentres que Kennedy o defende, cham\u00e1ndoo \"all trew Scottismennis leid\" e dic\u00edndolle a Dunbar \"in Ingland sowld be thy habitation.\"2 A importancia v\u00e9n do feito de que, desde a perspectiva de Lothian a principios do s\u00e9culo XVI, Carrick e Galloway a\u00ednda representaba \u00e1 Escocia ga\u00e9lica, do mesmo xeito que Lothian representaba a Escocia inglesa. N\u00f3tese que se refiren a Kennedy como \"Heland\" (Highland).\nAlexander Montgomerie (1545? - 1610?) foi tam\u00e9n falante de ga\u00e9lico, e foi denominado o \"capit\u00e1n Hielant\"; poden atoparse nas s\u00faas obras varios termos e frases ga\u00e9licos\nGeorge Buchanan, falante de ga\u00e9lico, escribindo en 1575, di que o ga\u00e9lico a\u00ednda se falaba en Galloway. A mediados dese s\u00e9culo, 1563-1566, un informe feito por un an\u00f3nimo militar ingl\u00e9s dinos que a xente de Carrick \"for the most part specke erishe\".3\nCon isto, hai moita evidencia ambigua e indirecta de que a lingua a\u00ednda se falaba, se cadra fragmentariamente, no s\u00e9culo XVIII. Margaret McMurray \u00e9 unha das \u00faltimas falantes que co\u00f1ecemos polo nome, a\u00ednda que hai algunhas suxesti\u00f3ns de que o ling\u00fcista Alexander Murray puido aprendelo do seu vello pai que era un pastor das terras altas.\nA lingua de Galloway morreu nalg\u00fan momento do per\u00edodo dos douscentos anos que van entre 1600 e 1800, cunha probabilidade de evidencia dunha desaparici\u00f3n efectiva no s\u00e9culo XVII. Tam\u00e9n hai que notar que territorios veci\u00f1os como a illa de Man o Ulster oriental e Arran ti\u00f1an falantes nativos de ga\u00e9lico no s\u00e9culo XX.\nInfluencia moderna.\nMalia que o ga\u00e9lico de Galloway non deixou literatura co\u00f1ecida e leva extinto varios s\u00e9culos, a herdanza ga\u00e9lica de Galloway contin\u00faa a ser unha fonte de inspiraci\u00f3n para escritores modernos, como William Neill, un poeta que escribe in ga\u00e9lico escoc\u00e9s e ga\u00e9lico irland\u00e9s, escoc\u00e9s e ingl\u00e9s. Outro exemplo do legado moderno \u00e9 o \"Gall-Gael Trust\" fundado por Colin MacLeod."}
{"id": "46520", "revid": "1093", "url": "https://gl.wikipedia.org/wiki?curid=46520", "title": "Maruja Mallo", "text": ""}
{"id": "46524", "revid": "5312", "url": "https://gl.wikipedia.org/wiki?curid=46524", "title": "Emmeline Pankhurst", "text": "Emmeline Pankhurst (4 de xullo de 1858 \u2013 14 de xu\u00f1o de 1928) foi unha das fundadoras do movemento sufraxista brit\u00e1nico. O seu nome, antes que outro, est\u00e1 vencellado \u00e1 loita pola liberaci\u00f3n da muller no per\u00edodo que precedeu \u00e1 primeira guerra mundial.\nNada como Emmeline Goulden en Manchester, Inglaterra. Filla do abolicionista Robert Goulden e a feminista Sophia Crane, casar\u00eda, en 1879, con Richard Marsden Pankhurst, un avogado de Salford. Richard Pankhurst era tam\u00e9n un defensor do movemento sufraxista, sendo o autor das \"Married Women's Property Acts\" (Leis de propiedade das mulleres casadas) de 1870 e 1882.\nFundaci\u00f3n de organizaci\u00f3ns sufraxistas.\nEn 1889, Pakhurst fundou a \"Women's Franchise League\" (Liga pola Liberaci\u00f3n das Mulleres), pero a s\u00faa campa\u00f1a viuse interrompida polo falecemento do seu esposo no 1898. En 1903 fundou a Women's Social and Political Union (Uni\u00f3n Social e Pol\u00edtica de Mulleres), unha organizaci\u00f3n m\u00e1is co\u00f1ecida pola calidade dos seus militantes. Entre os seus membros inclu\u00edanse Annie Kenney, Emily Wilding Davison, que morreu por un cabalo do rei no Derby de Epsom de 1913, como resultado dunha protesta sufraxista, e a compositora Dame Ethel Mary Smyth. A ela xuntar\u00edanse as s\u00faas fillas, Christabel Pankhurst e Sylvia Pankhurst, que far\u00edan contribuci\u00f3ns moi valiosas \u00e1s s\u00faas campa\u00f1as e de diferentes xeitos. A s\u00faa outra filla Adela Pankhurst, emigrou a Australia, onde foi unha activista pol\u00edtica, primeiro no Partido Comunista de Australia, e logo no Primeiro Movemento Australiano (Australia First Movement), de car\u00e1cter fascista.\nAs t\u00e1cticas adoptadas por Pankhurst para chamar a atenci\u00f3n sobre o movemento, lev\u00e1rana a que fose encarcerada varias veces, mais debido a s\u00faa orixe de clase burguesa, non tivo que soportar as mesmas privaci\u00f3ns c\u00e1s sufraxistas pertencentes \u00e1s clases traballadoras. Con todo, tivo que ser alimentada \u00e1 forza m\u00e1is dunha vez por practicar a folga de fame. Por outra banda, a s\u00faa forma de levar a campa\u00f1a sufraxista non era ben vista por todos, provocando algunha disensi\u00f3n no movemento. A s\u00faa autobiograf\u00eda \"My own Story\" (A mi\u00f1a Historia), foi publicada en 1914.\nEn setembro de 1914 estourou a primeira guerra mundial, mais Emmeline coidou que non deb\u00eda interferir nos esforzos de guerra do pa\u00eds. Os seus pulos por ga\u00f1ar o voto para a muller foron apartados a un lado, centr\u00e1ndose m\u00e1is ben en animar a coller os traballos deixados polos homes, que tiveran que ir combater. Con apoio de David Lloyd George, Pankhurst organizou un desfile de 30.000 mulleres, empregando 2.000 libras cedidas polo Goberno, para estimular os empregados a deixar que as mulleres ocupasen os postos da industria. O \"8 de setembro de 1914\", Christabel Pankhurst reapareceu na London Opera House (\u00d3pera de Londres), logo dun dilatado exilio, para proclamar unha declaraci\u00f3n sobre o \"Perigo Xermano\". Emmeline viaxou polo pa\u00eds, dando arengas a prol do recrutamento. Os seus seguidores colocaban \"plumas brancas\" a cada mozo que atopaban en traxe civil, e aparec\u00edan de s\u00fapeto nos mitins de Hyde Park con pancartas nas que se l\u00eda: \"Encarcer\u00e9molos a todos\" (\"Intern Them All\"). C\u00f3mpre ter en conta que a mobilizaci\u00f3n de soldados era voluntaria no Reino Unido.\nCaracteristicamente, a Sra. Pankhurst botou toda a s\u00faa enerx\u00eda e toda a s\u00faa influencia no esforzo, que chamaba do alistamento a prol da guerra. A\u00ednda que non todos os militantes pro-sufraxistas se volveron belicistas, a influencia da Pankhurst convenceu a moitos a seguila. Envorcado todo o seu esforzo na continuaci\u00f3n da guerra, chegou a atinxir extremos de furia, cun chauvinismo raro de ver en calquera outra asociaci\u00f3n feminina.\nO Goberno brit\u00e1nico comezou a preparar o dereito de voto para a muller, a trav\u00e9s do que ent\u00f3n era o Reino Unido da Gran Breta\u00f1a e Irlanda, en marzo de 1918. Mentres a Representation of the People Act 1918 (Lei de representaci\u00f3n do pobo, 1918) outorgaba s\u00f3 dereito de voto as mulleres maiores de 30 anos, e ademais con calidades especiais, a diferenza dos homes, os cales pod\u00edan votar libremente se eran maiores de 21 anos. As sufraxistas non puideron aceptar isto como un gran triunfo. Pero en novembro de 1918, as mulleres maiores de 21 anos acadaron o dereito a ser elixidas para o Parlamento. En 1928, por fin, as mulleres obtiveron o mesmo dereito de sufraxio c\u00f3s homes no Reino Unido.\nEmmeline Pankhurst faleceu con 69 anos de idade, dez anos despois de ver, con fruici\u00f3n, o seu maior desexo cumprido."}
{"id": "46528", "revid": "1888", "url": "https://gl.wikipedia.org/wiki?curid=46528", "title": "Lar (Buenos Aires)", "text": "LAR foi unha revista primeiramente bimensual (despois trimestral e finalmente anual) da Asociaci\u00f3n Galega de Beneficencia e Mutualidad, adscrita ao \u00abHospital Gallego\u00bb de Buenos Aires (1934-1963).\nHistoria e caracter\u00edsticas.\nTivo personalidade xur\u00eddica por Superior Decreto de 25 de setembro de 1935, estando inscrita no Rexistro Nacional de Mutualidades baixo o n\u00famero 19, e no Rexistro da Propiedade Intelectual co n\u00famero 346.294.\nEsta revista, na que colaboraron ilustres personalidades arxentinas e galegas, \u00abnace coa grat\u00edsisma misi\u00f3n de difusi\u00f3n cultural\u00bb, o que lle mereceu os m\u00e1is c\u00e1lidos eloxios da prensa internacional. Estivo dirixida por Roxelio Rodr\u00edguez D\u00edaz, ao que sucederon Manuel Roel e Ram\u00f3n D. Villar. Ofrec\u00eda informaci\u00f3n sobre a sociedade e as s\u00faas actividades e tam\u00e9n prestou moita atenci\u00f3n \u00e1 literatura publicando colaboraci\u00f3ns dos intelectuais m\u00e1is destacados."}
{"id": "46529", "revid": "34681", "url": "https://gl.wikipedia.org/wiki?curid=46529", "title": "Heinrich Rickert", "text": "Heinrich Rickert, nado en Danzig en 1863 e finado en Heidelberg en 1936, foi un fil\u00f3sofo alem\u00e1n.\nTraxectoria.\nFoi profesor na Universidade de Friburgo desde 1891, onde tivo como alumno a Martin Heidegger. Sucedeu en 1916 a Wilhelm Windelband na c\u00e1tedra de filosof\u00eda en Heidelberg.\nIntegrado na escola neokantiana de Baden, desenvolveu unha \"filosof\u00eda dos valores\" como \"a prioris\" nos que fundar unha conceptualizaci\u00f3n cient\u00edfica no campo das ciencias culturais. Desta forma Rickert pensaba superar o relativismo historicista e completar \u00f3 mesmo tempo a reflexi\u00f3n kantiana sobre as ciencias da natureza. Os valores ter\u00edan un rango ontol\u00f3xico propio diferente das realidades f\u00edsicas e tam\u00e9n ps\u00edquicas, pero podendo residir nun obxecto, transform\u00e1ndoo nun \"ben\", ou nos actos dun suxeito, convert\u00e9ndoo en algo \"valorable\".\nO obxectivo das ciencias culturais consistir\u00eda en po\u00f1er en relaci\u00f3n os feitos por elas estudados con alg\u00fan valor. Agora ben, non concibe a valoraci\u00f3n do investigador como unha arbitrariedade guiada subxectivamente, sen\u00f3n como unha actividade na que se debe constatar os valores que \"de feito\" act\u00faan social e historicamente. \u00c9 dicir, non se trata dunha valoraci\u00f3n pr\u00e1ctica (\u00c9tica), sen\u00f3n dunha valoraci\u00f3n te\u00f3rica (Ciencia). P\u00f3dese dicir que Rickert se sit\u00faa a medio cami\u00f1o entre as filosof\u00edas naturalistas e as filosof\u00edas vitalistas que dominaron as primeiras d\u00e9cadas do s\u00e9culo XX.\nComo obras salientables mencionaremos \"Ciencias culturais e ciencias naturais\" (1899), \"Os l\u00edmites da conceptualizaci\u00f3n naturalista\" (1896-1902) e \"Filosof\u00eda da vida\" (1920)."}
{"id": "46530", "revid": "114", "url": "https://gl.wikipedia.org/wiki?curid=46530", "title": "Guerra de sucesi\u00f3n espa\u00f1ola", "text": ""}
{"id": "46541", "revid": "23204", "url": "https://gl.wikipedia.org/wiki?curid=46541", "title": "Sem\u00edramis", "text": "Sem\u00edramis (en grego antigo \u03a3\u03b5\u03bc\u03af\u03c1\u03b1\u03bc\u03b9\u03c2} / \"Sem\u00edramis\") foi unha ra\u00ed\u00f1a lendaria de Asiria, cunha historia da que a fonte principal foran Diodoro de Sicilia e Ctesias. \u00c9 probabelmente identific\u00e1bel coa ra\u00ed\u00f1a babilonia Shammur\u00e1mat ou Sammu-ramat, esposa do rei Shamshiadad V e rexente do seu fillo Adadnirari III (s\u00e9culo IX a.C.)\nC\u00f3ntase dela que era luxuriosa, mesmo incestuosa co propio fillo.\nTraxectoria.\nFilla de Derceto, unha deusa medio muller, medio peixe, que viv\u00eda nun lago pr\u00f3ximo a Ascalon, e m\u00e1is de Caystros, suposto fillo de Aquiles e Pentesilea. Logo de nacer Sem\u00edramis, Derceto asasinou a Caystros, e despois escondeuse no lago e abandonou a filla. Foi ent\u00f3n criada por pombas, que, para alimental, roubaban leite e queixo a campesi\u00f1os e pastores da zona. Descuberta por pastores, que andaban intrigados por aquel manexo das aves, foi entregada ao seu xefe, que lle impuxo o nome de Sem\u00edramis (\"que v\u00e9n das pombas\" en sirio).\nFeita xa moza, foi desposada por Onn\u00e9s, un conselleiro do rei Ninos de N\u00ednive, do cal tivo dous fillos, Hyapat\u00e9 e Hydasp\u00e9. Sem\u00edramis aconsella ao marido tan habilmente que este ten \u00e9xito na totalidade das empresas que realiza. Con ocasi\u00f3n dunha expedici\u00f3n a Bactriana, acompa\u00f1a ao seu home, e p\u00f3ndose \u00e1 cabeza dun grupo de soldados, toma a cidadela de Bactres. O rei, Ninos, nam\u00f3rase de Sem\u00edramis e Onn\u00e9s suic\u00eddase. O rei casa con ela e te\u00f1en un fillo, Ninyas. Pouco tempo despois, Ninos morre e Sem\u00edramis suc\u00e9delle nun longo reinado de 42 anos.\nSegundo a lenda, Sem\u00edramis fundou Babilonia, rechamante polo seu tama\u00f1o, onde crea, no seu pazo occidental, os famosos xard\u00edns colgantes. Ra\u00ed\u00f1a guerreira, apoderouse de Armenia, Media, toda Asia ata o Indo, onde foi derrotada, e a\u00ednda dominou Exipto e Etiop\u00eda. Cando consulta o or\u00e1culo de Am\u00f3n, este ind\u00edcalle que ser\u00e1 apartada do n\u00famero dos vivos cando o seu fillo Ninyas conspirase contra ela. De volta da s\u00faa expedici\u00f3n \u00e1 India, sabe que o seu fillo conspira cos eunucos do pazo. Daquela abandona o poder e desaparece. A lenda conta que foi transfigurada en pomba e elevada ao ceo para converterse nunha divindade.\nReferencias culturais.\nC\u00f3ntase a s\u00faa vida na \"Xeral Estoria\" de Afonso X. Seguindo a historia de Paulo Orosio, \u00e9 presentada como unha conquistadora intr\u00e9pida, sabia, fundadora dunha Babilonia esplendorosa e con costumes luxuriosos."}
{"id": "46546", "revid": "56817", "url": "https://gl.wikipedia.org/wiki?curid=46546", "title": "Persa", "text": "Persa pode referirse a:"}
{"id": "46548", "revid": "305656", "url": "https://gl.wikipedia.org/wiki?curid=46548", "title": "Revista Lar", "text": ""}
{"id": "46549", "revid": "2445", "url": "https://gl.wikipedia.org/wiki?curid=46549", "title": "Papa Xelasio I", "text": ""}
{"id": "46550", "revid": "102241", "url": "https://gl.wikipedia.org/wiki?curid=46550", "title": "Lingua galesa antiga", "text": "O gal\u00e9s antigo (\"Hen Gymraeg\" en gal\u00e9s) \u00e9 a denominaci\u00f3n que se lle d\u00e1 \u00e1 lingua galesa desde o momento en que se desenvolveu a partir do brit\u00f3nico, momento que xeralmente se sit\u00faa entre mediados do s\u00e9culo VI e mediados do s\u00e9culo VII, ata principios do s\u00e9culo XII, cando se converteu en gal\u00e9s medio.\nT\u00e9\u00f1ense preservado bastantes poemas e algo de prosa deste per\u00edodo, a\u00ednda que alg\u00fans constan en manuscritos posteriores, por exemplo o texto de \"Y Gododdin\". O texto m\u00e1is antigo conservado integramente en gal\u00e9s antigo \u00e9 probabelmente o dunha l\u00e1pida que se conserva hoxe na igrexa de Tywyn, que datar\u00eda de principios do s\u00e9culo VIII. Un texto do \"Libro de San Chad\" p\u00e9nsase que foi escrito a finais do s\u00e9culo VIII e inicios do IX, pero poder\u00eda ser copia dun texto do s\u00e9culo VI ou VII.\nO gal\u00e9s antigo s\u00f3 \u00e9 intelix\u00edbel para un falante de gal\u00e9s actual coa axuda de abundante aparato de notas."}
{"id": "46552", "revid": "23204", "url": "https://gl.wikipedia.org/wiki?curid=46552", "title": "Lingua galesa media", "text": "O gal\u00e9s medio (\"Cymraeg Canol\" en gal\u00e9s) \u00e9 o xeito de denominar \u00e1 lingua galesa desde o s\u00e9culo XII ata o s\u00e9culo XIV. Desta etapa da lingua quedan m\u00e1is restos que da anterior. Esta forma de gal\u00e9s desenvolveuse a partir do gal\u00e9s antigo.\nO gal\u00e9s medio \u00e9 a lingua de case todos manuscritos antigos superviventes dos Mabinogion, a\u00ednda que os contos en si mesmos son moito m\u00e1is antigos. \u00c9 tam\u00e9n a lingua da maior parte dos manuscritos da lei galesa. O gal\u00e9s medio \u00e9 razoabelmente intelix\u00edbel, con algo de traballo, para un falante moderno de gal\u00e9s."}
{"id": "46553", "revid": "624", "url": "https://gl.wikipedia.org/wiki?curid=46553", "title": "Gal\u00e9s antigo", "text": ""}
{"id": "46554", "revid": "624", "url": "https://gl.wikipedia.org/wiki?curid=46554", "title": "Gal\u00e9s medio", "text": ""}
{"id": "46575", "revid": "98629", "url": "https://gl.wikipedia.org/wiki?curid=46575", "title": "Lingua brit\u00f3nica do suroeste", "text": "O brit\u00f3nico sudoccidental \u00e9 un dos dous dialectos nos que se dividiu a lingua brit\u00f3nica a partir da Batalla de Deorham en 577. O outro dialecto brit\u00f3nico occidental, que despois evolucionaron ata o gal\u00e9s e o c\u00fambrico.\n\u00c9 o devanceiro com\u00fan do c\u00f3rnico e o bret\u00f3n, que na opini\u00f3n dalg\u00fans (como Schrijver) non se converteron en linguas distintas antes do s\u00e9culo XII, os termos \"c\u00f3rnico antigo\" e \"bret\u00f3n antigo\" ser\u00edan m\u00e1is xeogr\u00e1ficos ca ling\u00fc\u00edsticos.\nAlg\u00fans dos cambios fon\u00e9ticos que distinguen o brit\u00f3nico suroccidental do gal\u00e9s ser\u00edan:\nOutras diferenzas significativas at\u00f3panse en innovaci\u00f3ns galesas nas que non participou o brit\u00f3nico sudoccidental, como o desenvolvemento da fricativa lateral alveolar xorda /\u026c/.\nHoubo certo interese recentemente nesta lingua, especialmente en Devon, e de a\u00ed xurdiu un estudo como \"A Handbook of West Country Brythonic: The Forgotten Celtic Tongue of South West England C.700 A.D. (Old Devonian)\" autopublicado por Joseph Biddulph. A obra de Biddulph foi recibida con cr\u00edticas por non ter un teor suficientemente acad\u00e9mico e por tratarse dunha lingua constru\u00edda m\u00e1is que da reconstruci\u00f3n dunha lingua seguindo o m\u00e9todo comparativo."}
{"id": "46577", "revid": "23204", "url": "https://gl.wikipedia.org/wiki?curid=46577", "title": "Josefina Castellv\u00ed", "text": "Josefina Castellv\u00ed, nada en Barcelona en 1936, foi unha bi\u00f3loga dedicada \u00f3 campo da oceanograf\u00eda. Foi a primeira muller en dirixir unha base na Ant\u00e1rtida.\nTraxectoria.\nNaceu durante a Rep\u00fablica, un ano antes do estalido da Guerra Civil espa\u00f1ola. Filla dun m\u00e9dico e dunha ama de casa, estudou no Instituto Montserrat. Licenciouse en Biolox\u00eda na Universidade de Barcelona en 1957 e ent\u00f3n marchou a Francia, onde en 1960 especializouse en oceanograf\u00eda e fixo alg\u00fans cursos pr\u00e1cticos na Universidade da Sorbona. Doutorouse en ciencias biol\u00f3xicas pola Universidade de Barcelona en 1969. \nDesde 1960 traballa no Instituto de Investigaci\u00f3ns Pesqueiras (desde 1987 chamado Instituto de Ciencias do Mar) do Consello Superior de Investigaci\u00f3ns Cient\u00edficas, foi directora os anos 1994-1995 e delegada en Catalu\u00f1a. Foi pioneira da presenza catal\u00e1 na Ant\u00e1rtida e en 1984 foi a primeira muller de Espa\u00f1a a participar nunha expedici\u00f3n internacional na Ant\u00e1rtida colaborando, dunha maneira relevante, na organizaci\u00f3n da investigaci\u00f3n xunto con Antoni Ballester e Nolla. E dirixiu a instalaci\u00f3n da Base Ant\u00e1rtica Espa\u00f1ola Juan Carlos I na illa Livingston, da que foi xefa de 1989 a 1997.. Todo iso propiciou que Espa\u00f1a entrase como membro do Tratado Ant\u00e1rtico (1988). Na pen\u00ednsula Hurd da illa Livingston, preto de onde instalaron a base Ant\u00e1rtica, at\u00f3pase o pico Castellv\u00ed, nomeado as\u00ed na s\u00faa honra. \nEn 1994 recibiu a Medalla de Ouro da Cidade de Barcelona e en 2003 recibiu a Cruz de Sant Jordi. En 2007 foi a encargada de realizar o preg\u00f3n das Festas da Merc\u00e8, cun discurso no que reivindicou unha Barcelona m\u00e1is pr\u00f3xima ao mar. Desde 2010 \u00e9 a presidenta da Universidade de Ver\u00e1n de Andorra. \u00c9 vicepresidenta do Consello Asesor para o Desenvolvemento Sostible de Catalu\u00f1a. O 8 de outubro de 2013, ga\u00f1ou o Premio de Cultura da Xeneralidade de Catalu\u00f1a e o 13 de maio de 2014 foi nomeada catal\u00e1 do ano. O 5 de marzo de 2015 recibiu a Medalla August Pi i Sunyer da Facultade de Medicina da UB, no marco da conmemoraci\u00f3n do D\u00eda Internacional das Mulleres. A investigadora Josefina Castellv\u00ed \u00e9 a primeira muller que recibe esta distinci\u00f3n. En 2016 outorg\u00f3uselle a Medalla de Honra da Rede Vives de Universidades. En xullo de 2019 do Instituto de Ciencias do Mar rendeulle unha homenaxe, co descubrimento dunha placa conmemorativa da aula Pepita Castellv\u00ed. En marzo de 2018 un instituto p\u00fablico de Viladecans cambia oficialmente o seu nome a Instituto Josefina Castellv\u00ed e Piulachs en reco\u00f1ecemento \u00e1 s\u00faa carreira"}
{"id": "46580", "revid": "624", "url": "https://gl.wikipedia.org/wiki?curid=46580", "title": "Irland\u00e9s medio", "text": ""}
{"id": "46584", "revid": "5863", "url": "https://gl.wikipedia.org/wiki?curid=46584", "title": "Lar", "text": "Lar pode referirse a:\nPrensa.\nLar \u00e9 o nome co que se co\u00f1eceron diversas publicaci\u00f3ns galegas:"}
{"id": "46585", "revid": "89787", "url": "https://gl.wikipedia.org/wiki?curid=46585", "title": "Ingmar Bergman", "text": "Ingmar Bergman (pronunciado en sueco: ), nado en Uppsala o 14 de xullo de 1918 e finado en F\u00e5r\u00f6 o 30 de xullo de 2007, foi un reco\u00f1ecido director de cine e dramaturgo sueco. \u00c9 considerado unha das personalidades m\u00e1is eminentes e influentes da cinematograf\u00eda mundial.\nDirixiu m\u00e1is de sesenta pel\u00edculas e documentais para a televisi\u00f3n e o cine, os gui\u00f3ns dos cales tam\u00e9n escrib\u00eda, e dirixiu unhas cento setenta obras de teatro. Na s\u00faa compa\u00f1\u00eda de actores at\u00f3panse Harriet Andersson, Liv Ullmann, Gunnar Bj\u00f6rnstrand, Bibi Andersson, Erland Josephson, Ingrid Thulin e Max von Sydow. Gran parte das s\u00faas pel\u00edculas foron rodadas en Suecia, moitas delas, a partir de \"Como nun espello\" (1961) en adiante foron filmadas na illa de F\u00e5r\u00f6. O seu traballo l\u00edgase en moitas ocasi\u00f3ns \u00e1 morte e a enfermidade, a existencia de Deus, a muller mailo seu rol na sociedade, a exaltaci\u00f3n da xuventude ou o valor da sinxeleza. Tam\u00e9n a fe, a traiz\u00f3n e a tolemia.\nAs s\u00faas d\u00faas paix\u00f3ns foron o teatro e mailo cine. Por esta \u00faltima foi reco\u00f1ecido mundialmente at\u00e9 que en 1983 se retirou (a\u00ednda que non definitivamente) da direcci\u00f3n cinematogr\u00e1fica con \"Fanny e Alexander\" (3 premios \u00d3scar). Dende ent\u00f3n colaborou en gui\u00f3ns e sobre todo escribiu ensaio m\u00e1is ou menos autobiogr\u00e1ficos: \"Imaxes\" ou \"Lanterna M\u00e1xica\", entre outras.\nIngmar estivo activo durante m\u00e1is de seis d\u00e9cadas. En 1976 a s\u00faa carreira veuse seriamente ameazada coma resultado dunha investigaci\u00f3n por evasi\u00f3n de impostos. Indignado, Bergman suspendeu algunhas produci\u00f3ns pendentes, pechou os seus estudos, e marchou a un exilio autoimposto en Alema\u00f1a durante oito anos.\nEn 1965 foi galardoado co Premio Erasmus. No ano 1997 o Festival Internacional de Cine de Cannes, que celebraba o seu 50 aniversario, concedeulle a Palma das Palmas, unha \"Palma de honor\" s\u00f3 outorgada naquela ocasi\u00f3n, que lle entregaron todos os galardoados at\u00e9 ent\u00f3n coa Palma de Ouro que se puideron reunir en Cannes.\nTraxectoria.\nOrixe e primeiras experiencias.\nNado en Uppsala en 1918, nun convento protestante, o seu pai, Erik, era un pastor luterano duro e severo de fort\u00edsima personalidade, e de Karin \u00c5kerblom, filla dunha familia acomodada de Estocolmo. Ingmar \u00e9 o segundo dunha familia de tres fillos: un irm\u00e1n m\u00e1is vello, Dag e unha irm\u00e1 m\u00e1is nova, Margareta, que chega ao mundo catro anos m\u00e1is tarde. Ingmar viviu a s\u00faa infancia seguindo os desprazamentos do seu pai, por quen foi educado consonte os conceptos luteranos de \"pecado, confesi\u00f3n, castigo, perd\u00f3n e graza\", temas que logo ser\u00e1n recorrentes nos seus filmes.\nO pai comezou o seu ministerio pastoral no hospital de Uppsala, e despois foi nomeado pastor da igrexa \"Hedvig Eleonora\" en Estocolmo e, finalmente, cura da corte real. Era reco\u00f1ecido como un excelente orador, mais ti\u00f1a un temperamento irritable, como explica Bergman na s\u00faa biograf\u00eda: \"Non podiamos asubiar, non podiamos andar coas mans nos petos; de s\u00fapeto decid\u00eda repasar unha lecci\u00f3n e se non a sab\u00eda castig\u00e1banos. Padec\u00eda moito de ouvido sensible... os ru\u00eddos fortes o exasperaban\". A figura do pai aparecer\u00e1 en tres filmes: \"Fanny e Alexander\" (1982), \"Den goda viljan\", de Bille August (1992) e \"Enskilda samtal\", de Liv Ullmann (1996). \nEn 1934, con 16 anos, Ingmar fixo unha estad\u00eda estival en Alema\u00f1a, na rexi\u00f3n de Turinxia, cas duns amigos da s\u00faa familia. Alema\u00f1a at\u00f3pase daquela mergullado na tormenta nazi. A s\u00faa familia de acollida l\u00e9vao a asistir a unha manifestaci\u00f3n de Adolf Hitler nun estadio deportivo de Weimar. Sen d\u00fabida, demasiado novo para ter unha certa perspectiva, at\u00f3pase galvanizado polo discurso do F\u00fchrer. De volta a Suecia, o ambiente no que vive, esencialmente xerman\u00f3filo, est\u00e1 igualmente impregnado pola ideolox\u00eda nazi. Na s\u00faa autobiograf\u00eda \"A lanterna m\u00e1xica\" escribiu sobre a s\u00faa visita a Alema\u00f1a, describindo como a familia alem\u00e1 puxera un retrato de Hitler na parede xunto \u00e1 s\u00faa cama e que \"durante moitos anos estiven do lado de Hitler, encantado polo seu \u00e9xito e entristecido polas s\u00faas derrotas\". Bergman comentou que \"Hitler era incriblemente carism\u00e1tico. Electrificaba \u00e1 multitude... O nazismo que vin parec\u00eda divertido e xuvenil\". O seu irm\u00e1n \u00e9 un dos fundadores e membro activo do Partido Nacionalsocialista Sueco. O trauma do descubrimento dos campos de exterminio levarao a distanciarse da pol\u00edtica. De feito, Ingmar Bergman non \u00e9 un autor comprometido e a s\u00faa obra carece de mensaxe pol\u00edtica. \nM\u00e1is tarde, novo a\u00ednda e contra a vontade dos proxenitores, que quer\u00edan que fose sacerdote, marchou para Estocolmo en 1936. Logo de realizar os estudos superiores e o servizo militar, inscribiuse na Universidade de Estocolmo, onde frecuentou un curso de Historia da literatura (a s\u00faa tese versar\u00e1 sobre o dramaturgo Johan August Strindberg), inici\u00e1ndose ao tempo no teatro estudiantil e escribindo textos para alg\u00fans dramas. Como axudante de director, comeza tam\u00e9n a traballar no Teatro da \u00d3pera.\nOs primeiros filmes e o teatro.\nNo 1943 Bergman casou con Else Fischer, bailarina e core\u00f3grafa (con quen ter\u00e1 unha filla, a futura escritora Lena). \u00c9 nesta \u00e9poca cando un manuscrito seu, \"Hets\" (\"Tormento\", 1944) foi adquirido por \"Filmindustri\" e pasado a filme, so a direcci\u00f3n de Alf Sjoberg, con Bergman como asistente de direcci\u00f3n.\nPoucos meses despois desta primeira experiencia cinematogr\u00e1fica, foille proposto dirixir un filme sobre a comedia \"Moderhjertet\" (\"A besta mai\") de Leck Fischer. A pesar de que a pel\u00edcula, lanzada despois co t\u00edtulo \"Kris\" (1946), non tivera \u00e9xito, o produtor independente Lorens Marmsted ofrecer\u00edalle unha nova oportunidade; en 1946 xorde as\u00ed \"Det regnar p\u00e5 v\u00e5r k\u00e4rlek\". Nese mesmo ano decide trasladarse a Goteborg, onde \u00e9 nomeado director xefe do teatro da cidade. Debuta con \"Cal\u00edgula\" de Albert Camus e pon en escena moitos dos seus dramas.\nGrazas a confianza de Marmsted, Bergman puido realizar outros dous filmes: \"Skepp till Indialand\" e \"Musik i m\u00f6rker\" (1947). A atenci\u00f3n suscitada por este \u00faltimo traballo, anima a \"Svensk Filmindustri\" a encargarlle unha posta en escena (\"A furia do pecado e Eva\", dirixida por Gustaf Molander) e un filme (\"Hamnstad\" (1948)), mais o fracaso que recolle a pel\u00edcula leva a un novo corte dos fondos.\nFoi de novo merc\u00e9 \u00e1 axuda de Lorens Marmstedt que Bergman realizar\u00e1 \"F\u00e4ngelse\" (1949), primeira obra importante na s\u00faa carreira. Entre mentres sep\u00e1rase da s\u00faa muller Else, casando con Ellen Lundstrom; en 1951 inicia relaci\u00f3ns coa xornalista Gun Hagberg que acabar\u00e1 por ser a nova esposa e que lle dar\u00e1 unha filla.\nOs primeiros \u00e9xitos.\nNo 1950 Bergman acada o \u00e9xito con \"Sommarlek\", que contin\u00faa en 1952 con \"Kvinnors v\u00e4ntan\". No 1953 \"Sommaren med Monika\" provoca un esc\u00e1ndalo , a causa da atrevida sensualidade da actriz Harriet Andersson, naquela altura unha moza de vinte anos, e coa cal Bergman mantivo relaci\u00f3ns. Tornarase con nove filmes unha das actrices preferidas de Bergman despois de Bibi Andersson (once filmes). Logo realiza as pel\u00edculas \"Gycklarnas afton\", (1953), e \"En lektion i k\u00e4rlek\", (1954), d\u00faas comedias sobre situaci\u00f3ns sentimentais e humanas, con Andersson como protagonista.\nNo 1953 comeza a traballar no \"Stadsteater\" (Teatro cidad\u00e1n) de Malm\u00f6, no que co\u00f1ece un grupo de actores que acadar\u00e1n presenza fixa nos seus filmes: Gunnel Lindblom, Max von Sydow, Ingrid Thulin, e Bibi Andersson. No 1955 realiza \"Kvinnodr\u00f6m\", unha comedia mediocre, e \"Sommarnattens leende\", o seu primeiro \u00e9xito de alcance europeo, que resultar\u00e1 premiado no Festival di Cannes.\nO \u00e9xito internacional.\nEn 1956 Bergman termina \"O s\u00e9timo selo\" que obt\u00e9n varios galard\u00f3ns, entre outros o premio especial do Festival de Cannes; logo o Oso de Ouro no Festival de Berl\u00edn e o premio da cr\u00edtica no Festival de Venecia por \"Amorodos salvaxes\". Logo \"N\u00e4ra livet\" e \"Ansiktet\" reciben o premio como mellor direcci\u00f3n en Cannes e Venecia, mentres en 1960 \"Jungfruk\u00e4llan\" v\u00e1lelle obter o seu primeiro Oscar.\nNo 1959 casa por cuarta vez, coa pianista Kabi Laretei. Nestes anos traballo tam\u00e9n na neonata televisi\u00f3n sueca, realizando: \"Venetianskan\", (1958), \"Rabies\" (1959), e \"Ovader\" (1960). En 1961 \u00e9 director do teatro dram\u00e1tico de Estocolmo e realiza \"Como nun espello\", primeiro cap\u00edtulo dunha discutida trilox\u00eda relixiosa: o filme recibe un Oscar como mellor pel\u00edcula en lingua non inglesa.\nSegue con \"Nattvardsg\u00e4sterna\" (1962), que \u00e9 premiado en Berl\u00edn e Viena; \"Ett Dromspel\" (1963), telefilme, e \"Tystnaden\" (1963), un dos seus traballos que provocaron m\u00e1is esc\u00e1ndalo. No 1964, afectado por unha grave depresi\u00f3n, escribe \"Persona\" e inicia relaci\u00f3ns coa actriz norueguesa Liv Ullmann, coa que ten a Linn (1966).\nNo 1965 realizar\u00e1 a miniserie televisiva \"Don Juan\", e outras rodaxes para TV, mais pouco exitosas porque son profundamente dram\u00e1ticas, tal \"Daniel\", episodio do telefilme \"Stimulantia\" (1967).\nA un ritmo dun filme por ano, ser\u00e1n realizados \"Vargtimmen\" (1966), case un filme de terror; o telefilm \"Riten\" (1967); a pel\u00edcula de guerra \"Skammen\" (1968), e o grotesco \"Paix\u00f3n\" (1969).\nTerminado o amor por Liv Ullmann, en 1974, casa de novo con Ingrid von Rosen no 1975, coa que formou matrimonio ata a morte dela en 1995: ter\u00e1n un fillo, Daniel, que seguir\u00e1 os seus pasos facendo carreira art\u00edstica como director, como os seus sete medio irm\u00e1ns (moitos dos cales son actores).\nOs anos 1970.\nNo 1971 realiza \"Ber\u00f6ringen\", que resulta un fiasco clamoroso, p\u00f3ndoo en dificultades econ\u00f3micas, que se resolver\u00e1n merc\u00e9 o inesperado \u00e9xito mundial de \"Viskningar och rop\" (1972), obra que ga\u00f1a numerosos premios. No ano seguinte roda \"Scener ur ett \u00e4ktenskap\", nado como teleserie e transformado despois nun filme de case tres horas. Grava logo o telefilme \"Mis\u00e1ntropos\" (1974), inspirado na obra de Moli\u00e8re; o dramma psicol\u00f3xico \"Cara a cara\" (1976) e a pel\u00edcula de terror \"Das Schlangenei\" (1977).\nNese mesmo ano sofre unha crise por problemas con Facenda e ten que ser internado nun hospital psiqui\u00e1trico. Ret\u00edrase \u00e1 illa de Faro, onde permanecer\u00e1 moitos anos. Ded\u00edcase con exclusividade ao cine, realizando \"H\u00f6stsonaten\" (1978), con Ingrid Bergman. Para a televisi\u00f3n alem\u00e1 produce \"Aus dem Leben der Marionetten\" (1980).\nOs \u00faltimos anos.\nNo 2000 rodou para TV \"Bildmakarna\" (\"O realizador de imaxes\"), que recolle a historia de Victor Sj\u00f6str\u00f6m, o gran mestre sueco, ambientada en 1921, cando debe rodar un dos seus filmes m\u00e1is famosos \"K\u00f6rkarlen\".\nProseguiu a s\u00faa actividade teatral, con \"Trollfl\u00f6jten\", adaptaci\u00f3n da \u00f3pera mozartiana \"Die Zauberfl\u00f6te\", obra \u00fanica na s\u00faa filmograf\u00eda, cunha forte \u00f3ptica fascinante.\nEn 2002, publica o volume \"Imaxes\", con fotograf\u00edas da s\u00faa infancia.\nEn 2003 rodou \"Saraband\", continuaci\u00f3n de \"cener ur ett \u00e4ktenskap\", financiada por catro televisi\u00f3ns europeas e gravada en formato dixital. Dela Bergman comentou: \"Este \u00e9 o meu derradeiro filme\".\nEscribiu na s\u00faa autobiograf\u00eda, titulada \" A lanterna magica\": \"\"En realidade, eu vivo sempre nos meus so\u00f1os, e de cando en vez fago unha visita ao mundo real\".\nO 20 de xaneiro de 2005 Bergman recibiu o Premio Federico Fellini pola s\u00faa saliencia cinematogr\u00e1fica.\nColaboradores.\nBergman traballou en numerosos filmes cos mesmos actores; entre estes destacan os que o acompa\u00f1aron ao longo de toda a s\u00faa carreira, que foron Gunnar Bj\u00f6rnstrand, Ingrid Thulin, Max Von Sydow, Bibi Andersson, Liv Ullmann, Harriet Andersson, Erland Josephson, Eva Dahlbeck e Gunnel Lindblom.\nAdemais deste grupo de actores e actrices, dende inicios da d\u00e9cada de 1950, m\u00e1is precisamente dende \"Kvinnors v\u00e4ntan\" (1953), Bergman tivo case como membro do seu equipo de rodaxe o fot\u00f3grafo Sven Nykvist, quen obtivo varios premios coas obras dirixidas por Bergman, entre os que destacan dous \u00d3scar da Academia de Hollywood pola fotograf\u00eda de \"Viskningar och rop\" (1972) e de \"Fanny e Alexander\". O froito desa colaboraci\u00f3n con Bergman lanzou a carreira internacional de Nykvist.\nLista de filmes favoritos.\nBergman seleccionou unha lista dos seus once filmes favoritos no Festival de Cine de G\u00f6teborg en 1994. Non ten unha orde de prioridade:"}
{"id": "46587", "revid": "1131", "url": "https://gl.wikipedia.org/wiki?curid=46587", "title": "San Valent\u00edn", "text": ""}
{"id": "46588", "revid": "54336", "url": "https://gl.wikipedia.org/wiki?curid=46588", "title": "Ministerio de Defensa (Espa\u00f1a)", "text": "O Ministerio de Defensa de Espa\u00f1a \u00e9 o departamento da Administraci\u00f3n Xeral do Estado responsable da preparaci\u00f3n, o desenvolvemento e a execuci\u00f3n da pol\u00edtica de defensa determinada polo Goberno de Espa\u00f1a, e de xestionar a Administraci\u00f3n militar. Baixo a direcci\u00f3n do titular deste departamento at\u00f3panse as Forzas Armadas de Espa\u00f1a, coas s\u00faas tres compo\u00f1entes: o Ex\u00e9rcito de Terra, o de Aire e a Armada.\nA ministra de Defensa \u00e9 Margarita Robles.\nFunci\u00f3ns.\nSegundo a Constituci\u00f3n Espa\u00f1ola de 1978 o Rei \u00e9 o comandante en Xefe de todos os ex\u00e9rcitos e o que pode declarar a guerra e facer a paz previa autorizaci\u00f3n do Congreso dos deputados, sendo este acto debidamente referendado polo presidente do goberno; pero corresp\u00f3ndelle ao poder civil representado polo Ministro de Defensa determinar:\nNo Congreso dos Deputados o Ministro de Defensa s\u00e9ntase ao car\u00f3n do vicepresidente do Goberno por ser considerado o herdeiro do ministerio espa\u00f1ol m\u00e1is antigo.\nEstrutura org\u00e1nica.\n\u00d3rganos superiores.\nOs \u00f3rganos superiores do Ministerio de Defensa de Espa\u00f1a, dependentes directamente do ministro son:\nEstrutura org\u00e1nica b\u00e1sica.\nA estrutura org\u00e1nica b\u00e1sica: \u00e9:"}
{"id": "46592", "revid": "72012", "url": "https://gl.wikipedia.org/wiki?curid=46592", "title": "Ingrid Thulin", "text": "Ingrid Thulin, nada en Sollefte\u00e5 (\u00c5ngermanland) o 27 de xaneiro de 1926 e finada en Estocolmo o 7 de xaneiro de 2004, foi unha actriz sueca e unha das preferidas do realizador cinematogr\u00e1fico Ingmar Bergman.\nBiograf\u00eda.\nFoi bailarina na s\u00faa mocidade, e ingresou no Teatro dram\u00e1tico Real de Estocolmo en 1948. Traballou durante d\u00e9cadas co director Ingmar Bergman, co que desenvolveu o seu peculiar estilo, no que acentuaba unha peculiar intensidade neur\u00f3tica, en filmes como \"Amorodos salvaxes\" (1957), \"No umbral da vida\" (1958), pola que ser\u00eda premiada en Cannes, nese ano, como a mellor actriz do certame, \"O silencio\" (1963) ou \"Gritos e murmurios\" (1972). Chegar\u00eda a ser apreciada como a terceira gran actriz sueca despois de Greta Garbo e Ingrid Bergman.\nEstivo casada con Harry Schein, fundador do Instituto Sueco do Filme, m\u00e1is de 30 anos, ata 1989, a\u00ednda que en realidade viviron moitos anos separados antes de divorciarse.\nNos \u00faltimos anos viviu en Roma. Volveu a Suecia para tratarse dun c\u00e1ncer, falecendo en Estocolmo."}
{"id": "46593", "revid": "85894", "url": "https://gl.wikipedia.org/wiki?curid=46593", "title": "A Frieira, Quintela, Crecente", "text": "A Frieira \u00e9 un lugar da parroquia de Quintela no concello pontevedr\u00e9s de Crecente, na comarca da Paradanta. Segundo o IGE en 2009 ti\u00f1a de 42 habitantes (24 homes e 18 mulleres), o que sup\u00f3n unha diminuci\u00f3n respecto do ano 1999 cando ti\u00f1a 102 habitantes.\n\u00c9 unha poboaci\u00f3n da ribeira do r\u00edo Mi\u00f1o, fronte a Cevide, a localidade m\u00e1is setentrional de Portugal, e fronte ao lugar da Frieira, na parroquia de Desteriz (Padrenda). Tivo un aumento de poboaci\u00f3n durante a construci\u00f3n do encoro da Frieira, e tam\u00e9n pola proximidade da estaci\u00f3n da Frieira, na li\u00f1a Monforte de Lemos - Vigo. Entre 1913 e 1923 editouse na aldea o peri\u00f3dico \"Tierra Libre\", fundado e dirixido por Marcelino G\u00f3mez Arias."}
{"id": "46596", "revid": "5863", "url": "https://gl.wikipedia.org/wiki?curid=46596", "title": "Greta Garbo", "text": "Greta Garbo, nada en Estocolmo en 1905\u00a0e finada en Nova York en 1990, era o pseud\u00f3nimo de Greta Lovissa Gustafson, actriz norteamericana, de orixe sueca. Est\u00e1 considerada como un dos grandes mitos da cinematograf\u00eda mundial, pola s\u00faa beleza e a s\u00faa enigm\u00e1tica personalidade. Foi co\u00f1ecida como \"A Divina\".\nLogo de obter un clamoroso \u00e9xito en Suecia con \"G\u00f6sta Berlings saga\", trasladouse aos Estados Unidos en 1925, onde realizou unha intensa carreira como actriz ata 1941, no que realiza o seu \u00faltimo filme, e colle a nacionalidade norteamericana."}
{"id": "46598", "revid": "89787", "url": "https://gl.wikipedia.org/wiki?curid=46598", "title": "Amigos de As Pontes", "text": "Amigos de As Pontes (ADAP) \u00e9 un partido pol\u00edtico de \u00e1mbito local, presente no concello das Pontes de Garc\u00eda Rodr\u00edguez.\nO partido fundouse no ano 1983 coma unha asociaci\u00f3n, pasando a ser partido pol\u00edtico no ano 1986. Presentouse por primeira vez \u00e1s elecci\u00f3ns municipais no ano 1987."}
{"id": "46599", "revid": "5863", "url": "https://gl.wikipedia.org/wiki?curid=46599", "title": "ADAP", "text": "ADAP pode referirse \u00e1:"}
{"id": "46602", "revid": "29398", "url": "https://gl.wikipedia.org/wiki?curid=46602", "title": "Tamerl\u00e1n", "text": "Tamerl\u00e1n (adaptaci\u00f3n occidental de Timur Lang), nado preto de Kesh (actual Uzbekist\u00e1n) o 9 de abril de 1336 e finado en Otrar o 18 de febreiro de 1405, foi un emperador. Era parente afastado de Xenxis Kan, do que se consideraba o seu fillo espiritual. O seu nome Timur, significa \"ferro\" en turco-mongol (cf. mongol \"t\u00f6m\u00f6r\" e turco \"demir\"), e evoca o de Xenxis Kan, Tem\u00fcdjin. Cham\u00e1baselle tam\u00e9n Amir Timur (Emir de ferro). A segunda parte Lang quere dicir \"coxo\": \u00abTimur o coxo\u00bb e procede do persa \"langidan\" [l a \u014b i d a n] - \"coxear\".\nFoi emir de Transoxiana. Revelouse como un tem\u00edbel xefe guerreiro, que constru\u00edu un inmenso Imperio, que alicerzaba na forza e no terror. Tam\u00e9n se mostrou, por\u00e9n, como un protector das letras e das artes que far\u00edan a grandeza da s\u00faa capital Samarcanda. O seu Imperio no momento de m\u00e1ximo apoxeo comprend\u00eda desde o Sueste de Turqu\u00eda ata cerca de Kashgar, na China, inclu\u00edndo pa\u00edses actuais como Siria, Iraq, Kuwait, Ir\u00e1n, ata Asia Central, abranguendo Casaquist\u00e1n, Afganist\u00e1n, Rusia, Turkmenist\u00e1n, Uzbekist\u00e1n, Kirguizist\u00e1n, Paquist\u00e1n, e a India.\nLogo da s\u00faa morte o seu Imperio, gobernado polos seus descendentes (os Tim\u00faridas), foi tragado polas potencias veci\u00f1as ata o asalto final dos uzbekos da dinast\u00eda dos Chaybanides.\nTraxectoria.\nNaceu preto de Kesh, ao sur de Samarcande (actual Shahr-e Sabz, 'a cidade verde'). Seu pai Taraghay era xefe da tribo de Barlas, n\u00f3mades turco falantes de orixe mongol, que remontaba a s\u00faa li\u00f1a ata o xefe mongol Qarachar Barlas. Taraghay era neto de Qarachar Noyon, distinguido entre os seus homes como o primeiro que se convertera ao islam, Taraghay puido asumir o rango militar que ostentaba por herdanza. Taraghay retirouse a un mosteiro isl\u00e1mico, dic\u00edndolle a seu fillo: \"o mundo \u00e9 un lindo vaso cheo de escorpi\u00f3ns\".\nSo a vixilancia paternal, a educaci\u00f3n do mozo Timur foi tal que non s\u00f3 se convertera en h\u00e1bil en toda clase de exercicios a aire libre, sen\u00f3n que gozou reputaci\u00f3n de estar versado en literatura e ser un atento lector do Cor\u00e1n. Como o pai, Timur era musulm\u00e1n e puido estar influ\u00eddo polo sufismo. Nesa \u00e9poca, segundo as \"Memorias\" (\"Malfu'at\"), mostraba unha natureza tenra e simp\u00e1tica, pero tales flores tense actualmente por espurias.\nCara a 1358 converteuse en xefe militar. Tamerl\u00e1n tomou parte en campa\u00f1as na Transoxiana por conta do khan chagatai, un descendente de Xenxis Kan. A s\u00faa carreira, na decena de anos que seguiron, est\u00e1 resumida nas \"Memorias\". Ali\u00e1ndose con Kurgan, o destrutor de Kaz\u00e1n, con quen ti\u00f1a parentesco, invadiu o Khoras\u00e1n \u00e1 cabeza dun ex\u00e9rcito de millares de xinetes. Era a segunda expedici\u00f3n na que se erix\u00eda en actor principal. O seu \u00e9xito levouno a novas operaci\u00f3ns, entre as que destaca a submisi\u00f3n de Khwarizm e Urganj.\nLogo do asasinato de Kurgan, as controversias que xurdiran entre os numerosos pretendentes foron cortadas pola invasi\u00f3n de Tugluk Timur, un descendente de Xenxis Kan. Tamerl\u00e1n foi enviado en misi\u00f3n ao campamento dos invasores, que tivo como resultado que fose encargado do goberno de Transoxiana, en \u00e1rabe Mawaranahr (\"al\u00e9n do r\u00edo\"). \u00c1 morte do seu pai, herdou o cargo de xefe dos Barlas. Mawaranahr foi confiada a un fillo de Tughluk.\nSubida ao poder.\nA morte de Tughluk facilitou a reconquista, na que lle bastaran alg\u00fans anos de perseveranza e de enerx\u00eda, con que agregou un vasto territorio. Durante este per\u00edodo, Tamerl\u00e1n e seu cu\u00f1ado Husayn, nun primeiro momento camaradas como fuxitivos e vagabundos, torn\u00e1ronse rivais. A fins de 1369. Husayn foi asasinado e Tamerl\u00e1n, que fora proclamado, de xeito oficial, soberano en Balkh, subiu ao trono en Samarcanda, a capital das s\u00faas posesi\u00f3ns.\n\u00c9 curioso que Tamerl\u00e1n non ostentou xamais o t\u00edtulo de Khan, autodenomin\u00e1ndose \u00abamir\u00bb (\"pr\u00edncipe\" en \u00e1rabe) e actuando en nome do khan de chagatai, amo da Transoxiana. Ter\u00eda dezaoito esposas e numerosas concubinas.\nPer\u00edodo de expansi\u00f3n.\nOs trinta anos seguintes transcorreron con numerosas guerras e expedici\u00f3ns. Non s\u00f3, Tamerl\u00e1n consolidou o seu poder no territorio propio, sometendo os inimigos, sen\u00f3n que buscou amplialo, usurpando as terras de potentados veci\u00f1os. As s\u00faas conquistas no sur e suroeste inclu\u00edron case todas as provincias de Persia, atinxindo mesmo Bagdad, Kerbala e o Kurdist\u00e1n.\nUn dos seus rivais m\u00e1is tem\u00edbeis foi Tokhtamysh, que despois de estar refuxiado na corte de Tamerl\u00e1n, foi o dirixente de Kiptchak e da Horda de Ouro, disput\u00e1ndolle a Timur a pose de Khwarizm. Tamerl\u00e1n apoiou a Tokhtamysh contra os rusos. Tohktamysh, v\u00e9ndose apoiado, invadiu Rusia e tomou Moscova en 1382. M\u00e1is tarde Tohktamysh revolveuse contra Tamerl\u00e1n e invadiu o Azerbaidjan en 1385. Mais en 1395, na batalla do Kur, o poder de Tohktamysh foi por fin desfeito.\nEn 1383 Tamerl\u00e1n colleu Herat, en Persia (no actual Afganist\u00e1n), que logo da morte de Abu Said (1335), cabeza da dinast\u00eda Ilkhanide, estaba baleira de poder que controlase o territorio.\nNa India.\nEn 1398, a\u00ednda que Tamerl\u00e1n ti\u00f1a xa sesenta anos, Farishta dinos que \u00ab informado de disturbios e guerras civ\u00eds na India, iniciou unha expedici\u00f3n a ese pa\u00eds \u00bb. O 12 de setembro de 1398, \u00ab alcanzou as beiras do Indo\u00bb. Fixo 100.000 cativos, logo executados; os seus soldados fac\u00edan pir\u00e1mides con cabezas de inimigos.\nO seu paso do r\u00edo, a s\u00faa marcha ao longo da beira esquerda, os reforzos que subministrou a seu neto Pir Muhammad, que foi investido en Multan, a toma de cidades e aldeas, posibelmente acompa\u00f1ada de destruci\u00f3n de casas e o masacre dos habitantes, a batalla ante Delhi, as vitorias doadas, a entrada triunfal na cidade maldita, co seu cortexo de horrores... Todas esas circunstancias pertencen aos anais da India. Tense dito que devastar Delhi non entraba nas intenci\u00f3ns de Tamerl\u00e1n, mais que os seus homes non pod\u00edan ser controlados tan facilmente nas portas da urbe. As v\u00edtimas foran numerosas e os sobreviventes reducidos \u00e1 escravitude.\n\u00daltimas campa\u00f1as.\nEn abril de 1399, uns tres meses logo de deixar a capital de Mahmud Toghluk, Tamerl\u00e1n retornou na s\u00faa capital al\u00e9n o r\u00edo Oxus (Amu-Daria). A corrupci\u00f3n diminu\u00edu drasticamente. Segundo Ruy Gonz\u00e1les de Clavijo, o embaixador de Castela chegado a corte de Tamerl\u00e1n en 1404, noventa elefantes foran empregados tan s\u00f3 para transportar pedras desde canteiras, para poder erguer unha mesquita en Samarcanda.\nA guerra contra os turcos e os exipcios, que sobreveu \u00e1 s\u00faa volta da India, acadou sona pola toma de Alepo e de Damasco. Cercou Bagdad en xu\u00f1o de 1401. Logo da toma da cidade, 20.000 habitantes foran masacrados.\nTamerl\u00e1n mandou que cada soldado deb\u00eda vir mostrarlle, polo menos, d\u00faas cabezas humanas. En 1402, Tamerlan invadiu Anatolia, desafiando o sult\u00e1n otom\u00e1n Baiaceto I na Batalla de Ancara; Baiaceto foi capturado, morrendo logo no cativerio. Esta vitoria salvou temporalmente (por uns cincuenta anos) o Imperio bizantino case moribundo, ao abater as forzas turcas coas que se proxectaba tomar Constantinopla. Tamerl\u00e1n tomou tam\u00e9n Esmirna aos Cabaleiros de Rodas.\nEn decembro de 1404, Tamerl\u00e1n emprendeu unha expedici\u00f3n militar contra a China, pero o vello guerreiro foi atacado por febres e pestes cando acampou xunto o r\u00edo (Syr-Daria), morrendo en Atrar (Otrar) a mediados de febreiro de 1405. Foi sepultado en Samarcanda.\nSucesi\u00f3n.\nTamerl\u00e1n nomeou a seu neto Pir Muhammad como sucesor, pero non foi reco\u00f1ecido. Por uns meses, Shah Rukh, fillo de Timur, logrou ser aceptado. Pero en pouco tempo, numerosos xefes lograr\u00edan independizarse, despezando o Imperio tim\u00farida. Aquel inmenso imperio apenas o sobreviviu, pois non se preocupou da eficacia pol\u00edtica nos territorios que conquistaba, nin creou nunca unha administraci\u00f3n."}
{"id": "46603", "revid": "23204", "url": "https://gl.wikipedia.org/wiki?curid=46603", "title": "Panteras Negras", "text": "Nome dado frecuentemente ao Black Panther Party (Partido Pantera Negra), orixinariamente chamado Black Panther Party for Self-Defense (Partido Pantera Negra para a Autodefensa), organizaci\u00f3n afroamericana estadounidense fundada en Oakland (California) en 1966 por Huey P. Newton, Bobby Seale e David Hilliard.\nIdeario pol\u00edtico.\nO partido rexeitar\u00e1 o integracionismo e as posturas de non violencia de Martin Luther King deixando claro desde os seus comezos que non se comprometer\u00edan de ning\u00fan xeito coas estruturas do poder branco. Escollen organizarse baixo o termo \"autodefensa\", como principio oposto \u00e1 non violencia. Moi influenciados polo movemento polos Dereitos Civ\u00eds e sobre todo polo pensamento de Malcom X, o partido botar\u00e1 a andar pouco despois do seu asasinato baixo o \"Programa dos Dez Puntos\".\nQueremos terra, pan, vivenda, educaci\u00f3n, roupa, xustiza e paz.\nO grupo partiu dunhas posici\u00f3ns iniciais firmemente asentadas no nacionalismo negro, aceptando soamente membros afroamericanos. Por\u00e9n, o aumento da s\u00faa importancia social na d\u00e9cada dos 60 levou a Newton e a Seale e reconsiderar esas posturas e a rexeitar o nacionalismo negro como un novo xeito de racismo. A organizaci\u00f3n evolucionou ent\u00f3n at\u00e9 posturas m\u00e1is pr\u00f3ximas a un socialismo revolucionario con ra\u00edces marxistas-leninistas. A consecuencia dese fen\u00f3meno, os Panteras Negras mudar\u00e1n o seu lema \"Black Power!\" (Poder Negro!) por \"All Power To The People!\" (Todo o poder para o pobo! ou Poder Popular!) m\u00e1is acorde co ideario socialista.\nAcci\u00f3ns sociais.\nNo seu traballo coa comunidade destacou o \"Programa de almorzo gratu\u00edto para nenos\", encadrado dentro de diversas acci\u00f3ns que tentaban reparar os altos niveis de anemia e desnutrici\u00f3n da poboaci\u00f3n negra, inicialmente s\u00f3 na zona de Oakland. Entre outras acci\u00f3ns levaron a cabo tam\u00e9n a habilitaci\u00f3n de cl\u00ednicas gratu\u00edtas, e realizaron probas de anemia, un servizo de ambulancias gratu\u00edtas e programas de rehabilitaci\u00f3n de alc\u00f3licos e drogadictos. \u00c9 de destacar que a loita contra as drogas foi un dos puntos m\u00e1is importantes do seu ideario, pois consider\u00e1banas unha arma de dominaci\u00f3n e alleamento da clase dominante sobre a poboaci\u00f3n. Parte das s\u00faas acci\u00f3ns neste sentido pasaron tam\u00e9n pola difusi\u00f3n de propaganda contra o seu consumo e pola sabotaxe das operaci\u00f3ns do narcotr\u00e1fico.\nAdemais, o seu programa social inclu\u00eda clases gratu\u00edtas de dereito e econom\u00eda, as\u00ed como de autodefensa e primeiro auxilios. Tam\u00e9n promoveron a distribuci\u00f3n gratu\u00edta de roupa, e un servizo de transporte para uso de familiares das persoas presas. \nAutodefensa.\nEntre as s\u00faas acci\u00f3ns pol\u00edticas destacaron a reivindicaci\u00f3n do dereito a levar armas cargadas en p\u00fablico, protagonizada por unha marcha ao Capitolio do Estado de California, en Sacramento na que os participantes portaban rifles.\nTam\u00e9n se comprometeron na creaci\u00f3n de patrullas de autodefensa, formadas por homes armados que levaban unha copia do C\u00f3digo Penal de California, demostrando as\u00ed que non violaban ningunha lei. A s\u00faa misi\u00f3n era a de protexer a poboaci\u00f3n negra da brutalidade policial. Tales patrullas entraron en conflito numerosas veces coa polic\u00eda, produc\u00edndose numerosos mortos e feridos. En 1970 polo menos 34 membros dos Panteras Negras foran asasinados pola polic\u00eda, forza que \u00e1 s\u00faa vez reivindicaba 14 mortos e numerosos feridos de entre as s\u00faas filas. As tensi\u00f3n entre a organizaci\u00f3n e a polic\u00eda agrav\u00e1ronse cada vez m\u00e1is, sobre todo no que atinx\u00eda aos axentes afroamericanos, obxectivo prioritario da organizaci\u00f3n por consideralos colaboracionistas.\nRepresi\u00f3n e Decadencia.\nEn 1967 o FBI comezar\u00e1 a investigar os grupos afroamericanos, entre eles os Panteras Negras. Sosp\u00e9itase que dentro desas t\u00e1cticas de control inclu\u00edanse pr\u00e1cticas de infiltraci\u00f3n, sabotaxe e asasinato, que se supo\u00f1en orixe das m\u00faltiples disensi\u00f3ns internas que deixar\u00edan o partido practicamente inoperante xa en 1970.\nProduto das acci\u00f3ns do FBI, os Panteras Negras entraron en conflito cos Blackstone Rangers, unha cuadrilla da cidade de Chicago. Por\u00e9n en California o conflito forxouse coa organizaci\u00f3n United Slaves (Escravos Unidos), que en 1969 asasinaron aos respons\u00e1beis locais dos Panteras Negras Bunchy Carter e John Huggins.\nSosp\u00e9itase tam\u00e9n da instigaci\u00f3n dun infiltrado do FBI George Sams no asasinato do militante Alex Rackley a mans dos seus propios compa\u00f1eiros de partido, tras sinalalo como un informador.\nA partir de 1970 os Panteras Negras ficar\u00e1n divididos en varias facci\u00f3ns, das que destacan d\u00faas tendencias fundamentais, unha liderada por Huey P. Newton e David Hilliard m\u00e1is pr\u00f3xima ao esp\u00edrito de servizo \u00e1 comunidade e aos principios da autodefensa, e outra m\u00e1is partidaria dunha estratexia de confrontaci\u00f3n pr\u00f3xima \u00e1 loita armada. Produto deste cisma foi o xurdimento en 1971 do Black Liberation Army (Ex\u00e9rcito Negro de Liberaci\u00f3n), un grupo paramilitar que xa exist\u00eda solapadamente na parte m\u00e1is radical da organizaci\u00f3n.\nA \u00faltima l\u00edder dos Panteras Negras, tras o exilio de Huey P. Newton foi Elaine Brown, primeira e \u00fanica muller en tomar un cargo de poder dentro da organizaci\u00f3n. Elaine Brown liderou o partido entre 1974 e 1977 e achegou ideoloxicamente o principio da loita contra o sexismo. Os Panteras Negras disolv\u00e9ronse afogados por problemas econ\u00f3micos e pola loita contra as autoridades.\nInfluencia e descendencia pol\u00edtica.\nProduto da influencia contempor\u00e1nea dos Panteras Negras, xurdiron grupos tan relevantes como o Gay Liberation Front (Fronte de Liberaci\u00f3n Gai), os White Panthers (Panteras Brancas), os Brown Berets (Boinas marr\u00f3ns), ou os Gray Panthers (Panteras Grises).\nEn 1989 un grupo orixinariamente escindido forma o New Black Panther Party (Novo Partido Pantera Negra) en Dallas, Texas, en confrontaci\u00f3n cos restos do partido orixinal, en 1999 pasar\u00e1 a integrarse na organizaci\u00f3n Nation of Islam (Naci\u00f3n do Islam).\nEn 2004 formouse con moitos dos antigos membros unha nova \"National Alliance of Black Panthers\", (Alianza Nacional de Panteras Negras) tentando revitalizar o antigo movemento."}
{"id": "46604", "revid": "839", "url": "https://gl.wikipedia.org/wiki?curid=46604", "title": "Panteras Grises", "text": "Os Panteras Grises (en ingl\u00e9s \"Gray Panthers\") \u00e9 unha organizaci\u00f3n estadounidense defensora dos dereitos das persoas maiores fundada por Maggie Kuhn, en 1970, como reacci\u00f3n ao seu retiro forzoso. O nome e a inspiraci\u00f3n est\u00e1n tomadas da organizaci\u00f3n afroamericana dos Panteras Negras.\nRelacionado cos movementos polos Dereitos Civ\u00eds, loitou entre outras cousas pola mellora do sistema sanitario e a necesidade da educaci\u00f3n p\u00fablica ao longo de toda a vida. Acolleron tam\u00e9n no seu ideario a loita polos dereitos dos traballadores, as\u00ed como un compromiso ecoloxista e pacifista, compromet\u00e9ndose politicamente contra a Guerra do Vietnam.\nA organizaci\u00f3n combateu a \"teor\u00eda do desarraigo\", que implica que a unha idade avanzada \u00e9 necesaria unha separaci\u00f3n do resto da sociedade como preludio da morte. Ao mesmo tempo criticaron a tendencia xeral da xerontolox\u00eda que identificaba \u00e1s persoas maiores como incapaces e como unha carga econ\u00f3mica para a sociedade. Ao mesmo tempo levaron a pol\u00e9mica \u00e1 sociedade estadounidense cando Maggie Kuhn se atreveu a tratar abertamente o tema da sexualidade na xente de idade avanzada."}
{"id": "46605", "revid": "25871", "url": "https://gl.wikipedia.org/wiki?curid=46605", "title": "Panteras Brancas", "text": "Os Panteras brancas (\"White Panthers\", en ingl\u00e9s) \u00e9 unha organizaci\u00f3n pol\u00edtica estadounidense fundada en 1968 por Lawrence (Pun) Plamondon e John e Leni Sinclair.\nTraxectoria.\nNace como resposta a unhas declaraci\u00f3ns do co-fundador das Panteras Negras Huey P. Newton, cando durante unha entrevista se lle preguntou se os brancos poder\u00edan formar parte da s\u00faa organizaci\u00f3n. A resposta foi que se cadra deb\u00edan fundar un Partido da Pantera Branca. Inspirados por esas palabras, e polo exemplo dado pola organizaci\u00f3n afroamericana, varias persoas decidiron fundar as Panteras Brancas e dedicarse \u00e1 revoluci\u00f3n cultural e a \"loitar por un planeta m\u00e1is limpo e pola liberaci\u00f3n dos prisioneiros pol\u00edticos\".\nIdeario.\nO seu ideario baseouse nun manifesto similar aos dez puntos dos Panteras Negras.\nO colectivo manifestouse especialmente activo na zona de M\u00edchigan, especialmente nas cidades de Detroit e Ann Arbor. Nesa \u00faltima cidade parece clara a conexi\u00f3n de Lawrence (Pun) Plamondon e John Sinclair cun atentado contra unha oficina da CIA, en 1969. Este suceso levou ao primeiro a exiliarse en Europa e \u00c1frica, concretamente en Alxeria, onde entrou en contacto co tam\u00e9n exiliado Huey P. Newton. Tras volver de inc\u00f3gnito a Estados Unidos foi detido nun control de tr\u00e1fico. John Sinclair, pola s\u00faa parte tam\u00e9n estivo preso por diversos delitos relacionados coa posesi\u00f3n e o tr\u00e1fico de marihuana, a\u00ednda que ser\u00eda liberado en 1971, tras celebrarse un concerto de dous d\u00edas na Universidade de M\u00edchigan pola s\u00faa liberaci\u00f3n, coa participaci\u00f3n de artistas como John Lennon, Yoko Ono e Stevie Wonder. De calquera xeito a detenci\u00f3n de Lawrence (Pun) Plamondon supuxo a fin operativa da organizaci\u00f3n, a\u00ednda que esta continuase existindo."}
{"id": "46606", "revid": "23204", "url": "https://gl.wikipedia.org/wiki?curid=46606", "title": "Boinas marr\u00f3ns", "text": "Os Boinas marr\u00f3ns co\u00f1ecidos en ingl\u00e9s como Brown Berets e en castel\u00e1n como Boinas caf\u00e9s foi unha organizaci\u00f3n nacionalista chicana estadounidense, inspirada nos Panteras Negras para loitar pola igualdade social e facer fronte \u00e1 brutalidade policial. Ao contrario dos Panteras Negras nunca entraron en combate salvo en enfrontamentos puntuais coa polic\u00eda.\nEntre as s\u00faas acci\u00f3ns p\u00f3dese contar o apoio \u00e1s revoltas estudant\u00eds dos \u00c1nxeles en marzo de 1968, a prol dun ensino igualitario e de calidade, un compromiso pol\u00edtico que nunca descoidaron como organizaci\u00f3n. Tam\u00e9n se movilizaron contra a Guerra do Vietnam organizando en 1970 unha marcha de 20.000 chicanos na que, a consecuencia dun ataque policial, perderon a vida tres persoas, o xornalista Rub\u00e9n Salazar e dous dos seus membros. En 1972 tomaron a Illa de Santa Catalina, en California, reivindicando a soberan\u00eda mexicana do territorio. A s\u00faa actividade social m\u00e1is importante foi por\u00e9n, a creaci\u00f3n nese mesmo ano da Benito Ju\u00e1rez Health Clinic, unha cl\u00ednica gratu\u00edta para a xente m\u00e1is desfavorecida."}
{"id": "46607", "revid": "98629", "url": "https://gl.wikipedia.org/wiki?curid=46607", "title": "Richard Aoki", "text": "Richard Aoki, nado en 1938 e finado o 15 de marzo de 2009, foi un activista pro-dereitos civ\u00eds estadounidense de ascendencia xaponesa, un dos primeiros membros dos Panteras Negras.\nTraxectoria.\nNado en San Leandro, California, en 1938, foi trasladado en 1942, xunto coa s\u00faa familia, a un campo de concentraci\u00f3n, at\u00e9 que rematou a segunda guerra mundial. M\u00e1is tarde mud\u00e1ronse para Oakland (California). Aoki estivo durante oito anos no ex\u00e9rcito norteamericano, m\u00e1is tarde asistiu ao Merritt College, onde fixo amizade con Huey P. Newton e Bobby Seale, cofundadores dos Panteras Negras. En 1968 graduar\u00edase en Sociolox\u00eda, pola Universidade de Berkeley, California. A pesar de que houbo moitos militantes de orixe as\u00edatica nos Panteras Negras, Aoki foi o \u00fanico que chegou a ostentar un cargo de importancia."}
{"id": "46608", "revid": "839", "url": "https://gl.wikipedia.org/wiki?curid=46608", "title": "Fronte de Liberaci\u00f3n Gai", "text": "A Fronte de Liberaci\u00f3n Gai, en ingl\u00e9s Gay Liberation Front (GLF) foi o nome tomado por distintos grupos que reivindicaban os dereitos dos homosexuais. O primeiro deles foi fundado na cidade de Nova York en 1969 a ra\u00edz dos enfrontamentos de Stonewall.\nA base da ideolox\u00eda da Fronte de Liberaci\u00f3n Gay foi a loita pola liberdade sexual das persoas, tocando tam\u00e9n temas conexos a ese, como o cuestionamento da noci\u00f3n de familia tradicional, dos roles de x\u00e9nero, ou o sentido das instituci\u00f3ns estabelecidas na sociedade contempor\u00e1nea. Ao mesmo tempo, a maior\u00eda dos militantes da Fronte compart\u00edan un ideario antimilitarista, antirracista e contrario \u00e1s posturas sexistas. Durante o desenvolvemento da s\u00faa actividade entraron en contacto con distintos grupos que loitaban polos dereitos civ\u00eds, como os Panteras Negras, dos cales recibiron mostras de solidariedade. A Fronte cesou a s\u00faa actividade en 1972, tras m\u00faltiples disputas e disensi\u00f3ns internas.\nHistoria da GLF en Nova York.\nDesde moi pronto existiron diferenzas na organizaci\u00f3n sobre se se deb\u00eda apoiar outras organizaci\u00f3ns de esquerda como por exemplo os \"Black Panther Party\". En 1970, Jim Owles e Marty Robinson fundaron f\u00f3ra da GLF unha nova organizaci\u00f3n, a \"Gay Activists Alliance\" (GAA), que se defin\u00eda como \u00abunha organizaci\u00f3n homosexual militante (pero non violenta) a favor dos dereitos civ\u00eds\u00bb e que, ao contrario da GLF, quer\u00eda evitar \u00abcalquera participaci\u00f3n en acci\u00f3ns que non te\u00f1an relaci\u00f3n directa cos homosexuais\u00bb.\nTras a marcha dos activistas moderados, a GLF definiuse abertamente como unha organizaci\u00f3n revolucionaria. Nunha entrevista cos membros da GLF de Nova York aparecida no \"San Francisco Free Press\", resp\u00f3ndese a pregunta de que \u00e9 a GLF do seguinte xeito:\nAo ano da s\u00faa fundaci\u00f3n, a GLF, \u00e1 parte da xunta plenaria dos domingos pola tarde, que estaba formada por unhas 70 a 80 persoas, estaba formada por 19 c\u00e9lulas ou grupos de acci\u00f3n, doce grupos para sensibilizaci\u00f3n, un encontro para homes o m\u00e9rcores pola tarde, un encontro para mulleres o domingo pola tarde, antes da xunta plenaria, tres vivendas comuna e o \"Radical Study Group\" (grupo de estudos radical). Ademais a GLF editaba a revista \"Come Out!\" e as vivendas comuna da R\u00faa 17 editaban a revista \"Gay Flames\".\nA GLF noutras cidades.\nSeguindo o exemplo do grupo en Nova York, form\u00e1ronse outros grupos co nome \"Gay Liberation Front\" en varias cidades, como en San Francisco e Londres. O grupo de Londres \u2014fundado por Aubrey Walter e Bob Mellors\u2014 estendeu posteriormente as s\u00faas actividades a todo o pa\u00eds. En 1972 fundouse un \"Gay Liberation Front\" en Colonia, que na actualidade \u00e9 a asociaci\u00f3n gai alem\u00e1 m\u00e1is antiga que a\u00ednda est\u00e1 activa."}
{"id": "46610", "revid": "4395", "url": "https://gl.wikipedia.org/wiki?curid=46610", "title": "Ex\u00e9rcito Negro de Liberaci\u00f3n", "text": ""}
{"id": "46612", "revid": "1987", "url": "https://gl.wikipedia.org/wiki?curid=46612", "title": "Yoko Ono", "text": ", nada en Toquio (Xap\u00f3n) o 18 de febreiro de 1933, \u00e9 unha artista estadounidense.\nTraxectoria.\nPasou a ser co\u00f1ecida tras a s\u00faa relaci\u00f3n con John Lennon con quen casou en Xibraltar, Reino Unido en 1969.\nA s\u00faa obra como artista, marcada sempre polo experimentalismo atinxiu a arte pl\u00e1stica e tam\u00e9n \u00e1 m\u00fasica pop. Os seus discos en colaboraci\u00f3n con John Lennon incl\u00faen \"Unfinished Music 1: Two Virgins\", \"Unfinished Music 2: Life With The Lions\", \"Wedding Album\", \"Sometime In New York City: Live Jam\", \"Double Fantasy\" e o p\u00f3stumo \"Milk &amp; Honey\"."}
{"id": "46613", "revid": "23204", "url": "https://gl.wikipedia.org/wiki?curid=46613", "title": "Stevie Wonder", "text": "Stevie Wonder, nado en 1950 como Stevland Hardaway Judkins, nome mudado m\u00e1is tarde a Stevland Hardaway Morris, \u00e9 un cantante, m\u00fasico, compositor, produtor e activista social afroamericano estadounidense.\nCego de nacemento, Stevie Wonder iniciouse no mundo da m\u00fasica asinando un contrato co selo Motown Records sendo a\u00ednda un adolescente. A d\u00eda de hoxe segue traballando para esa casa, convertido nun dos artistas m\u00e1is aclamados do mundo."}
{"id": "46620", "revid": "56817", "url": "https://gl.wikipedia.org/wiki?curid=46620", "title": "-399", "text": "V\u00e9xase tam\u00e9n.\nHistoria ano a ano"}
{"id": "46623", "revid": "1131", "url": "https://gl.wikipedia.org/wiki?curid=46623", "title": "Central t\u00e9rmica das Pontes", "text": "A central t\u00e9rmica das Pontes \u00e9 unha central t\u00e9rmica de carb\u00f3n situada no concello das Pontes de Garc\u00eda Rodr\u00edguez, pertencente \u00e1 empresa el\u00e9ctrica Endesa. Constru\u00eduse e p\u00faxose en funcionamento entre os anos 1972 e 1976. Consta de catro grupos de xeraci\u00f3n de enerx\u00eda de 350 MW cada un, os cales se agruparon nun s\u00f3 grupo de 1400 MW entre os anos 1976 e 1979.\nOrixinalmente dese\u00f1ada para consumir exclusivamente o lignito local extra\u00eddo da mina, a central foi adaptada entre os anos 1993 e 1996 para consumir unha mestura de lignito e carb\u00f3n de importaci\u00f3n en proporci\u00f3ns do 50%-50%.\nO parque de carb\u00f3ns da central ocupa unha superficie de 10 Ha, o equivalente a 12 campos de f\u00fatbol. A s\u00faa capacidade de almaceamento \u00e9 de 250.000 toneladas.\nA cheminea da central ten unha altura de 356 m, cun di\u00e1metro na base de 36 m e 18 m no pico, sendo unha infraestrutura \u00fanica no mundo. Aparece no Libro Guinness dos R\u00e9cords como a cheminea de maior volume de todo o mundo, e \u00e9 a segunda cheminea m\u00e1is alta de Europa.\nA planta de tratamento de efluentes l\u00edquidos (\"Planta T.E.L.\") depura a auga procedente da mina, do vertedoiro, da central e do parque de carb\u00f3ns. A planta est\u00e1 dese\u00f1ada para tratar caudais de auga que poden oscilar entre 0,45 e 30 m3/s.\nActualmente a central est\u00e1 sufrindo un proceso de adaptaci\u00f3n \u00f3 maior poder calor\u00edfico da hulla debido \u00e1 fin da extracci\u00f3n do lignito na mina local. \nAt\u00f3pase en fase de probas outra central t\u00e9rmica de ciclo combinado que usa o gas coma combustible e produce de 800 MW de potencia entre as s\u00faas tres turbinas: d\u00faas de gas e unha de vapor. O vapor que utiliza esta \u00faltima prod\u00facese aproveitando a calor dos gases de escape das turbinas de gas."}
{"id": "46626", "revid": "1987", "url": "https://gl.wikipedia.org/wiki?curid=46626", "title": "Glicerio", "text": "Glicerio, nado no 420 e finado despois do 480, foi emperador de Occidente, sucesor de Anicio Olibrio. Foi coroado polo pr\u00edncipe burgundio Gundobado o 5 de marzo de 473.\nTraxectoria.\nAcceso ao trono.\nGlicerio foi nomeado emperador no 473. O remate da guerra civil entre o emperador Antemio e Ricimer deixaba o trono en mans de Anicio Olibrio, pero s\u00f3 durou uns meses \u00e1 fronte do Imperio. Pero mentres tanto Ricimer morre e no seu lugar queda Gundobado, que se apresura a nomear novo emperador na persoa de Glicerio, quen at\u00e9 ent\u00f3n era \"comes domesticorum\", ou sexa, comandante dunha unidade de elite da garda imperial. Segundo as fontes, foi nomeado entre o 3 o 5 de marzo do 473 en R\u00e1vena co apoio do ex\u00e9rcito.\nReinado.\nGlicerio reside a maior parte do tempo no Norte de Italia, segundo as cu\u00f1axes de moeda, e pouco se co\u00f1ece do seu reinado. Non foi reco\u00f1ecido como emperador por Le\u00f3n I, o emperador do Imperio Oriental. Trata de conciliar o seu nomeamento, aceptando que o infante Le\u00f3n sexa nomeado c\u00f3nsul dos dous imperios, pero Le\u00f3n I nomea o comandante das forzas do Imperio Oriental en Dalmacia, Xulio Nepote, como novo emperador de Occidente, en xullo do 474. Pero, mentres tanto, Le\u00f3n I fina en Constantinopla, e o elixido \u00e9 o seu neto Le\u00f3n II, quen, debido \u00e1 s\u00faa curta idade, nomea \"Augustus\" ao seu pai Zen\u00f3n.\nV\u00edvese naquel ent\u00f3n unha situaci\u00f3n cr\u00edtica, con tres emperadores no trono e outro nomeado, pero que a\u00ednda non tomara posesi\u00f3n. Por outra banda, os visigodos aproveitan este estado para tomar as cidades de Arles e Marsella. As\u00ed mesmo, o rei Vidimer, cos ostrogodos, tenta de invadir Italia, pero de novo se recorre aos visigodos, que env\u00edan un ex\u00e9rcito para a protecci\u00f3n, pero que de seu significa a invasi\u00f3n e toma de Italia polos ex\u00e9rcitos de Eurico; \u00e9 o final ficticio do Imperio Romano.\nDeposici\u00f3n.\nPero mentres tanto, Xulio Nepote e con motivo da morte de Le\u00f3n I, deixara at\u00e9 a primavera do 474 a s\u00faa entrada en Italia. En xu\u00f1o do 474, desembarca en Ostia e Glicerio entrega o poder sen loita nin resistencia. Inmediatamente, Xulio Nepote \u00e9 nomeado emperador. Glicerio \u00e9 nomeado bispo de Salona, e no ano seguinte, cando Xulio Nepote abandone Italia cami\u00f1o da Dalmacia, levar\u00e1 a Glicerio como bispo persoal."}
{"id": "46627", "revid": "1131", "url": "https://gl.wikipedia.org/wiki?curid=46627", "title": "Hieronymus Bosch", "text": "Hieronymus Bosch, latinizado como Bosco ser\u00e1 tam\u00e9n co\u00f1ecido como Jeroen Bosch ou polo nome real Jeroen van Aken, nado en 's-Hertogenbosch contra 1450 e finado en 's-Hertogenbosch en agosto de 1516, foi un prol\u00edfico pintor neerland\u00e9s.\nTraxectoria.\nNaceu nunha familia de pintores holandeses e alem\u00e1ns de certa importancia local, os van Aken, viviu boa parte da s\u00faa vida en 's-Hertogenbosch, cidade florecente no s\u00e9culo XV, no Ducado de Brabante (Brabant), no sur da actual Holanda. O 13 de xu\u00f1o de 1463, arredor de 4000 casas da cidade ficaran destru\u00eddas por un pavoroso incendio, do que Bosch, cuns trece anos de idade, foi testemu\u00f1a. \nUn feito importante na s\u00faa vida foi o casamento en 1480 ou 1481 con Aleid van der Mervenne que provi\u00f1a dunha importante familia de comerciantes e que achegou unha casa preto da Casa do Concello, onde Bosch estableceu o seu taller e se converteu en pintor aut\u00f3nomo, e amizades dun importante nivel social.\nFoi un pintor popular e recibiu encargos incluso do estranxeiro. En 1488 afiliouse \u00e1 Irmandade da Nosa Se\u00f1ora, unha confrar\u00eda relixiosa conservadora, que agrupaba uns 40 individuos influentes de 's-Hertogenbosch e uns 7000 en toda Europa.\nEstilo.\nMoitas das s\u00faas obras describen o pecado e os fallos da moral humana. Bosch usaba imaxes de demos, animais semihumanos e m\u00e1quinas que evocan o medo e a confusi\u00f3n que retratan a maldade do home. As obras s\u00faas conte\u00f1en un complexo, orixinal, imaxinativo e denso uso de figuras simb\u00f3licas e iconogr\u00e1ficas, moitas das cales eran xa misteriosas e enigm\u00e1ticas no seu tempo. Foi unha fonte de inspiraci\u00f3n para o movemento surrealista do s\u00e9culo XX.\nObra.\nEntre as s\u00faas obras m\u00e1is co\u00f1ecidas est\u00e1n:"}
{"id": "46629", "revid": "336", "url": "https://gl.wikipedia.org/wiki?curid=46629", "title": "Panteiras Grises", "text": ""}
{"id": "46630", "revid": "336", "url": "https://gl.wikipedia.org/wiki?curid=46630", "title": "Panteiras Brancas", "text": ""}
{"id": "46631", "revid": "336", "url": "https://gl.wikipedia.org/wiki?curid=46631", "title": "Panteiras Negras", "text": ""}
{"id": "46632", "revid": "54336", "url": "https://gl.wikipedia.org/wiki?curid=46632", "title": "Ministerio de Asuntos Econ\u00f3micos e Transformaci\u00f3n Dixital (Espa\u00f1a)", "text": ""}
{"id": "46633", "revid": "1786", "url": "https://gl.wikipedia.org/wiki?curid=46633", "title": "Phylum", "text": ""}
{"id": "46634", "revid": "23204", "url": "https://gl.wikipedia.org/wiki?curid=46634", "title": "Xulio Nepote", "text": "Flavius Iulius Nepotianus, tam\u00e9n co\u00f1ecido como Xulio Nepote, foi emperador do Imperio Romano de Occidente entre os anos 474 e 476.\nXulio Nepote era fillo do \"magister militiae\" do Imperio Oriental entre os anos 458 o 461. Tam\u00e9n era neto do \"magister utriusque militiae\" da Dalmacia nos anos 461 o 468. El mesmo era natural da Dalmacia, e \"magister militae\" da s\u00faa provincia natal, segregada do Imperio Occidental a ra\u00edz dos feitos acaecidos trala morte de Maioriano e que fora practicamente independente do Imperio Occidental, pero estaba unida \u00e1 Prefectura das Pannonias.\nNomeamento e acceso.\nEstaba casado con Neptis, sobri\u00f1a da emperatriz Verina, esposa do emperador Le\u00f3n I. A ra\u00edz dos acontecementos en Italia, que nomean emperador a Glicerio, Le\u00f3n I atopa a oportunidade de volver a influ\u00edr na pol\u00edtica de Italia e no Imperio Occidental, e o vello so\u00f1o de unificar un s\u00f3 Imperio e unha soa coroa bul\u00eda na s\u00faa cabeza desde hab\u00eda tempo, e en realidade xa o intentaran outros anteriormente. Non reco\u00f1ece a Glicerio, e nomea a Xulio Nepote coma emperador, conseguindo deste xeito asegurarse a Dalmacia coma provincia propia, meter os foci\u00f1os na pol\u00edtica italiana e conseguir para a s\u00faa sobri\u00f1a unha coroa. Pero debido \u00e1s datas en que se toma esta decisi\u00f3n, Xulio Nepote non se pode trasladar a Roma, xa que o inverno impide as viaxes por mar. Cando chega o tempo da viaxe, na primavera do 474, despr\u00e1zase cara a Ostia, porto preto de Roma, onde chega en xu\u00f1o.\nGlicerio r\u00e9ndese sen opo\u00f1er resistencia, sendo nomeado bispo de Salona, localidade da Dalmacia, e Xulio Nepote \u00e9 nomeado emperador polo Senado de Roma. Pero as cousas non son tan doadas para Le\u00f3n I e Xulio Nepote, xa que o nomeamento vese coma unha inxerencia dun imperio \"estranxeiro\", en primeiro lugar. E en segundo lugar e moi importante, a Dalmacia si que lle importaba e moito ao Imperio Occidental, e ademais Xulio Nepote era sobri\u00f1o do patricio Marcelino, que era pag\u00e1n.\nAdemais, aqu\u00ed hai que ter en conta a dualidade do Imperio Romano Occidental, xa que o Senado conserv\u00e1base en Roma, con funci\u00f3ns m\u00e1is ou menos lexislativas, mentres a corte estaba en realidade en Ravena, onde emanaba o verdadeiro poder pol\u00edtico, e que dominaba o Senado de Roma. E al\u00ed mandaba Gundebaldo, un burgundio que herdara de Ricimer o t\u00edtulo de patricio e \"magister militiae\", e que en realidade fora quen nomeara a Glicerio como emperador.\nReinado.\nPouco se sabe da pol\u00edtica establecida por Xulio Nepote. Cu\u00f1ou moeda en Roma, R\u00e1vena e Mil\u00e1n. No intento de atraer os visigodos, nomeou a Orestes coma \"magister militarum\" e patricio, en oposici\u00f3n de Gundebaldo, que era burgundio e neses intres atopabase lonxe da Italia, xa que o seu tio Khilperico, rei dos burgundios, estaba sendo atacado por Eurico, rei dos visigodos de Tolosa.\nE como os visigodos estaban a ocupar unha gran parte de Provenza, Xulio Nepote env\u00eda unha delegaci\u00f3n de bispos a falar con Eurico, que traen boas palabras, pero poucos resultados. Unha segunda delegaci\u00f3n formada por catro bispos do sur da Galia parece conseguir mellores resultados na corte de Eurico.\nPor outra banda, os ataques dos v\u00e1ndalos contra as costas de Italia regresaran de novo. Xulio Nepote entra en negociaci\u00f3ns con eles para finalizar con esta lacra de anos, e reco\u00f1ece as posesi\u00f3ns dos v\u00e1ndalos en \u00c1frica, Sicilia, C\u00f3rsega e as Illas Baleares. Con este reco\u00f1ecemento, rematan estes ataques nun primeiro momento.\nExpulsi\u00f3n.\nAproveitando que Xulio Nepote se encontra na Dalmacia, xa que era a s\u00faa prioridade, e non a situaci\u00f3n italiana, Orestes d\u00e1 un verdadeiro golpe de estado, decl\u00e1rase patricio e nomea un emperador ao seu xeito, seguindo a tradici\u00f3n dos gobernantes do s\u00e9culo V. O elixido \u00e9 o seu fillo, \"Romulus\", chamado as\u00ed en honor do t\u00edo de Orestes, \u00e9 que axi\u00f1a os romanos lle antepo\u00f1en o t\u00edtulo de Augustulus (pequeno augusto), xa que s\u00f3 ti\u00f1a dez anos. Este nomeamento faise en Ravena.\nSegundo Reinado.\nR\u00f3mulo Aug\u00fastulo env\u00eda unha carta a Zen\u00f3n, o novo emperador de Oriente, para dicirlle que un s\u00f3 emperador para ambos os imperios era suficiente, cando Xulio Nepote manda unha carta ped\u00edndolle axuda para \"reconquistar\" o Imperio, xa que ten di\u00f1eiro e ex\u00e9rcito para facelo, pero \u00e9 necesaria a s\u00faa axuda e reco\u00f1ecemento para a restauraci\u00f3n. Era setembro do 476. Pero R\u00f3mulo Aug\u00fastulo xa estaba practicamente f\u00f3ra de xogo, porque Odoacro xa o obrigara a abdicar, despois dunha pequena guerra civil en contra do seu pai Orestes, que morrera preto de R\u00e1vena. Esta abdicaci\u00f3n conseguiu que Odoacro se convertera no verdadeiro dono de Italia e do Imperio Romano, e as insignias imperiais foran enviadas a Zen\u00f3n. A\u00ednda que non fora reco\u00f1ecido como tal, Roma segu\u00eda a cu\u00f1ar moedas con nomes de Xulio Nepote e Zen\u00f3n, pero este non regresara a Italia nin o far\u00eda nunca. Era o emperador reco\u00f1ecido por Oriente, pero de facto o Imperio Romano xa desaparecera.\nMorte.\nXulio Nepote morre probablemente o 25 de abril do 480. Foi asasinado polos seus seguidores e debido a intrigas interiores na Dalmacia, posiblemente en Sal\u00f3nica. Odoacro toma vantaxe desta situaci\u00f3n, invade a Dalmacia e por conquista asenta os seus ex\u00e9rcitos naquela terra, incorpor\u00e1ndoa aos seus dominios."}
{"id": "46636", "revid": "5863", "url": "https://gl.wikipedia.org/wiki?curid=46636", "title": "Xosu\u00e9", "text": "Joshua ou Yehoshua (hebreo: \u05d9\u05b0\u05d4\u05d5\u05b9\u05e9\u05bb\u05c1\u05e2\u05b7, israel\u00ed: Y\u0259hosh\u00faa) foi un xefe israelita que sucedeu a Mois\u00e9s. A s\u00faa historia \u00e9 narrada na Biblia, en concreto no Libro do \u00c9xodo, no Libro dos N\u00fameros, e m\u00e1is no Libro de Xosu\u00e9. Xosu\u00e9 conduciu os israelitas na conquista de Cana\u00e1n, a Terra Prometida."}
{"id": "46639", "revid": "27155", "url": "https://gl.wikipedia.org/wiki?curid=46639", "title": "Clad\u00edstica", "text": "A clad\u00edstica (do grego \u03ba\u03bb\u03ac\u03b4\u03bf\u03c2 \"kl\u00e1dos\" = 'rama') \u00e9 unha rama da biolox\u00eda que define as relaci\u00f3ns evolutivas entre os organismos base\u00e1ndose en similitudes derivadas. \u00c9 a m\u00e1is importante das sistem\u00e1ticas filoxen\u00e9ticas, que estudan as relaci\u00f3ns evolutivas entre os organismos. A clad\u00edstica \u00e9 un m\u00e9todo de an\u00e1lise rigoroso que emprega as \"propiedades derivadas compartidas\" (sinapomorfias) dos organismos que se est\u00e1n a estudar. A an\u00e1lise clad\u00edstica forma a base da meirande parte dos sistemas modernos de clasificaci\u00f3n biol\u00f3xica, que buscan xuntar aos organismos polas s\u00faas relaci\u00f3ns evolutivas. En contraste, a fen\u00e9tica agrupa os organismos base\u00e1ndose na s\u00faa similitude global, mentres que os enfoques m\u00e1is tradicionais tenden a basearse en caracteres clave. Willi Hennig (1913 - 1976) \u00e9 amplamente considerado como o fundador da clad\u00edstica."}
{"id": "46640", "revid": "25871", "url": "https://gl.wikipedia.org/wiki?curid=46640", "title": "Tai Chi Chuan", "text": "Tai chi chuan (en , \"T\u00e0ij\u00ed qu\u00e1n\"), \u00e1s veces abreviado como Tai Chi, \u00e9 unha arte marcial interna chinesa. Este estilo de arte marcial \u00e9 reco\u00f1ecido tam\u00e9n como unha forma de meditaci\u00f3n en movemento.\nPrincipios.\nOs principios filos\u00f3ficos do Tai Chi Chuan remiten ao Tao\u00edsmo e \u00e1 Alquimia Chinesa. \nA relaci\u00f3n de Yin e Yang, os Cinco Elementos, o Ba Gua (Oito Trigramas), o Libro das Mutaci\u00f3ns (I Ching) e o Tao Te Ching de Lao Zi son algunhas das principais referencias para a comprensi\u00f3n dos seus fundamentos.\nA pesar de ter as s\u00faas ra\u00edces na antiga China, o Tai Chi Chuan \u00e9 actualmente unha arte practicada en todo o mundo.\n\u00c9 apreciado no occidente especialmente pola s\u00faa relaci\u00f3n coa meditaci\u00f3n e coa promoci\u00f3n da sa\u00fade, ofrecendo aos que viven no ritmo veloz das grandes cidades unha referencia de tranquilidade e equilibrio, as\u00ed como de melloras para diversos problemas da sa\u00fade.\nOs creadores do Tai Chi Chuan basearon a s\u00faa arte na observaci\u00f3n da Natureza. Non s\u00f3 na observaci\u00f3n dos animais, tam\u00e9n no estudo dos principios da interacci\u00f3n entre os diversos elementos naturais.\nComo somos parte desta natureza, o co\u00f1ecemento destes principios e de como act\u00faan dentro de n\u00f3s, estudados pola Medicina Tradicional Chinesa, revelan o Tai Chi como unha fonte efectiva de enerx\u00eda que se encontra no noso interior, situada na rexi\u00f3n do corpo nomeada polos chineses de Dantian, e que est\u00e1 situada dous dedos por debaixo do embigo."}
{"id": "46641", "revid": "98629", "url": "https://gl.wikipedia.org/wiki?curid=46641", "title": "Messerschmitt Bf 109", "text": "O Messerschmitt Bf 109 foi un caza alem\u00e1n usado na guerra civil espa\u00f1ola e na segunda guerra mundial. Realizou o seu primeiro voo en maio de 1935 e entrou en acci\u00f3n a principios de 1937 durante a guerra civil espa\u00f1ola. Foi un dos mellores cazas alem\u00e1ns da segunda guerra mundial, superado unicamente polo Fw 190. Era un dos cazas m\u00e1is avanzados no momento da s\u00faa aparici\u00f3n, cunha construci\u00f3n monocasco totalmente met\u00e1lica, unha cabina pechada, e tren de aterraxe retr\u00e1ctil. Estaba implsado por un motor V12 invertido refrixerado por l\u00edquido. Foi chamado Me 109 polas tripulaci\u00f3ns aliadas e alg\u00fans ases alem\u00e1ns, a\u00ednda que non era a designaci\u00f3n oficial alem\u00e1.\nFoi dese\u00f1ado por Willy Messerschmitt e Robert Lusser que traballaban en Bayerische Flugzeugwerke a princios dos anos 30. Foi concibido como interceptor, a\u00ednda que posteriores modelos desenvolv\u00e9ronse para realizar m\u00faltiples tarefas, servindo como escolta de bombardeiros, cazabombardeiro, caza todotempo, avi\u00f3n de ataque ao chan, e reco\u00f1ecemento. Foi subministrado a varios pa\u00edses durante a segunda guerra mundial e operou con moitos deles durante moitos anos tras a guerra. O Bf 109 \u00e9 o caza m\u00e1is producido da historia, cun total de 33 984 unidades fabricadas dende 1936 ata abril de 1945. Parte da produci\u00f3n do Bf 109 levouse a cabo en campos de concentraci\u00f3n nazis con mn de obra escrava.\nHistoria.\nO prototipo do Bf 109 comezou a constru\u00edrse a finais de 1934 e voar\u00eda por primeira vez en setembro, seis meses antes que o Spitfire, que se converter\u00eda no seu eterno rival na segunda guerra mundial. Este prototipo deber\u00eda equiparse cun motor V-12 Junkers Jumo 210, pero ao non haber ning\u00fan dispo\u00f1ible foi usado un Rolls-Royce Kestrel do mesmo tipo. Este primeiro prototipo, denominado Bf 109V1, alcanzar\u00eda unha velocidade de 465\u00a0km/h. O Jumo 210A xa equipar\u00eda ao segundo prototipo V2.\nO avi\u00f3n foi dese\u00f1ado para ga\u00f1ar un contrato para converterse no caza de primeira li\u00f1a da acabada de refundar Luftwaffe, a\u00ednda que case todo o mundo apostaba polo seu competidor, o Heinkel He 112. Finalmente o dese\u00f1o das \u00e1s converteu en ga\u00f1ador ao Bf 109. O prototipo de Messerschmitt ti\u00f1a unhas \u00e1s pequenas que lle propocionaban m\u00e1is manobrabilidade en comparaci\u00f3n coas do He 112, m\u00e1is grandes.\nGuerra civil espa\u00f1ola.\nEn decembro de 1936 o Bf 109V3, o terceiro prototipo, foi enviado a Espa\u00f1a. No mes seguinte unir\u00edanselle en Sevilla os V4 e V5 e os tres comezar\u00edan as probas operacionais.\nO seu \u00e9xito apurou o env\u00edo dos primeiros Bf 109B, que chegar\u00edan no mes de marzo. Estes foron encadrados no \"Jagdgruppe 88\" (grupo de caza 88) da Lexi\u00f3n C\u00f3ndor para superar a situaci\u00f3n de superioridade dos cazas sovi\u00e9ticos I-15 e I-16 sobre os alem\u00e1ns He 51. Posteriormente chegar\u00edan Bf 109 dos tipos C, D e E, totalizando 136 unidades. Foron superiores a todos os cazas republicanos \u00e1 excepci\u00f3n do I-16 \"Mosca\", co cal estaba equilibrado.\nProduci\u00f3n de serie.\nO primeiro avi\u00f3n de serie foi o Bf 109B-1 (alcumado \"Bruno\"), que introduciu o motor Jumo 210Da e estaba armado con d\u00faas metralladoras MG 17 do cap\u00f3. O B-2 diferenci\u00e1base en que ti\u00f1a unha h\u00e9lice met\u00e1lica de paso variable.\nA serie C, \"Caesar\", aparecer\u00eda a finais de 1937 cando estivo dispo\u00f1ible o motor Jumo 210G de inxecci\u00f3n directa. O armamento ampliouse a catro MG 17, instal\u00e1ndose d\u00faas nas \u00e1s. O C-2 ser\u00eda unha versi\u00f3n experimental para probar o can\u00f3n MG FF montado no motor, pero non funcionou, e o C-3 probou eses can\u00f3ns nas \u00e1s.\nA serie \"Dora\" montaba novamente o motor Jumo 210Da da serie \"Bruno\", mantendo o armamento dos \"Caesar\".\n\"Emil\".\nA serie \"Emil\" foi probablemente a m\u00e1is famosa de todas as do Bf 109, a\u00ednda que a m\u00e1is producida ser\u00eda a serie \"Dora\". Esta versi\u00f3n introduciu o m\u00e1is potente motor Daimler-Benz DB 601A de inxecci\u00f3n. Alg\u00fans exemplares das variantes E-1 e E-3, constru\u00eddas simultaneamente, foron enviados a Espa\u00f1a a finais da guerra civil. Esta serie participou tam\u00e9n na invasi\u00f3n de Francia e dos Pa\u00edses Baixos a principios de 1940, e foi o protagonista da maior\u00eda dos derribos alem\u00e1ns durante a Batalla de Inglaterra. Houbo moitas variantes desta versi\u00f3n, a\u00ednda que a maior\u00eda ti\u00f1an moi poucas diferenzas entre elas.\nOs E-1 estaban equipados co novo motor DB 601A e catro metralladoras MG 17, d\u00faas no cap\u00f3 e d\u00faas nas \u00e1s, e o E-3 substituir\u00eda as metralladoras das \u00e1s por can\u00f3ns MG FF de 20\u00a0mm. Tentouse tam\u00e9n desenvolver o E-2, cun can\u00f3n MG FF central, pero por problemas co mesmo abandonouse o proxecto.\nA variante E-4 introduc\u00eda unha nova cabina reforzada e can\u00f3ns mellorados MG FF/M nas \u00e1s, e posteriormente m\u00e1is blindaxe. Tivo a variaci\u00f3n E-4/N que equipaba o motor DB 601N de maior potencia, e outra tropicalizada, Bf 109E-4/Trop, con filtros na toma do compresor para poder operar no deserto do norte de \u00c1frica.\nO E-5 producir\u00edase omesmo tempo que o anterior e trat\u00e1base dunha variante de reco\u00f1ecemento, equipada cunha c\u00e1mara Rb 21/18 na fuselaxe e catro metralladoras MG 17. O E-6 diferenci\u00e1base do E-5 s\u00f3 no motor, un DB 601N. O E-7 pod\u00eda levar un tanque lanzable de 300 litros ou lanzabombas baixo a fuselaxe e tam\u00e9n dispuxo dunha versi\u00f3n tropicalizada. O E-8 era un Bf 109E-1 cun motor DB 601N e unha c\u00e1mara Rb 50/30.\nDesenvolveuse tam\u00e9n unha versi\u00f3n do \"Emil\" coa envergadura aumentada, denominado Bf 109T. Este modelo foi dese\u00f1ado para poder operar dende o portaavi\u00f3ns \"Graff Zeppelin\", pero o buque nunca se construir\u00eda.\n\"Fritz\".\nA Serie F, alcumada \"Fritz\", entrou en servizo na primavera de 1941 e era 40\u00a0km/h m\u00e1is r\u00e1pida que o \"Emil\" \u00e1 cota de combate. Nesas alturas a Luftwaffe estaba perdendo a vantaxe inicial con respecto aos Spitfires brit\u00e1nicos, pero a chegada do \"Fritz\" volveu a equilibrar a balanza.\nEsta serie foi a primeira modificaci\u00f3n importante do dese\u00f1o b\u00e1sico. Levaba o motor DB 601N dos \u00faltimos \"Emil\" cun cap\u00f3 m\u00e1is aerodin\u00e1mico e outras pequenas modificaci\u00f3ns tam\u00e9n para mellorar o comportamento aerodin\u00e1mico do Bf 109. Era superior aos Spitfire I e II, a\u00ednda que menos maniobrable.\nO F-1 equipaba d\u00faas metralladoras MG 17 no cap\u00f3 e un can\u00f3n MG 151/20 de 20\u00a0mm no motor, en lugar dos MG FF/M de modelos anteriores. O F-2 substituir\u00eda o calibre da arma central por un de 15\u00a0mm. O F-3 equipaba un motor DB 601E, que requir\u00eda combustible de menor octanaxe que o DB 601N dos F-1 e F-2.\nO F-4, aparecido en setembro de 1941 case \u00e1 vez que o novo caza Fw 190, foi a principal variante do \"Fritz\" e volv\u00eda substitu\u00edr o canon central, pasando dos 15\u00a0mm a un MG 151 de 20\u00a0mm e reducindo a s\u00faa munici\u00f3n de 200 a 150 disparos. Tam\u00e9n introduc\u00eda blindaxe para o piloto. Houbo unha versi\u00f3n \"Jabo\" (cazabombardeiro), denominada Bf 109F-4/B, aparecida a principios de 1942, que levaba un soporte ventral para unha bomba de 250\u00a0kg."}
{"id": "46643", "revid": "22570", "url": "https://gl.wikipedia.org/wiki?curid=46643", "title": "Partidos tem\u00e1ticos", "text": "Os partidos tem\u00e1ticos son organizaci\u00f3ns pol\u00edticas estruturadas en torno \u00e1 consecuci\u00f3n de determinados fins (en certa forma, os partidos relixiosos e os partidos protesta poder\u00edan estar inclu\u00eddos nesta ep\u00edgrafe)."}
{"id": "46644", "revid": "109216", "url": "https://gl.wikipedia.org/wiki?curid=46644", "title": "Partido Pirata", "text": "O Partido Pirata \u00e9 un partido pol\u00edtico que comezou a s\u00faa andaina en Suecia que busca a reforma das leis de propiedade intelectual e industrial, como o copyright e as patentes. No 2012 Pirata.gal pres\u00e9ntase \u00e1s elecci\u00f3ns galegas, con candidaturas en Pontevedra e Ourense.\nCaracter\u00edsticas.\nA s\u00faa plataforma pol\u00edtica tam\u00e9n apoia o reforzo do dereito de privacidad, tanto en internet como na vida real. O partido non se posiciona sobre outros temas polo que resulta imposible situalo en termos de dereita ou esquerda. Fundado o 1 de xaneiro de 2006, o partido contar\u00eda a principios de xullo con 7.326 afiliados. Este r\u00e1pido crecemento d\u00e9bese en parte ao protagonismo que tivo esta formaci\u00f3n nas protestas contra a pechadura do servidor de intercambio P2P Pirate Bay por parte da polic\u00eda sueca.\nAnte a perspectiva de que sectores do electorado novo apoiasen o Partido Pirata nas elecci\u00f3ns, alg\u00fans partidos tradicionais, como o Partido Verde, o Partido Moderado e o Partido de Esquerda v\u00edronse forzados a cambiar as s\u00faas posici\u00f3ns sobre o copyright.\nV\u00e9xase tam\u00e9n.\nFontes.\nhttp://www.xunta.es/dog/Publicados/2012/20120925/AnuncioC3C1-240912-0004_gl.html Candidatura de Piratas.Gal nas galegas 2012"}
{"id": "46645", "revid": "98629", "url": "https://gl.wikipedia.org/wiki?curid=46645", "title": "Partidos pol\u00edticos en Espa\u00f1a", "text": "O artigo 6 da Constituci\u00f3n Espa\u00f1ola de 1978 establece que:\nActualmente, a Lei 6/2002, de 27 de xu\u00f1o, de Partidos Pol\u00edticos regula a s\u00faa creaci\u00f3n e funcionamento. O que describimos neste artigo ax\u00fastase a esta norma.\nTipos de partidos pol\u00edticos.\nOs partidos pol\u00edticos son entes privados de base asociativa que forman parte esencial da arquitectura constitucional que lles otorga unha certa garant\u00eda institucional, cunha organizaci\u00f3n e funcionamento democr\u00e1ticos e cunha actuaci\u00f3n acorde coa Constituci\u00f3n e as Leis. Os partidos poden organizarse en federaci\u00f3ns, confederaci\u00f3ns e uni\u00f3ns de partidos. Ademais, poden constitu\u00edrse outros tipos de formaci\u00f3ns pol\u00edticas que non son partidos: as coalici\u00f3ns electorais e as agrupaci\u00f3ns de electores:\nR\u00e9xime xur\u00eddico.\nOs partidos reg\u00falanse polas seguintes leis e decretos: \nConstituci\u00f3n dun partido.\nPara a constituci\u00f3n dun partido, prec\u00edsanse a identificaci\u00f3n persoal dos promotores, a denominaci\u00f3n do partido, os integrantes dos \u00f3rganos directivos provisionais, o domicilio social e os estatutos do partido. Os estatutos describir\u00e1n a denominaci\u00f3n, fins, domicilio, dereitos e deberes dos afiliados, \u00f3rganos de representaci\u00f3n, goberno e administraci\u00f3n, r\u00e9xime econ\u00f3mico e patrimonial, disoluci\u00f3n do partido, entre outros ep\u00edgrafes. \nPara ser reco\u00f1ecido como tal, o partido ten que inscribirse no Rexistro de Partidos Pol\u00edticos e adquirir personalidade xur\u00eddica (\"Ministerio del Interior, Registro de Partidos Pol\u00edticos. C/ Amador de los R\u00edos, 7. 28071.- Madrid\"). A partir dese momento, comeza a computar o prazo de 20 d\u00edas que o encargado do rexistro ten para proceder \u00e1 s\u00faa inscrici\u00f3n e conseguinte adquisici\u00f3n de personalidade xur\u00eddica.\nDisoluci\u00f3n dun partido.\nUn partido pode disolverse cando se promovan, se xustifiquen ou exculpen os atentados contra a vida ou a integridade das persoas, cando se excl\u00faan ou se persigan persoas por raz\u00f3n da s\u00faa ideolox\u00eda, relixi\u00f3n ou crenzas, nacionalidade, raza, sexo ou orientaci\u00f3n sexual, cando se fomente, propicie ou lexitime a violencia como m\u00e9todo para a consecuci\u00f3n de obxectivos pol\u00edticos ou para facer desaparecer as condici\u00f3ns para o exercicio da democracia, do pluralismo e das liberdades p\u00fablicas, ou cando se complemente ou apoie politicamente a acci\u00f3n de organizaci\u00f3ns terroristas para a consecuci\u00f3n dos seus fins de subverter a orde constitucional ou alterar gravemente a paz p\u00fablica."}
{"id": "46646", "revid": "22570", "url": "https://gl.wikipedia.org/wiki?curid=46646", "title": "Mi\u0119dzyrzec Podlaski", "text": "Mi\u0119dzyrzec Podlaski \u00e9 unha cidade de Polonia cunha \u00e1rea urbana duns 17.300 habitantes. Est\u00e1 atravesada polo r\u00edo Krzna."}
{"id": "46647", "revid": "1888", "url": "https://gl.wikipedia.org/wiki?curid=46647", "title": "Escuela del Trabajo", "text": "Escuela del Trabajo foi unha revista pedag\u00f3xica mensual publicada en Ourense pola Asociaci\u00f3n de Trabajadores de la Ense\u00f1anza de Orense (A.T.E.O.) entre 1932 e 1934.\nHistoria e caracter\u00edsticas.\nSubtitulada \"Revista mensual de educaci\u00f3n de la ATEO\", apareceu en xaneiro de 1932. O seu primeiro director foi Albino N\u00fa\u00f1ez Dom\u00ednguez, tam\u00e9n presidente da A.T.E.O. De tendencia socialista, pretend\u00eda aglutinar aos mestres ourens\u00e1ns para tratar \u00abtodos aqueles temas de acento profesional que non quebranten a cordialidade da clase, nin ataquen as \u00faltimas conquistas do esp\u00edrito liberal levadas a cabo nos territorios laicos do ensino\u00bb. O entrecomillado corresponde ao editorial do primeiro n\u00famero da publicaci\u00f3n, onde se engade: \u00abOs nosos colaboradores poden traer a ela, atentos \u00e1s anteriores limitaci\u00f3ns, aqueles problemas de \u00e1mbito cient\u00edfico que, sen estar directamente ligados aos foros da Pedagox\u00eda, sinalen unha posici\u00f3n solvente e unha inquietude en tr\u00e1mite\u00bb. Como pode apreciarse, o prop\u00f3sito inicial caracter\u00edzase pola moderaci\u00f3n e a profesionalidade. Inclu\u00edu artigos de car\u00e1cter pol\u00edtico e educativo, denunciou o auxe do fascismo, realizou unha defensa da paz e da escola campesi\u00f1a e criticou as relaci\u00f3ns entre pol\u00edtica e relixi\u00f3n.\nDesenvolvemento da revista.\nO 17 de xullo de 1932, nunha Asemblea da A.T.E.O., o membro do Consello de Redacci\u00f3n Eligio N\u00fa\u00f1ez \"tacha a actuaci\u00f3n do Director de \u00abEscuela del Trabajo\u00bb de moderada, respectuosa e personalista. Interv\u00e9n Albino N\u00fa\u00f1ez Dom\u00ednguez para rectificar o devandito, negando a verdade de tales acusaci\u00f3ns\". Presenta a s\u00faa dimisi\u00f3n cando o n\u00famero de agosto estaba en prensa. A partir de aqu\u00ed, a revista pasou a denominarse Escuela de Trabajo, dirixida por Baltasar V\u00e1zquez. Os contidos radical\u00edzanse e iso xera certo desacougo nalg\u00fans sectores da docencia. As\u00ed mesmo prod\u00facense alternancias na Direcci\u00f3n e no Consello de Redacci\u00f3n. Coa dimisi\u00f3n de Baltasar V\u00e1zquez, pasaron a coordinar a publicaci\u00f3n Luis Soto, Eligio N\u00fa\u00f1ez e Manuel Luis Acu\u00f1a. En maio de 1934, anunciouse que Albino N\u00fa\u00f1ez Dom\u00ednguez volver\u00eda facerse cargo da direcci\u00f3n da revista, pero esta non volveu editarse debido aos problemas pol\u00edticos do momento.\nCesou a s\u00faa publicaci\u00f3n co n\u00famero 26, en marzo de 1934.\nColaboradores.\nNela colaboraron, entre outros:"}
{"id": "46649", "revid": "98629", "url": "https://gl.wikipedia.org/wiki?curid=46649", "title": "Formaci\u00f3n das li\u00f1axes na nobreza galega baixomedieval", "text": "A finais do dif\u00edcil s\u00e9culo XIV e durante o convulso s\u00e9culo XV tivo lugar na illada Galicia a transformaci\u00f3n da antiga nobreza e a incorporaci\u00f3n dunha nova que conformaron o seu poder econ\u00f3mico e social alicerzado na posesi\u00f3n da terra -unificada nun \u00fanico patrimonio, baixo a man do cabeza de familia- e o poder das armas. Configurouse deste xeito unha sociedade baseada na instituci\u00f3n do morgado e o ideal cabaleiresco, dando lugar \u00e1s li\u00f1axes, que perduraron durante toda a Baixa Idade Media ata a chegada da Idade Moderna coa reforma pol\u00edtica levada a cabo polos Reis Cat\u00f3licos, tendo moitas delas continuidade cando conseguiron adaptarse \u00e1 nova situaci\u00f3n acheg\u00e1ndose ao novo centro real de poder, a Corte Real.\nO paso da cognaci\u00f3n \u00e1 agnaci\u00f3n. A xeneralizaci\u00f3n do morgado dentro dun marco de crise.\nO s\u00e9culo XIV foi o s\u00e9culo das calamidades, un s\u00e9culo de crise. Por unha banda houbo unha crise agraria que provocou unha terr\u00edbel fame que abriu as portas \u00e1 grande epidemia de peste que asolou Europa de parte a parte. Por outra, a guerra, presente na maior\u00eda do territorio europeo. Tam\u00e9n en Galiza, que participou activamente nos conflitos nos que se viu inmersa a coroa de Castela.\nA expansi\u00f3n demogr\u00e1fica e econ\u00f3mica de s\u00e9culos anteriores foi salient\u00e1bel, pero xa a finais do s\u00e9culo XIII se apreciara certa recesi\u00f3n que se ir\u00eda agravando co troco de centuria; isto debeuse ao estancamento da agricultura. Foi nesta tesitura cando fixo aparici\u00f3n a fame. E foron d\u00faas as raz\u00f3ns principais: unha de \u00edndole econ\u00f3mica e outra de \u00edndole social. A primeira debido a que, coa bonanza agr\u00edcola, o aumento demogr\u00e1fico fora espectacular, pero co s\u00fabito par\u00f3n das roturaci\u00f3ns de terras non hab\u00eda suficientes alimentos para todos, e amais a rigorosidade do clima estragaba as colleitas. A segunda raz\u00f3n descansa na consecuencia que produciu o anteriormente citado, un enorme desequilibrio social, xa que as clases dominantes decidiron adoptar unha posici\u00f3n defensiva aumentando as cargas fiscais e rendas que ti\u00f1an que pagar os seus vasalos, sen reinvestir o obtido na mellora da produtividade. Pero alg\u00fans nobres laicos con poucas terras botaron man doutros medios m\u00e1is expeditivos para subsistiren.\nUn bo exemplo at\u00f3pase no ordenamento dado por Afonso XI nas cortes de Valladolid de 1325, que contestaba \u00e1s queixas interpostas por mosteiros e prelados sobor os atropelos cometidos polos ricoshomes ou os seus meiri\u00f1os. As fontes da \u00e9poca recollen, non exentas de dramatismo, as calamidades que castigaban principalmente \u00e1 poboaci\u00f3n m\u00e1is desfavorecida:\nLogo fixo aparici\u00f3n a peste, a principios do outono de 1348, e foi na costa onde se detectaron os primeiros gromos pest\u00edferos, na zona do bispado de Tui, para ir estend\u00e9ndose cara ao interior de Galiza a trav\u00e9s das v\u00edas de comunicaci\u00f3n m\u00e1is frecuentadas.\nA escaseza de brazos axi\u00f1a foi evidente, obrigando \u00e1 nobreza a reorganizar as s\u00faas explotaci\u00f3ns e a \"ga\u00f1ar o pan\" mediante outras formas: a violencia indiscriminada, roubos, novos impostos (os malos usos) etc.\nO terceiro gran lastre que acompa\u00f1ou ao s\u00e9culo XIV foi a guerra. De entre os conflitos haber\u00eda que salientar a guerra civil entre Pedro I e Henrique de Trast\u00e1mara (futuro Henrique II) entre o ano 1365 e o 1369. Neste conflito Galiza xogou un papel activo e protagonista, posicion\u00e1ndose a maior parte da alta nobreza e as urbes ao car\u00f3n de Don Pedro. A inxente masa de pequenos cabaleiros aproveitaron a contenda para ascender socialmente apoiando a causa do bastardo. Co triunfo deste, foron eles os que ocuparon os postos vacantes deixados pola nobreza petrista ergu\u00e9ndose coma donos indiscut\u00edbeis de Galiza.\nO s\u00e9culo XV foi escenario de atropelos e abusos por parte destes cabaleiros, as\u00ed como dunha inestabilidade interna cuxo m\u00e1ximo expo\u00f1ente se personificou nas continuas disputas fronteirizas entre os diferentes magnates e os prelados das m\u00e1is importantes s\u00e9s. Pero a inestabilidade trasladouse ao mesmo seo da aristocracia, \u00e9 dicir, \u00e1s mesmas bases que alicerzaban a s\u00faa propia existencia: a terra. Asistiuse dende finais do s\u00e9culo XIII a unha reorganizaci\u00f3n dos modos de traspaso dos bens patrimoniais coa \u00fanica idea de reforzar o patrimonio e evitar por todos os medios a \"fuxida\" das escasas terras posu\u00eddas en casamentos e na divisi\u00f3n das mesmas entre os fillos. O morgado converteuse deste xeito nunha verdadeira instituci\u00f3n, convert\u00e9ndose no primeiro paso da cognaci\u00f3n \u00e1 agnaci\u00f3n.\nO xerme da transmisi\u00f3n patrimonial no per\u00edodo altomedieval \u00e9 o xerm\u00e1nico, sendo os c\u00f3digos e dereitos que a regulamentaban iguais para toda a prole (modelo cognaticio); o patrimonio constitu\u00edu aquel conxunto de bens inmobles e para que isto ocorrese estes bens deb\u00edan ser est\u00e1beis e s\u00f3lidos. O principio cognativo obriga que a repartici\u00f3n da herdanza prime de xeito equitativo a todos os fillos habidos no matrimonio sen importar sexo e idade. Este principio xeraba certa inestabilidade patrimonial e era polo tanto precisa a busca de soluci\u00f3ns axeitadas que paliasen a crecente desconfianza neste sistema sucesorio.\nTam\u00e9n hai que ter en conta os seguintes condicionantes: as catro quintas partes das posesi\u00f3ns matrimoniais pasaban \u00e1s mans dos fillos, restando unha quinta parte \u00e1 libre disposici\u00f3n dos c\u00f3nxuxes. Normalmente esta parte \u00eda parar ao poder de instituci\u00f3ns eclesi\u00e1sticas (principalmente as ordes mendicantes para que actuasen como mediadores fronte ao paso ao al\u00e9n, tratando deste xeito de garantir aos seus doadores a gloria celestial) ou ben para dotar mellor a alg\u00fan dos fillos. O principio cognativo rachaba pois, de xeito paulatino, os bens familiares desmembrando a s\u00faa base econ\u00f3mica.\nXurdiu ent\u00f3n un novo modelo que xa vi\u00f1a impo\u00f1\u00e9ndose noutros territorios europeos; falamos do principio agnaticio, mediante o cal prevalece a li\u00f1a paterna da familia (fronte \u00e1 materna do anterior) \u00e1 hora da sucesi\u00f3n as\u00ed como tam\u00e9n a primoxenitura. Est\u00e1 firmemente vinculado a un apelido, nun solar determinado, \u00e1 idea de li\u00f1axe, ao primox\u00e9nito home. Un claro exemplo vese no testamento de Pedro Arias de Aldao do ano 1347:\nO primox\u00e9nito home era polo tanto o descendente privilexiado e recib\u00eda todos os bens en concepto de morgado. Era o encarregado de proporcionar prestixio ao apelido e de engrosar o patrimonio. Mulleres e segund\u00f3ns aparecen como os m\u00e1is prexudicados, quedando relegados a un segundo plano, tendo por diante un futuro sombr\u00edo cheo de incertezas.\nA formaci\u00f3n das li\u00f1axes.\nA li\u00f1axe sustent\u00e1base no solar de orixe, nun bras\u00f3n; inclu\u00eda \u00e1 xente viva e morta da familia, e arremui\u00f1\u00e1base arredor dunha familia xa non conxugal, sen\u00f3n extensa. Cada li\u00f1axe ti\u00f1a un xefe, un aut\u00e9ntico l\u00edder que procuraba a maior gloria para o seu apelido e fac\u00eda as funci\u00f3ns de cabeza vis\u00edbel, e para este fin era educado o home primox\u00e9nito.\nA pertenza a unha determinada li\u00f1axe non era unha cuesti\u00f3n biol\u00f3xica; en torno ao l\u00edder tec\u00edase unha rede de clientelismo (dom\u00e9sticos, meiri\u00f1os, homes de armas, criados) xunto aos seus consangu\u00edneos. Ti\u00f1a unha clara funci\u00f3n aglutinadora. O xefe tomaba todas as decisi\u00f3ns que atinx\u00edan ao seu contorno e ti\u00f1a a obriga da salvagarda do patrimonio familiar.\nAspir\u00e1base \u00e1 solidez patrimonial, polo que a soluci\u00f3n radicaba no morgado. Este constit\u00faese pola masa de bens insepar\u00e1beis do v\u00ednculo hereditario. Amais es\u00edxese unha condici\u00f3n fundamental ao primox\u00e9nito que: \"se case con jente fidalga e limpia de toda agaficidad e mala raza\".\nO morgado proporcionaba estabilidade a aqueles cabaleiros pertencentes \u00e1s pequenas li\u00f1axes economicamente pouco fortes, \u00e1vidas por perdurar na historia e na memoria da fidalgu\u00eda galega:\nA transcendencia da li\u00f1axe apr\u00e9ciase sen d\u00fabida no testamento de Vasco de Ulloa do ano 1290 no que esixe que todos os seus bens recaian no seu primox\u00e9nito e se non \u00e9 as\u00ed, nalgunha persoa capaz que porte o apelido Ulloa:\nNo caso da inexistencia de fillos lex\u00edtimos non resulta estra\u00f1o que a sucesi\u00f3n recaese nos fillos ilex\u00edtimos:\nPedro Madruga foi outro bo exemplo desta pr\u00e1ctica.\nO termo casa \u00e9 sin\u00f3nimo de familia ou li\u00f1axe. \u00c9 a s\u00faa significaci\u00f3n simb\u00f3lica; o xerme da li\u00f1axe, o solar que os identifica perante a sociedade e acompa\u00f1a ao seu apelido. A conciencia xeneal\u00f3xica que esperta na nobreza galega da Baixa Idade Media merg\u00fallase ata este punto primixenio na procura do seu primeiro valedor; na busca das xestas e da gloria que se lle sup\u00f3n e que dignifique o nome do actual titular da casa e da li\u00f1axe. Ga\u00f1ar\u00e1 pulo nestes anos o pasado, seguindo a li\u00f1a recta ata o mesmo fundador. En palabras de Duby:\nNovos modelos de comportamento, novas regras de conduta social e formas de relaci\u00f3n co mundo dos antergos; todo isto imbu\u00eddo dunha forte impronta militar-cabaleiresca. A partir de agora, xeraci\u00f3n tras xeraci\u00f3n, embarcaranse en prodixiosos esforzos destinados ao crecemento dos bens e da gloria da li\u00f1axe. Ser\u00e1 a trav\u00e9s do pai dende onde se transmita a conciencia non s\u00f3 da li\u00f1axe sen\u00f3n tam\u00e9n de nobreza; a nai participar\u00e1 por que ao seu trav\u00e9s se perciben os recursos que fan pos\u00edbel este feito as\u00ed como tam\u00e9n o sangue azul que prestixia ao cabaleiro.\nA nobreza galega comezar\u00e1 a preocuparse da elaboraci\u00f3n das \u00e1rbores xeneal\u00f3xicas creando unha realidade do pasado a medida dos seus desexos inventando orixes m\u00edticas e case que totalmente irreais. O solar primixenio (en moitas ocasi\u00f3ns relacionado cunha torre ou fortaleza) non pode ser alienado, debe permanecer inalterado xa que \u00e9 o soporte da funci\u00f3n aristocr\u00e1tica; o lugar onde naceron e viviron os proxenitores, e os destes a s\u00faa vez, do novo se\u00f1or.\nFunci\u00f3ns da cabeza de li\u00f1axe.\nComo norma xeral, o xefe da li\u00f1axe v\u00eda acrecentado o patrimonio como consecuencia da s\u00faa crianza na casa dalg\u00fan familiar que, seguindo os usos da \u00e9poca, unha vez armado cabaleiro, recib\u00eda do seu titor algunha posesi\u00f3n por moi pequena que fose. A fortuna sorr\u00edalles con maior amabilidade se cabe se ti\u00f1an a oportunidade de criarse na corte real, como foi o caso de Fernando de Andrade en tempos dos Reis Cat\u00f3licos.\nA li\u00f1axe ti\u00f1a a s\u00faa expresi\u00f3n material como manifestaci\u00f3n de poder e da s\u00faa propia existencia. Tr\u00e1tase dunha das m\u00faltiplas imaxes dos seus membros dadas ao exterior, traducidas na fundaci\u00f3n ou dotaci\u00f3n de mosteiros escollidos como colosais mausoleos familiares; fortalezas e importantes obras p\u00fablicas (pontes e hospitais) como se ven en Fern\u00e1n P\u00e9rez de Andrade, O Boo.\nO cabeza de li\u00f1axe ti\u00f1a unha serie de obrigas inherentes \u00e1 s\u00faa posici\u00f3n a respecto dos seus. En primeiro lugar, deb\u00eda brindar e garantir o sustento e rango pertinente dos seus irm\u00e1ns; tam\u00e9n se responsabilizaba de coidar que as mulleres da familia fosen ben dotadas no caso dos esponsais, decidindo quen resultaba axeitado para este mester, sempre atendendo a pos\u00edbeis alianzas.\nA clientela integrada dentro da casa v\u00edase inmersa neste c\u00edrculo a cambio de obediencia e lealdade. De a\u00ed que a pol\u00edtica estamental da fidalgu\u00eda galega fose coidadosa e medida. Como nobreza humilde que era a galega, con escasas rendas e terras, levaron a cabo un progresivo achegamento entre eles e non s\u00f3 pola v\u00eda matrimonial. Trat\u00e1base dunha especie de solidariedade de grupo que pechaba filas para protexer as precarias fontes econ\u00f3micas das que dispo\u00f1\u00edan. Deste xeito era habitual a xuntanza dos bens de varios fidalgos dunha mesma li\u00f1axe que non dubidaban en po\u00f1erse baixo as ordes e servizo do irm\u00e1n m\u00e1is vello, para as\u00ed reforzar o solar. Xur\u00e1banlle lealdade e a promesa de engrandecer a honra familiar, tal como fixeron Garc\u00eda Martiz de Barbeyra e Garc\u00eda P\u00e9rez de Costela \u00e1 morte de Vasco P\u00e9rez; formando consello con outros nobres e elixindo a un deles como se\u00f1or: \"al\u00e7arono por se\u00f1or\".\nPor outra banda a adhesi\u00f3n de pequenos cabaleiros e fidalgos por parte da nobreza m\u00e1is poderosa mediante o matrimonio ou a homenaxe foi un eixo primordial. Coa \"longueza\", o se\u00f1or asegur\u00e1base de pagar amplamente a fidelidade dada por esta mesnada. En moitas ocasi\u00f3ns \u00e1 lealdade po\u00f1\u00edaselle un prezo e a incorporaci\u00f3n de fidalgos a unha casa ou a outra depend\u00eda en grande medida do que estaban dispostos a pagar.\nO ideal cabaleiresco na nobreza galega baixomedieval.\nA cabalar\u00eda \u00e9 unha instituci\u00f3n dentro dun mundo militarizado que atopa en \u00e9pocas antigas o seu nacemento. Paseni\u00f1amente este grupo de \"milites\" que combaten ao lombo dun cabalo foron destac\u00e1ndose no \u00e1mbito b\u00e9lico e asimil\u00e1ndose \u00e1 aristocracia. Grazas a este achegamento foron tomando da nobreza costumes similares ata conclu\u00edren nunha plena identificaci\u00f3n por parte de ambos os dous grupos.\nMais a nobreza decatouse do negativo desta situaci\u00f3n, porque a entrada dentro do seu mundo de gran cantidade de guerreiros desprestixiaba por unha banda a s\u00faa preeminencia e por outra posibilitar\u00eda o ingreso no estamento de numerosos intrusos carentes desa longa tradici\u00f3n e avoengo nobiliario. Debido a isto, optouse por pechar todas as v\u00edas de acceso por este cami\u00f1o elaborando unha serie de c\u00f3digos e valores propios, como tam\u00e9n unha cerimonia pola cal o rei, e posteriormente calquera nobre, puidesen conceder esta categor\u00eda de cabaleiro a un futuro aspirante. Unha vez investido con todo tipo de honores, o individuo pasaba a formar parte desa elite que controlaba exhaustivamente a s\u00faa demograf\u00eda. A fusi\u00f3n nobreza/cabalar\u00eda ser\u00eda un feito.\nEstas ideas de honor, val\u00eda e gloria arraigar\u00e1n na Galiza nos s\u00e9culos XIV e XV \u00e1 par da instauraci\u00f3n do morgado, das li\u00f1axes e da man do ascenso da pequena nobreza \u00e1 sombra de Henrique II de Trast\u00e1mara.\nO uso das armas e a manifestaci\u00f3n de coraxe na batalla catapultaban o cabaleiro \u00e1s m\u00e1is altas honras e, seguindo as pautas marcadas por un c\u00f3digo de comportamento que expresaba as actitudes de m\u00e1xima nobreza. Eran posuidores dun conxunto de virtudes definidas por unha \u00e9tica e unha moral; \u00e9tica e moral de clase, exclu\u00ednte e exclusivista, para afastar aqueles intrusos sen tradici\u00f3n de li\u00f1axe: Li\u00f1axe e cabalar\u00eda asim\u00edlanse nesta \u00e9poca.\nOs arist\u00f3cratas preocup\u00e1ranse polo culto \u00e1 honra persoal, patrimonio da familia e prestixio da Casa. Ser\u00e1 ent\u00f3n cando os mozos devezan por atinxir as cotas m\u00e1is altas de reco\u00f1ecemento. En verbas de Duby: \"La juventud aparece [...] como el tiempo de la impaciencia, de la turbulencia y de la inestabilidad.\"\nA guerra ser\u00e1 o marco id\u00f3neo para acari\u00f1ar a tan desexada gloria. Ser\u00e1n eles os respons\u00e1beis da agresividade feudal caracter\u00edstica da Galiza baixomedieval (ademais de ter en conta a natural supervivencia econ\u00f3mica); da turbulencia entre se\u00f1ores, xa que os segund\u00f3ns sen ningunha outra expectativa veranse na obriga de lanzarse \u00e1 aventura.\nA cabalar\u00eda xerar\u00e1 unha rica literatura moi prol\u00edfica co fin de esporear os sentimentos colocando nun primeiro plano figuras heroicas, mitos viventes que sirvan de arquetipo aos cabaleiros mozos. Neste senso o \"Livro de Linhagens do Conde Don Pedro\" equipara a Rodrigo Froiaz co Cid, presentando un heroe co\u00f1ecido e pr\u00f3ximo e que talvez precise o reino galego-portugu\u00e9s. M\u00f3strao coma un vasalo modelo, cabaleiro intr\u00e9pido e virtuoso. E as\u00ed \u00e9; a cabalar\u00eda tentaba espertar virtudes nos seus compo\u00f1entes, pero sobre todo a lealdade, nai de todas as virtudes (ao rei e, en consecuencia, ao se\u00f1or). \u00c9 a definidora de nobreza e por extensi\u00f3n de cabalar\u00eda.\nFomenta considerabelmente a convicci\u00f3n de pertenza a un grupo privilexiado de dirixentes da sociedade mediante os v\u00ednculos feudo-vasal\u00e1ticos, definidos pola li\u00f1axe, a cabalar\u00eda e o c\u00f3digo feudal. De a\u00ed que, como observou Duby para a Francia do s\u00e9culo XII pero igualmente extens\u00edbel \u00e1 Galiza da Baixa Idade Media, o guerreiro deixa de ser considerado novo polos seus cando se estabelece, \u00e9 dicir, cando atinxe a xefatura dunha Casa e encabeza a s\u00faa propia li\u00f1axe casando e criando fillos.\nPero talvez o que m\u00e1is lle interesa ao nobre \u00e9 o reco\u00f1ecemento, a fama; a base deste reco\u00f1ecemento ser\u00e1 o nome. Converterase case que en patrimonio familiar repet\u00edndose entre os seus membros en xeraci\u00f3ns alternas (av\u00f3/neto); nas \u00e1rbores xeneal\u00f3xicas obs\u00e9rvase este feito. As\u00ed, na importante familia dos Castro galegos, Fernando Ruiz de Castro levaba por nome o do seu av\u00f3, e \u00e1 s\u00faa vez o seu neto levar\u00eda o seu nome. \u00c9 a faciana distintiva da li\u00f1axe, rememora a calidade do antepasado e a gloria que acumulou coa esperanza de que a s\u00faa val\u00eda impregne ao actual portador do nome, semellando unha especie de superstici\u00f3n.\nA muller achegar\u00e1 o seu sangue ennobrecido e de prestixio, sobre todo se houbo cabaleiros famosos na s\u00faa li\u00f1axe que incorporar\u00e1 ao do marido. Normalmente t\u00e9ntase medrar na escada social e proc\u00faranse mulleres de mellor posici\u00f3n. A esposa d\u00e9ixalle ao home o acrecentamento da honra mediante o oficio das armas, mentres elas ser\u00e1n as depositarias da honra do apelido.\nA fidalgu\u00eda galega apelar\u00e1 a un pasado idealizado mostrando como forma de prestixio as orixes cabaleirescas da familia. Realmente non fac\u00edan m\u00e1is que redefinir unha cabalar\u00eda de pequeno ou mediano porte, sempre nun segundo plano recreando unha imaxe moi diferente \u00e1 da teor\u00eda.\nOs exclu\u00eddos: mulleres e segund\u00f3ns.\nDadas as circunstancias at\u00e9 o de agora expostas, c\u00f3mpre lembrar aqueles descendentes menos afortunados obrigados a vivir \u00e1 sombra do primox\u00e9nito, coa incerteza dun futuro pouco esclarecedor. Tr\u00e1tase das mulleres e dos fillos homes \"segund\u00f3ns\".\nPara eles a posibilidade de crecemento dentro da propia casa semella impos\u00edbel, mentres as primeiras pasan a depender plenamente dos homes: primeiro do pai, logo do primox\u00e9nito home e por \u00faltimo do marido. Aos segund\u00f3ns s\u00f3 lles restaba procurar a vida f\u00f3ra do \u00e1mbito familiar, ou nalg\u00fans casos a prestar servizo e xurar fidelidade ao irm\u00e1n.\nNo tocante \u00e1s mulleres cabe salientar que foron as m\u00e1is prexudicadas do principio agnaticio. A li\u00f1a paterna relegara \u00e1 materna \u00e1 marxinalidade, constru\u00edndo un mundo por e para os homes. Dende o estamento eclesi\u00e1stico transmitiuse unha imaxe negativa da muller ampar\u00e1ndose en varias circunstancias pexorativas (e sen sentido):\nAxi\u00f1a pareceu quedar clara a submisi\u00f3n e a inferioridade tanto intelectual como f\u00edsica da muller. As s\u00faas funci\u00f3ns reduc\u00edanse a tres: A consagraci\u00f3n a Deus, o matrimonio e a viuvez. Sirva para exemplificar esta concepci\u00f3n a seguinte declaraci\u00f3n sita na \"Historia Compostelana\":\" Mais \u00bfqu\u00e9 non ousa a perversidade mulleril?, \u00bfque non presume a astucia da serpe?, \u00bfa que non acomete a malign\u00edsima v\u00edbora?. En suma: canto ousen, canto presumen e acometen as ficci\u00f3ns muller\u00eds, abondo o indica o exemplo de Eva, a nosa primeira nai; o audac\u00edsimo \u00e1nimo da muller viola o m\u00e1is santo; tanto lle ten o l\u00edcito como o vedado.\"\nCoa aparici\u00f3n da idea de li\u00f1axe e o morgado, a muller deixou de percibir a parte correspondente \u00e1 herdanza. Ser\u00e1 confinada dentro do \u00e1mbito domestico; as li\u00f1as maternas van decaendo paseni\u00f1amente no esquecemento pero recorrerase a elas con frecuencia pois \u00e9 a fundadora da li\u00f1a de sangue, cumpre o rol de parte prestixiante da li\u00f1axe masculina xa que proporciona lustre, a idea de nobreza, amais de evitar coa s\u00faa funci\u00f3n reprodutora que a li\u00f1axe se extinga. As \u00fanicas sa\u00eddas que lle restan \u00e1 muller lim\u00edtanse a d\u00faas: convento ou matrimonio.\n\u00c1 morte do pai recib\u00eda unha cantidade de cartos ou unha pequena porci\u00f3n de terra en concepto de dote que lle permitise contraer un bo matrimonio. A documentaci\u00f3n pres\u00e9ntase bastante clara. No ano 1402 Gonzalo Ozores de Ulloa as\u00ed o constata:\nPor suposto o matrimonio era concertado polo irm\u00e1n atendendo sempre a alianzas e a intereses econ\u00f3micos ou pol\u00edticos. Representa algo prioritario dentro da pol\u00edtica internobiliaria da casa. En moitas ocasi\u00f3ns non era disparatado o casamento entre familiares para evitar a desmembraci\u00f3n do patrimonio, sobre todo entre curm\u00e1ns. En Galiza primar\u00e1 a alianza cos vec\u00ed\u00f1os sendo simplemente un mero obxecto de troco. \"Et mando que Iohan Faian pela menagen que me ten feita que minna neta Ynes Perez que a de e entrerge a meu fillo Martin Afonsi e que a tena ata que seia de idade que case con Pero Fernandez fillo de Fernan Perez de Torrichano e de Maria Fernandez de Meyra.\"\nOutra soluci\u00f3n era o ingreso nun convento. Cando non dispo\u00f1\u00edan dun dote suficiente ou, pola contra, non atopan un casamento axeitado ou mesmo enviuvaban, o ingreso nun convento era un feito. Isto supo\u00f1\u00eda un grave problema para o convento, xa que recib\u00edan mulleres carentes de vocaci\u00f3n e acostumadas a unha vida c\u00f3moda lonxe das tarefas coti\u00e1s dun mosteiro. Un exemplo t\u00e9molo no mosteiro das \"Huelgas\" en Burgos, onde \u00edan parar as fillas lex\u00edtimas e ilex\u00edtimas da realeza e da alta aristocracia, e axi\u00f1a se converteu nun estado feudal economicamente poderoso, pois os donativos eran substanciosos.\nConscientes da precariedade da s\u00faa situaci\u00f3n no caso do falecemento do marido, puxeron en pr\u00e1ctica a cesi\u00f3n a grandes mosteiros e conventos do seu herdamento ou mesmo para a erecci\u00f3n dun novo; como exemplo sirva a fundaci\u00f3n do convento de Santa Mar\u00eda de Belv\u00eds no ano 1305 por Tareixa Gonz\u00e1lez que cede as s\u00faas terras de Carnota para o pagamento da obra.\nUnha excepci\u00f3n a todo o dito constit\u00faeo Vasco de Ulloa no ano 1290, cando ao carecer de fillos decidiuse a deixarlle o seu patrimonio a unha parenta, Tareixa S\u00e1nchez de Ulloa, apoi\u00e1ndose nas dificultades que unha muller atopar\u00eda na vida. Esta cesi\u00f3n de bens empurrar\u00edaa a vixiar mellor o patrimonio e non deshonrar o apelido: \"E sea sempre muller ainda que haja hoomes porque os homes, dandose a vertude, achan mais presto comodidade para pasala vida e unha muller filladalgo, por non ter con que se casar, pere a ve\u00e7es sua honra e a do seu linaje.\"\nNo caso dos homes non primox\u00e9nitos os cami\u00f1os que se lles mostraban eran m\u00e1is abertos que os das mulleres, pero a\u00ednda as\u00ed o seu futuro non estaba nada claro. As tres sa\u00eddas fundamentais eran:\nA carreira eclesi\u00e1stica encaram\u00e1baos a aqueles postos de maior renome de Galiza. As\u00ed, os Soutomaior alz\u00e1ronse coma os grandes prelados de Galiza; Paio P\u00e9rez foi arcebispo de Santiago de Compostela ou \u00c1lvaro P\u00e1ez bispo de Mondo\u00f1edo. Para aquelas familias de segunda li\u00f1a restaban os cargos de menor importancia coma o de c\u00f3engo. A direcci\u00f3n dos mosteiros foi tam\u00e9n moi cobizada pola aristocracia, pois abr\u00edalles moitas posibilidades econ\u00f3micas.\nPrestar homenaxe a un nobre e servirlle coma meiri\u00f1o nalgunha fortaleza e administrando as terras era outra das opci\u00f3ns baralladas. Tentaba continuar mantendo o seu \"status\", seguir desfrutando da posici\u00f3n privilexiada que se lle supo\u00f1\u00eda, e continuar vivindo coma un cabaleiro.\nNo tocante ao ingreso nas ordes militares, estas nun principio carec\u00edan de prestixio para reclamar a atenci\u00f3n da alta nobreza, quedando relegado o seu ingreso \u00e1 aristocracia m\u00e1is modesta. A sede de aventuras e a proxecci\u00f3n cara o resto da pen\u00ednsula era o perfecto cebo para atraer a estes desesperados fidalgos; co tempo, co triunfo dos ideais cabaleirescos, a alta nobreza comezar\u00eda a po\u00f1er as s\u00faas miras nas devanditas ordes. Consider\u00e1base prestixioso para a familia a pertenza dalg\u00fan dos seus membros a estas ordes militares.\nEn moitas ocasi\u00f3ns abr\u00edanse disputas entre os irm\u00e1ns por mor da primoxenitura; as tensi\u00f3ns pod\u00edan rematar no enfrontamento e mesmo no asasinato. Tampouco resulta estra\u00f1o que estas tensi\u00f3ns se proxectasen cara o exterior dando esa imaxe violenta e conflitiva que acompa\u00f1a \u00e1 nobreza galega da Baixa Idade Media. As s\u00faas pugnas intestinas non fac\u00edan m\u00e1is que arruinar a terra e con isto arruin\u00e1rense a si mesmos.\nLi\u00f1axes de Galicia.\nUnha das m\u00e1is antigas familias \u00e9 a da Casa de Traba, representada xa en Pedro Froilaz de Traba (1075-1128). Dise tam\u00e9n que \u00e9 antiga a Casa de Lobeira. A primeira foi continuada pola familia Castro ou Casa de Castro, pero o conflito de Henrique de Trast\u00e1mara (da Casa de Trast\u00e1mara, en Galicia polo Condado de Trast\u00e1mara) contra Pedro I de Castela (asasinado en 1369), posteriormente contra Fernando I de Portugal e definitivamente contra Xo\u00e1n de Gante (arribado en 1386), provocou a s\u00faa ca\u00edda en desgraza, o exilio, a desposesi\u00f3n, a repartici\u00f3n do poder e a importaci\u00f3n de nobreza for\u00e1nea.\n\u00c9 as\u00ed como medran en poder e se reparten territorialmente:\nA ca\u00edda en desgraza de toda a nobreza chega \u00f3 seu m\u00e1ximo cos Reis Cat\u00f3licos, coa defenestraci\u00f3n de Pedro Madruga, de Pardo de Cela e do Conde de Lemos, na d\u00e9cada de 1480. A maior\u00eda destes t\u00edtulos rematar\u00eda na Casa de Alba (Castro, Lemos, Osorio, Andrade)."}
{"id": "46650", "revid": "23204", "url": "https://gl.wikipedia.org/wiki?curid=46650", "title": "Samarcanda", "text": "Samarcanda (en ), \u00e9 a terceira meirande cidade de Uzbekist\u00e1n e capital da Provincia de Samarcanda (Samarqand Viloyati). Est\u00e1 situada a unha altitude de 702 metros. \u00c9 unha cidade famosa pola s\u00faa c\u00e9ntrica posici\u00f3n na Ruta da Seda entre a China e Occidente.\nFoi capital do pa\u00eds entre 1925 e 1930. \nCultura.\nEn 2001, a UNESCO adicionou a cidade de 2750 anos de antig\u00fcidade \u00e1 lista de Patrimonio da Humanidade (World Heritage Site) co lema de Samarcanda, cruzamento de culturas (\"Samarkand \u2013 Crossroads of Cultures\"). \nA maior\u00eda dos seus habitantes (90 %) son falantes de taxico.\nO seu nome significa probabelmente \u00ablugar de encontro\u00bb ou \u00ablugar do conflito\u00bb (\"samara\": \"encontro, conflito\" en s\u00e1nscrito, \"kand\", \"kent\": \"cidade\"), termo centro-asi\u00e1tico e ilustra ben a s\u00faa posici\u00f3n no l\u00edmite dos mundos turco e persa.\nHistoria.\nSamarcanda \u00e9 unha das cidades habitadas m\u00e1is antigas do mundo, prosperando pola s\u00faa localizaci\u00f3n na ruta comercial entre a China e a mediterr\u00e1nea (Ruta da seda). Durante alg\u00fans per\u00edodos hist\u00f3ricos Samarcanda foi unha das cidades m\u00e1is grandes de Asia Central.\nComezada arredor do 700 a.C. polos persas, foi un dos principais centros da civilizaci\u00f3n persa desde os seus primeiros d\u00edas. \"Maracanda\" foi o seu nome grego antigo cando Alexandro Magno conquistou a cidade no 329 .\nHistoria medieval.\nA principios do s\u00e9culo VIII, Samarcanda pasou a estar baixo control \u00e1rabe. Segundo a lenda, o segredo da fabricaci\u00f3n de papel foi aprendido de dous prisioneiros chineses da etnia han en 751. Isto levou \u00e1 fundaci\u00f3n da primeira f\u00e1brica de papel no mundo isl\u00e1mico en Samarcanda. O invento estendeuse ent\u00f3n ao resto do mundo isl\u00e1mico, e desde al\u00ed a Europa.\nSamarcanda foi saqueada polos mongois ao mando de Xenxis Kan en 1220. Algunhas persoas sobreviviron, pero m\u00e1is tarde, Samarcanda sufriu polo menos outro ataque mongol. A cidade tardou moitas d\u00e9cadas en recuperarse destes desastres. En \"As viaxes\" de Marco Polo, onde el rexistra a s\u00faa viaxe pola Ruta da Seda, Samarcanda \u00e9 descrita como \"unha cidade moi grande e espl\u00e9ndida...\" Tam\u00e9n escribe sobre unha igrexa cristi\u00e1 en Samarcanda, que milagrosamente permaneceu en p\u00e9 despois de que se retirase unha parte da s\u00faa columna de apoio central.\nEn 1370, Timur o Coxo, ou Tamerl\u00e1n, decidiu facer de Samarcanda a capital do seu imperio, que se estende desde a India a Turqu\u00eda. Durante os seguintes 35 anos, constru\u00edu unha nova cidade e poboouna con artes\u00e1ns e artes\u00e1ns de todos os lugares que conquistara. Timur ga\u00f1ou unha reputaci\u00f3n como mecenas das artes, e Samarcanda chegou a ter unha poboaci\u00f3n duns 150.000 habitantes.\nHistoria moderna.\nEn 1499, os turcos uzbecos tomaron o control de Samarcanda. Trasladaron a capital a Bukhara e Samarcanda entrou en certo declive. A cidade foi tomada polo imperio ruso en 1868. A parte rusa da cidade foi constru\u00edda en gran parte ao oeste da cidade vella.\nA cidade converteuse m\u00e1is tarde na capital do \u00d3blast de Samarcanda do Turkest\u00e1n ruso e cobrou importancia cando o ferrocarril transcaspio chegou \u00e1 cidade en 1888. Converteuse na capital da Rep\u00fablica Socialista Sovi\u00e9tica de Uzbekist\u00e1n en 1925 antes de ser substitu\u00edda por Tashkent en 1930.\nClima.\nSamarcanda goza dun clima mediterr\u00e1neo (Clasificaci\u00f3n clim\u00e1tica de K\u00f6ppen \"Csa\") que se abeira a un clima semir\u00e1rido con ver\u00e1ns quentes e secos e invernos relativamente h\u00famidos e variables que alternan per\u00edodos c\u00e1lidos con outros fr\u00edos. Os meses de xullo e agosto son os m\u00e1is quentes do ano, con temperaturas que chegan e mesmo superan os 40\u00a0\u00b0C. A maior\u00eda das precipitaci\u00f3ns rec\u00f3llense de decembro a abril. O mes de xaneiro de 2008 foi especialmente fr\u00edo, caendo a temperatura ata os -22\u00a0\u00b0C"}
{"id": "46654", "revid": "23204", "url": "https://gl.wikipedia.org/wiki?curid=46654", "title": "Mebyon Kernow", "text": "Mebyon Kernow (que en c\u00f3rnico quere dicir \"Fillos de Cornualla\", MK) \u00e9 un partido nacionalista de Cornualla, un condado do suroeste de Inglaterra. Conta con catro escanos no Consello de Cornualla, e conta con concelleiros en varias vilas e parroquias do condado. \nFoi fundado en 1952, e o seu m\u00e1ximo dirixente \u00e9 Dick Cole. O seu ideario \u00e9 de car\u00e1cter europe\u00edsta e celtista, partidario de buscar un remedio econ\u00f3mico local para dar traballo \u00e1 xente do pa\u00eds. Tam\u00e9n queren levar a lingua e a cultura c\u00f3rnicas \u00e1s escolas. Pertence \u00e1 Liga C\u00e9ltica, xunto co Mec Vannin, Partido Nacional Escoc\u00e9s, Uni\u00f3n Democr\u00e1tica Bretoa e o Plaid Cymru.\nHistoria e caracter\u00edsticas.\nO 6 de xaneiro de 1951 a revista \"New Cornwall\" (O novo Cornualla) patrocinara a aparici\u00f3n do Mebyon Kernow, nun acto no hotel Oates de Rysrudh, \u00f3 cal asistiron 13 persoas e 7 m\u00e1is enviaron o seu apoio, entre elas os futuros bardos de Cornualla e un profesor universitario. Nomearon a Helena Charles presidenta, a Lambert Truran secretario, e a George Pawley White tesoureiro. Editan o xornal \"Kenethel Kernewek\" (Naci\u00f3n C\u00f3rnica), influ\u00eddo polo ideario do Plaid Cymru, de car\u00e1cter celtista e cun programa entre autonomista e federalista, as\u00ed como cun vago reformismo social, que prop\u00f3n \u201crestaurar a identidade c\u00e9ltica de Cornualla\u201d. Defende a lingua c\u00f3rnica e vai loitar por revitalizala, as\u00ed como quere manter o car\u00e1cter e os intereses de Cornualla como naci\u00f3n c\u00e9ltica, todo propiciando os adiantos constitucionais que lle permitan acadar a autodeterminaci\u00f3n, \u00e1 vez que promociona a reanudaci\u00f3n non s\u00f3 da lingua, sen\u00f3n tam\u00e9n da historia, a literatura e do deporte locais, como a loita c\u00f3rnica. Neste mitin adoptar\u00e1n os sete obxectivos do partido:\nEn setembro de 1951 rexistrar\u00edase como un partido pol\u00edtico partidario do autogoberno c\u00f3rnico.\nDesenvolvemento.\nDurante as d\u00faas primeires d\u00e9cadas, non pasou de ser un pequeno grupo de entusiastas. A\u00ednda as\u00ed, Helena Charles, que deixa de ser a secretaria en 1954 en favor de Cecil Beer, obt\u00e9n en 1953 un escano no concello de Camborne-Redruth. Ademais, dende 1956 os militantes Helena Charles e P. Pool organitar\u00e1n campamentos c\u00f3rnicos para dar a co\u00f1ecer \u00e1 xuventude a lingua perdida, coa gram\u00e1tica Cornualla para principiantes (\"Cornish for beginners) \". Malia isto, en 1960 o Mebyon Kernow tan s\u00f3 acadara un centenar de militantes.\nNas elecci\u00f3ns locais de 1970 o Mebyon Kernow tan s\u00f3 obt\u00e9n o 2 % dos votos e unha certa representaci\u00f3n a nivel local, grazas \u00f3 feito de que en 1971 chegar\u00eda \u00f3 milleiro de militantes baixo o liderado de Len Truran e Richard Jenkin, que se presentaran \u00e1s xerais de 1970. Pero o 25 de maio de 1975 un membro do MK, James Whetler, que se presentara \u00e1s xerais de 1974 por Truro, abandona o partido para fundar un novo grupo, o Partido Nacional C\u00f3rnico (\"Party Kenethlegk Kernow\" ou \"Cornish National Party)\", m\u00e1is radical, m\u00e1is influenciado polo Partido Nacional Escoc\u00e9s e membro da Liga C\u00e9ltica con outros grupos escoceses, galeses, bret\u00f3ns e irlandeses."}
{"id": "46655", "revid": "197", "url": "https://gl.wikipedia.org/wiki?curid=46655", "title": "Tribo (biolox\u00eda)", "text": "A tribo \u00e9, en biolox\u00eda, unha clasificaci\u00f3n taxon\u00f3mica optativa intermedia entre a familia e o x\u00e9nero (ou os sub ou super correspondentes que existan) empregada para organizar as familias que conte\u00f1en moitos membros."}
{"id": "46656", "revid": "22795", "url": "https://gl.wikipedia.org/wiki?curid=46656", "title": "Subespecie", "text": "En biolox\u00eda denom\u00ednase subespecie a cada un dos grupos nos que se dividen as especies, e que se compo\u00f1en de individuos que, ademais dos caracteres propios da mesma, te\u00f1en en com\u00fan outros caracteres morfol\u00f3xicos polos cales asem\u00e9llanse entre si e dist\u00ednguense dos das demais subespecies. Dende o punto de vista estritamente sistem\u00e1tico ou da taxonom\u00eda, \u00e9 a categor\u00eda taxon\u00f3mica comprendida entre a especie e a raza.\nA subespecie \u00e9 unha parte da especie formada por unha ou m\u00e1is poboaci\u00f3ns, pouco diferenciadas e cunha distribuci\u00f3n xeogr\u00e1fica concreta. Esta definici\u00f3n incl\u00fae as razas xeogr\u00e1ficas de moitos autores ('Rassenkreis'). Con todo, non est\u00e1 moi clara a li\u00f1a de separaci\u00f3n entre os conceptos de raza e subespecie, pois ambos taxons mante\u00f1en as caracter\u00edsticas propias da especie, \u00e9 dicir, que parellas de individuos de distintas subespecies ou razas (pero da mesma especie) poden emparentar e producir descendencia vi\u00e1bel e f\u00e9rtil; e s\u00f3 acostuman diferenciarse en caracteres externos menores a\u00ednda que reco\u00f1ecibles e regularmente presentes. O termo raza util\u00edzase con m\u00e1is frecuencia f\u00f3ra do \u00e1mbito cient\u00edfico, polo que, en taxonom\u00eda, s\u00f3 se emprega (por costume) para a distinci\u00f3n morfol\u00f3xica nun n\u00famero moi limitado de especies, esencialmente os seres humanos e os animais dom\u00e9sticos."}
{"id": "46657", "revid": "98629", "url": "https://gl.wikipedia.org/wiki?curid=46657", "title": "Variedade (biolox\u00eda)", "text": "A variedade \u00e9 en taxonom\u00eda o taxon inmediatamente inferior a subespecie. Un grupo de individuos que pertence a unha mesma variedade difire dos restantes de igual subespecie por caracteres m\u00e1is ou menos aparentes pero non significativos en relaci\u00f3n a outro grupo de organismos c\u00f3s que comparten moitas caracter\u00edsticas e c\u00f3s que conseguen reproducirse libremente.\nExemplo de variedade en bot\u00e1nica.\nUn exemplo de distintas variedades bot\u00e1nicas da mesma especie pode ser o cacto \"Escobaria vivipara\", que se atopa dende o Canad\u00e1 ata M\u00e9xico, e tam\u00e9n en Novo M\u00e9xico por baixo dos 2.600 metros. T\u00e9\u00f1ense descrito nove variedades que est\u00e1n adaptadas a diferentes h\u00e1bitats como son as que seguen:"}
{"id": "46658", "revid": "15490", "url": "https://gl.wikipedia.org/wiki?curid=46658", "title": "National Geographic Society", "text": "A National Geographic Society \"(en galego Sociedade Xeogr\u00e1fica Nacional)\" \u00e9 unha organizaci\u00f3n que ten como obxectivo avanzar cara ao co\u00f1ecemento xeral da xeograf\u00eda e o mundo entre o p\u00fablico xeral. Para este fin, realiza bolsas de exploraci\u00f3n e publica mensualmente unha revista, \"National Geographic\".\nA asociaci\u00f3n foi fundada en Estados Unidos o 27 de xaneiro de 1888 por 33 homes interesados en \"organizar unha sociedade para o incremento e a difusi\u00f3n do co\u00f1ecemento xeogr\u00e1fico\". Comezaron a discutir a formaci\u00f3n da sociedade d\u00faas semanas antes do 13 de xaneiro de 1888. Gardnier Greene Hubbard converteuse no seu primeiro presidente, e o seu xenro, Alexander Graham Bell, foi o seu sucesor.\nA revista.\n\"The National Geographic Magazine\", m\u00e1is tarde abreviado como \"National Geographic\", foi publicada por primeira vez nove meses despois da fundaci\u00f3n da sociedade. Converteuse nunha das revistas m\u00e1is co\u00f1ecidas ao redor do mundo e \u00e9 facilmente reco\u00f1ecida polos seus caracter\u00edsticos bordos amarelos.\n\u00c9 unha publicaci\u00f3n mensual, a\u00ednda que ocasionalmente realiz\u00e1ronse edici\u00f3ns especiais. Ademais dos artigos sobre diversos lugares, historia e cada recuncho do planeta, a revista \u00e9 reco\u00f1ecida amplamente pola s\u00faa calidade de edici\u00f3n e as s\u00faas est\u00e1ndares nas fotograf\u00edas, o que a fai o fogar dos mellores xornalistas gr\u00e1ficos no mundo. Ata publicou fotograf\u00edas a cor a comezo do s\u00e9culo XX, cando esta tecnolox\u00eda era incipiente.\nTam\u00e9n \u00e9 moi co\u00f1ecida polos frecuentes mapas detallados que ofrece sobre as rexi\u00f3ns que visita. Incluso os arquivos dos mapas da Sociedade foron empregados polo goberno dos Estados Unidos en momentos onde os seus recursos cartogr\u00e1ficos eran limitados. Os suscriptores da revista tenden a coleccionalas (a gran parte doutras revistas tenden a ser descartadas logo de ser lidas) e poden adquirir caixas especiais para gardalas por ano.\nNo ano 1960 comez\u00e1ronse a publicar fotos na capa frontal da revista; anteriormente, s\u00f3 conti\u00f1an texto.\nUnha foto de portada do ano 1984 foi o retrato dunha rapaza refuxiada de Afganist\u00e1n de intensos ollos verdes. A s\u00faa imaxe pasou a ser mundialmente famosa. Logo da invasi\u00f3n liderada polos Estados Unidos a ese pa\u00eds, realizouse unha procura da moza. Foi identificada no ano 2002 como Sharbat Gula. A s\u00faa historia foi contada na edici\u00f3n de marzo de 2003 da revista.\nNo ano 1995, National Geographic comezou a publicarse en xapon\u00e9s, e foi a primeira edici\u00f3n nun idioma local. Actualmente a revista publ\u00edcase en diferentes idiomas, inclu\u00edndo xapon\u00e9s, espa\u00f1ol, hebreo, grego, italiano, franc\u00e9s, alem\u00e1n, polaco, coreano, portugu\u00e9s, chin\u00e9s, checo, roman\u00e9s, ruso e holand\u00e9s.\nOutras publicaci\u00f3ns.\nThe National Geographic School Bulletin \u00e9 unha revista similar a \"National Geographic\", pero orientada a mozas en idade escolar. Foi publicada durante o ano lectivo desde 1919 ata 1975, cando foi substitu\u00edda por National Geographic World. En 1984 a sociedade creou \"National Geographic Traveler\", que foi seguida en 1999 por \"National Geographic Adventure Magazine\" e en 2001 por \"National Geographic for Kids\".\nA sociedade tam\u00e9n publica mapas, atlas e numerosos libros.\nTelevisi\u00f3n.\nA National Geographic Society tam\u00e9n explorou o uso da televisi\u00f3n como un medio para levar as viaxes dos seus correspondentes e programas de interese educativo, cultural e cient\u00edfico ao fogar das persoas. Os programas especiais do National Geographic emit\u00edronse durante moitos anos nos Estados Unidos pola PBS, a televisi\u00f3n p\u00fablica. Os programas televisivos empezaron en 1964 na CBS, para trasladarse \u00e1 ABC en 1973 e finalmente \u00e1 PBS en 1975. En setembro de 1997, a sociedade lanzou a s\u00faa propia canle televisiva internacional, o National Geographic Channel que se pode ver por cable e v\u00eda sat\u00e9lite. En 2001 lanzouse en Estados Unidos.\nApoio a investigaci\u00f3ns e proxectos.\nA sociedade axudou como patrocinadora de moitas expedici\u00f3ns e proxectos de investigaci\u00f3n a trav\u00e9s dos anos, inclu\u00edndo:\nA sociedade patrocina moitos proxectos sociais, como AINA, unha organizaci\u00f3n en Cabul dedicada ao desenvolvemento de medios de comunicaci\u00f3n independentes en Afganist\u00e1n. Tam\u00e9n patrocina \"The National Geographic Bee\", un concurso anual de xeograf\u00eda para estudantes de escolas medias dos Estados Unidos.\nPor todo iso, en 2006 foi galardoada co Premio Pr\u00edncipe de Asturias de Comunicaci\u00f3n e Humanidades."}
{"id": "46659", "revid": "1576", "url": "https://gl.wikipedia.org/wiki?curid=46659", "title": "National Geographic", "text": ""}
{"id": "46660", "revid": "109216", "url": "https://gl.wikipedia.org/wiki?curid=46660", "title": "Nomenclatura trinomial", "text": " \nA nomenclatura trinomial, ou nomenclatuta tronominal (ou nome trinomial) \u00e9 unha forma estendida da nomenclatura binomial usada en biolox\u00eda para identificar a cada especie de ser vivo co\u00f1ecida, co fin de referirse especificamente a subdivisi\u00f3ns menores dunha especie determinada. As m\u00e1is frecuentes destas son:\nMenos usadas, a\u00ednda que tam\u00e9n pertencentes \u00e1 nomenclatura trinomial son a subvariedade (\"subvar.\"), a forma (\"forma\" ou \"f.\") e o cultivar (\"cv.\"), cada unha de menor entidade que a anterior."}
{"id": "46661", "revid": "98629", "url": "https://gl.wikipedia.org/wiki?curid=46661", "title": "Nomenclatura binomial", "text": "En biolox\u00eda, a nomenclatura binominal (tam\u00e9n chamada \"nomenclatura binaria\" ) \u00e9 un convenio est\u00e1ndar empregado para denominar as diferentes especies de organismos (vivos ou xa extintos). \u00c1s veces faise referencia \u00e1 nomenclatura binominal como \"Sistema de clasificaci\u00f3n binominal\".\nComo suxire a palabra \"binominal\", o \"nome cient\u00edfico\" asignado a unha especie est\u00e1 formado pola combinaci\u00f3n de d\u00faas palabras (\"nomes\" \u2014substantivos e adxectivos\u2014 en lat\u00edn ou de ra\u00edz grecolatina): o nome do x\u00e9nero e o nome espec\u00edfico. O conxunto de ambos \u00e9 o nome cient\u00edfico que permite identificar a cada especie como se tivera \"nome e apelido\".\nA nomenclatura binominal \u00e9 unha norma puntual que se aplica \u00e1 denominaci\u00f3n dos taxons espec\u00edficos, pero representa s\u00f3 un dos est\u00e1ndares da nomenclatura biol\u00f3xica, que se ocupa tam\u00e9n da denominaci\u00f3n formal (cient\u00edfica) de taxons doutras categor\u00edas."}
{"id": "46664", "revid": "27155", "url": "https://gl.wikipedia.org/wiki?curid=46664", "title": "Equilibrio interrompido", "text": "O equilibrio interrompido ou equilibrios interrompidos, tam\u00e9n taducido \u00e1s veces como equilibrio(s) puntuado(s) (do ingl\u00e9s \"punctuated equilibrium\" ou \"punctuated equilibria\") \u00e9 unha teor\u00eda da biolox\u00eda evolutiva proposta por Niles Eldredge e Stephen Jay Gould, que prop\u00f3n que unha vez que aparecen as especies no rexistro f\u00f3sil permanecen estables, mostrando poucos cambios evolutivos durante a maior parte da s\u00faa historia xeol\u00f3xica. Este estado sen cambios denom\u00ednase estase (\"stasis\"). Cando se produce un cambio evolutivo significativo, a teor\u00eda prop\u00f3n que xeralmente est\u00e1 restrinxido a raros e xeoloxicamente r\u00e1pidos eventos de especiaci\u00f3n ramificada chamados cladox\u00e9nese. A cladox\u00e9nese \u00e9 o proceso polo cal unha especie se divide en d\u00faas especies distintas, en lugar que unha especie se transforme gradualmente noutra especie distinta.\nO equilibrio puntuado contraponse ao gradualismo fil\u00e9tico, a idea de que a evoluci\u00f3n xeralmente ocorre de forma uniforme e pola transformaci\u00f3n constante e gradual de li\u00f1axes completas (o que se chama anax\u00e9nese). Neste esquema a evoluci\u00f3n consid\u00e9rase xeralmente un proceso suave e continuo.\nEn 1972, os paleont\u00f3logos Niles Eldredge e Stephen Jay Gould publicaron un artigo fundamental no que desenvolv\u00edan a s\u00faa teor\u00eda e cham\u00e1rona equilibrios interrompidos (\u2018\u2019punctuated equilibria\u2019\u2019). O seu artigo estaba constru\u00eddo base\u00e1ndose no modelo da especiaci\u00f3n xeogr\u00e1fica de Ernst Mayr, as teor\u00edas de I. Michael Lerner da homeostase do desenvolvemento e xen\u00e9tica, e as s\u00faas propias investigaci\u00f3ns emp\u00edricas. Eldredge e Gould propuxeron que o grao de gradualismo normalmente atribu\u00eddo a Charles Darwin virtualmente non existe no rexistro f\u00f3sil, e que a estase domina a historia da maior\u00eda das especies f\u00f3siles.\nHistoria.\nO equilibrio interrompido orixinouse como unha ampliaci\u00f3n l\u00f3xica do concepto de Ernst Mayr das revoluci\u00f3ns xen\u00e9ticas por especiaci\u00f3n alop\u00e1trica e especialmente por especiaci\u00f3n perip\u00e1trica aplicado ao rexistro f\u00f3sil. A\u00ednda que alg\u00fans dos supostos b\u00e1sicos da teor\u00eda foron propostos e identificados por Mayr en 1954, os historiadores da ciencia reco\u00f1ecen xeralmente o artigo de 1972 de Eldredge e Gould como a base do novo programa de investigaci\u00f3n paleobiol\u00f3xica. O equilibrio interrompido difire das ideas de Mayr principalmente porque Eldredge e Gould puxeron moita maior \u00e9nfase na estase, mentres que Mayr estaba m\u00e1is preocupado por explicar a descontinuidade morfol\u00f3xica (ou \"saltos s\u00fabitos\") que se encontraba no rexistro f\u00f3sil. Mayr posteriormente eloxiou o artigo de Eldredge e Gould, afirmando que a estase evolutiva fora algo \"inesperado pola maior\u00eda dos bi\u00f3logos evolutivos\" e que o equilibrio puntuado \"tivera un impacto importante na paleontolox\u00eda e biolox\u00eda evolutiva.\"\nUn ano antes do artigo de 1972 de Eldredge e Gould, Niles Eldredge publicou un artigo na revista \"Evoluci\u00f3n\" no que suxer\u00eda que a evoluci\u00f3n gradual se observaba a mi\u00fado no rexistro f\u00f3sil e argumentou que o mecanismo est\u00e1ndar de Ernst Mayr de especiaci\u00f3n alop\u00e1trica poder\u00eda indicar unha posible resoluci\u00f3n.\nO artigo de Eldredge e Gould foi presentado na Xuntanza Anual da Sociedade Xeol\u00f3xica de Am\u00e9rica de 1971. O simposio centrou a s\u00faa atenci\u00f3n en como os estudos microevolutivos modernos pod\u00edan revitalizar varios aspectos da paleontolox\u00eda e macroevoluci\u00f3n. Tom Schopf, que organizou a xuntanza daquel ano, asignou a Gould o tema da especiaci\u00f3n. Gould lembra que a \"publicaci\u00f3n de Eldredge de 1971 [sobre trilobites paleozoicos] presentara as \u00fanicas ideas novas e interesantes sobre as implicaci\u00f3ns paleontol\u00f3xicas do asunto, as\u00ed que pregunteille a Schopf se n\u00f3s podiamos presentar o artigo conxuntamente.\" Segundo Gould \"as ideas proceden principalmente de Niles, e actuaron verdadeiramente como unha caixa de resonancia e escribas finais. Eu acu\u00f1ei o termo \"equilibrio interrompido\" [\"punctuated equilibrium\"] e escrib\u00edn a maior parte do noso artigo de 1972, pero Niles \u00e9 o verdadeiro primeiro autor no noso binomio Eldredge e Gould.\" No seu libro \"Time Frames\" Eldredge lembra que despois de moitas discusi\u00f3ns na parella \"cada un escribiu aproximadamente a metade. Algunhas das partes que parecer\u00edan obviamente o traballo dun de n\u00f3s foron en realidade escritos primeiro polo outro. Lembro por exemplo, escribir a secci\u00f3n sobre os caracois de Gould. Outras partes son m\u00e1is dif\u00edciles de reconstru\u00edr. Gould editou o manuscrito completo para darlle maior consistencia. Envi\u00e1molo, e Schopf reaccionou fortemente en contra del (sinalando as\u00ed o teor das reacci\u00f3ns que enxendrou, a\u00ednda que por raz\u00f3ns cambiantes, ata o d\u00eda de hoxe.\"\nJohn Wilkins e Gareth Nelson argumentaron que o arquitecto franc\u00e9s Pierre Tr\u00e9maux propuxo un \"antecedente da teor\u00eda do equilibrio interrompido de Gould e Eldredge.\"\nO rexistro f\u00f3sil.\nO rexistro f\u00f3sil dunha progresi\u00f3n evolutiva consiste tipicamente de especies que aparecen repentinamente, e finalmente desaparecen centos, miles ou mill\u00f3ns de anos m\u00e1is tarde, sen ning\u00fan cambio na aparencia externa.\nMecanismos te\u00f3ricos.\nCambios interrupcionais.\nCando Eldredge e Gould publicaron o seu artigo de 1972, a especiaci\u00f3n alop\u00e1trica era considerada o modelo \"est\u00e1ndar\" de especiaci\u00f3n. Este modelo foi popularizado por Ernst Mayr no seu artigo de 1954 \"Change of genetic environment and evolution,\" e no seu libro cl\u00e1sico \"Animal Species and Evolution\" (1963).\nA especiaci\u00f3n alop\u00e1trica suxire que as especies con grandes poboaci\u00f3ns centrais est\u00e1n estabilizadas polo seu gran volume e o proceso de fluxo x\u00e9nico. As mutaci\u00f3ns novas e incluso beneficiosas son dilu\u00eddas polo gran tama\u00f1o das poboaci\u00f3ns e son incapaces de chegar \u00e1 fixaci\u00f3n, debido a factores como os cambios constantes do ambiente. Se este \u00e9 o caso, ent\u00f3n a transformaci\u00f3n de li\u00f1axes completas deber\u00eda ser rara, como o rexistro f\u00f3sil indica. Por outra parte, as poboaci\u00f3ns m\u00e1is pequenas, que est\u00e1n illadas do stock parental, son desacopladas dos efectos homoxeneizantes do fluxo x\u00e9nico. Ademais, a presi\u00f3n da selecci\u00f3n natural \u00e9 especialmente intensa, xa que as poboaci\u00f3ns illadas perf\u00e9ricas viven nos l\u00edmites da tolerancia ecol\u00f3xica. Se a maior\u00eda da evoluci\u00f3n ocorre nestes raros exemplos de especiaci\u00f3n alop\u00e1trica ent\u00f3n a evidencia de evoluci\u00f3n gradual no rexistro f\u00f3sil deber\u00eda ser rara. Mayr aludiu a esta hip\u00f3tese no par\u00e1grafo final do seu artigo de 1954:\nTempo despois Gould foi deixando de abrazar o equilibrio interompido e pasouse \u00e1 especiaci\u00f3n alop\u00e1trica, especialmente a medida que se acumulaban probas que apoiaban outros modos de especiaci\u00f3n. Gould estaba especialmente atra\u00eddo polos traballos de Douglas Futuyma sobre a importancia dos mecanismos do illamento reprodutivo.\nOutros bi\u00f3logos aplicaron tam\u00e9n o equilibrio interrompido a especies non sexuais, inclu\u00edndo a evoluci\u00f3n dos virus.\nEstase.\nAntes de que Eldredge e Gould alertasen aos seus colegas da importancia da estase (\"stasis\") no rexistro f\u00f3sil, a maior\u00eda dos evolucionistas consideraban a estase como algo raro e pouco importante. George Gaylord Simpson, por exemplo, cr\u00eda que a evoluci\u00f3n gradual fil\u00e9tica (chamada \"horotelia\" na s\u00faa terminolox\u00eda) supo\u00f1\u00eda o 90% da evoluci\u00f3n. Por\u00e9n, unha metaan\u00e1lise que examinou 58 estudos publicados sobre padr\u00f3ns de especiaci\u00f3n no rexistro f\u00f3sil mostrou que o 71% mostraba estase, o 63% dos cales estaban tam\u00e9n asociados con padr\u00f3ns interompidos de cambio evolutivo. De acordo con Michael Benton, \"parece claro ent\u00f3n que a estase \u00e9 com\u00fan, e que non foi predita polos modernos estudos xen\u00e9ticos.\"\nPropux\u00e9ronse moitas hip\u00f3teses para explicar as causas aparentes da estase. A Gould atra\u00edano inicialmente as teor\u00edas de I. Michael Lerner da homeostase xen\u00e9tica e do desenvolvemento. Por\u00e9n, esta hip\u00f3tese foi rexeitada co tempo, a medida que se acumulaban evidencias na s\u00faa contra. Outros mecanismos plausibles que se propuxeron foron: o rastreo de h\u00e1bitat (\"habitat tracking\"), a selecci\u00f3n estabilizante, a hip\u00f3tese da estabilidade de Stenseth-Maynard Smith, as restrici\u00f3ns impostas pola natureza das poboaci\u00f3ns subdivididas, a selecci\u00f3n de clado normalizante, e a coinofilia.\nProbas da existencia da estase proporcionounas tam\u00e9n a xen\u00e9tica de especies fraternas (\"sibling species\"), especies que son morfoloxicamente indistinguibles, pero cuxas prote\u00ednas diverxiron o suficiente como para suxerir que estiveron separadas durante mill\u00f3ns de anos. Un exemplo senlleiro de estase evolutiva \u00e9 o fento \"Osmunda claytoniana\". Base\u00e1ndose nas probas paleontol\u00f3xicas a especie permaneceu sen cambiar, incluso a nivel dos n\u00facleos e cromosomas fosilizados, durante polo menos 180 mill\u00f3ns de anos.\nSegundo Gould, a \"estase pode xurdir como a contribuci\u00f3n m\u00e1is importante da teor\u00eda \u00e1 ciencia evolutiva.\" O fil\u00f3sofo Kim Sterelny engadiu, \"Ao afirmaren que as especies normalmente non experimentan ning\u00fan cambio evolutivo adicional unha vez que a especiaci\u00f3n \u00e9 completa, non est\u00e1n afirmando que non hai cambios en absoluto entre unha xeraci\u00f3n e a seguinte. As li\u00f1axes cambian. Pero o cambio entre xeraci\u00f3ns non se acumula. En vez diso, co tempo, a especie cambal\u00e9ase arredor da s\u00faa media fenot\u00edpica. O libro de Jonathan Weiner \"The Beak of the Finch\" describe este mesmo proceso.\"\nO rexistro f\u00f3sil incl\u00fae exemplos ben documentados de gradualismo fil\u00e9tico e de evoluci\u00f3n puntuacional. Deste modo, segue habendo moito debate sobre a importancia da estase no rexistro f\u00f3sil.\nEvoluci\u00f3n xer\u00e1rquica.\nTam\u00e9n se citou que o equilibrio puntuado contrib\u00fae \u00e1 hip\u00f3tese de que as especies son individuos darwinistas e non s\u00f3 clases, proporcionando as\u00ed un armaz\u00f3n m\u00e1is forte para unha teor\u00eda xer\u00e1rquica da evoluci\u00f3n.\nConfusi\u00f3ns com\u00fans.\nOrixinouse moita confusi\u00f3n sobre o que realmente argumentaban os propo\u00f1entes do equilibrio interrompido, de que mecanismos eran partidarios, o r\u00e1pidas que eran as interrupci\u00f3ns ou puntuaci\u00f3ns, a que escala taxon\u00f3mica se aplicaba a s\u00faa teor\u00eda, o revolucionarias que pretend\u00edan ser as s\u00faas afirmaci\u00f3ns, e como se relacionaba o equilibrio interrompido con outras ideas como a evoluci\u00f3n cu\u00e1ntica, o saltacionismo e a extinci\u00f3n en masa.\nSaltacionismo.\nA natureza interompida ou puntuacional do equilibrio interrompido enxendrou quizais a maior confusi\u00f3n sobre a teor\u00eda de Eldredge e Gould. O tratamento emp\u00e1tico que lle deu Gould \u00e1s ideas de Richard Goldschmidt, o pol\u00e9mico xenetista que avogaba pola idea dos \"monstros optimistas\", levou a alg\u00fans bi\u00f3logos a conclu\u00edr que as puntuaci\u00f3ns de Gould ocorr\u00edan en saltos dunha soa xeraci\u00f3n. Esta interpretaci\u00f3n foi usada frecuentemente polos creacionistas para caracterizar a debilidade do rexistro paleontol\u00f3xico, e para representar a biolox\u00eda evolutiva contempor\u00e1nea como promovendo o neosaltacionismo. Nunha observaci\u00f3n frecuentemente citada, Gould afirmou: \"Dado que propo\u00f1emos os equilibrios interrompidos para explicar tendencias, \u00e9 irritante sermos citados unha e outra vez polos creacionistas \u2014sexa por dese\u00f1o ou estupidez, non sei\u2014 como que admitimos que o rexistro f\u00f3sil non incl\u00fae ningunha forma transicional. As formas transicionais est\u00e1n xeralmente ausentes a nivel de especies, pero son abundantes entre os grandes grupos.\" A\u00ednda que existe certo debate sobre o que duran as interrupci\u00f3ns ou puntuaci\u00f3ns, os partidarios do equilibrio puntuado xeralmente sit\u00faan a cifra entre 50\u00a0000 e 100\u00a0000 anos.\nEvoluci\u00f3n cu\u00e1ntica.\nA evoluci\u00f3n cu\u00e1ntica foi unha pol\u00e9mica hip\u00f3tese formulada polo paleont\u00f3logo da Universidade de Columbia George Gaylord Simpson, que era considerado por Gould como \"o maior e m\u00e1is bioloxicamente astuto dos paleont\u00f3logos do s\u00e9culo XX.\" As conxecturas de Simpson eran que de acordo co rexistro f\u00f3sil, en moi raras ocasi\u00f3ns a evoluci\u00f3n avanzar\u00eda moi rapidamente para formar familias, ordes e clases de organismos enteiramente novos. Esta hip\u00f3tese difire do equilibrio interrompido en varios aspectos. Primeiro, o equilibrio interrompido ti\u00f1a un alcance m\u00e1is modesto, porque dirix\u00eda a evoluci\u00f3n ao nivel de especie. A idea de Simpson estaba preocupada principalmente coa evoluci\u00f3n en grupos taxon\u00f3micos superiores. En segundo lugar, Eldredge e Gould confiaban nun mecanismo diferente. Mentres que Simpson confiaba nunha interacci\u00f3n sin\u00e9rxica entre a deriva xen\u00e9tica e un cambio na paisaxe de fitness adaptativa, Eldredge e Gould confiaban na especiaci\u00f3n ordinaria, especialmente no concepto de Ernst Mayr da especiaci\u00f3n alop\u00e1trica. Finalmente, e quizais de modo m\u00e1is significativo, a evoluci\u00f3n cu\u00e1ntica non tomou posici\u00f3n sobre o asunto da estase. A\u00ednda que Simpson reco\u00f1ec\u00eda a existencia da estase no que el chamou o modo bradit\u00e9lico, considerouna (xunto coa evoluci\u00f3n r\u00e1pida) como algo sen importancia no alcance m\u00e1is amplo da evoluci\u00f3n. Na s\u00faa obra \"Major Features of Evolution\" Simpson afirmou: \"O cambio na evoluci\u00f3n est\u00e1 tan preto da regra universal coma o estado de movemento \u00e9, figurativamente, normal nas poboaci\u00f3ns en evoluci\u00f3n. O estado de repouso, como na braditelia, \u00e9 a excepci\u00f3n e parece que debe ser necesaria algunha restrici\u00f3n ou forza para mantela.\" Malia estas diferenzas entre os dous modelos, os primeiros cr\u00edticos \u2014desde comentaristas tan eminentes como Sewall Wright e o propio Simpson\u2014 argumentaron que o equilibrio interrompido \u00e9 pouco m\u00e1is que a evoluci\u00f3n cu\u00e1ntica reetiquetada.\nOs m\u00faltiples significados do gradualismo.\nO equilibrio interrompido \u00e9 a mi\u00fado presentado como oposto ao concepto do gradualismo, cando en realidade \u00e9 unha forma de gradualismo. Isto \u00e9 as\u00ed porque incluso se o cambio evolutivo aparece instantaneamente entre as capas sedimentarias xeol\u00f3xicas, o cambio est\u00e1 a\u00ednda ocorrendo incrementalmente, sen ning\u00fan gran cambio desde unha xeraci\u00f3n \u00e1 seguinte. Gould comentou posteriormente que \"a maior\u00eda dos nosos colegas paleont\u00f3logos non repararon nesta idea porque non estudaron a teor\u00eda evolutiva e ou non sab\u00edan da especiaci\u00f3n alop\u00e1trica ou non consideraran a s\u00faa traslaci\u00f3n ao tempo xeol\u00f3xico. Os nosos colegas evolucionistas tampouco captaron as implicaci\u00f3ns, principalmente proque non pensan a escala xeol\u00f3xica\".\nRichard Dawkins dedicou un cap\u00edtulo no libro \"The Blind Watchmaker\" a corrixir, no seu modo de ver, a ampla confusi\u00f3n sobre as \"velocidades do cambio\". O seu primeiro punto \u00e9 argumentar que o gradualismo fil\u00e9tico \u2014 entendido no senso de que a evoluci\u00f3n avanza a unha soa velocidade uniforme chamada por Dawkins \"velocismo constante\u201d (\"constant speedism\") \u2014 \u00e9 unha \"caricatura do darwinismo\" e \"realmente non existe\". O seu segundo argumento, que segue o primeiro, \u00e9 que unha vez que a caricatura do \"velocismo constante\u201d \u00e9 desbotada, qu\u00e9danos s\u00f3 unha alternativa l\u00f3xica, \u00e1 cal Dawkins denomina \"velocismo variable\u2019\u2019 (\"variable speedism\"). O velocismo variable pode ser distinguido nalg\u00fan destes dous modos: velocismo \"variable discreto\" e velocismo \"variable continuo\". Eldredge e Gould, ao propo\u00f1eren que a evoluci\u00f3n d\u00e1 saltos entre a estabilidade e a rapidez relativa, son descritos como \"velocistas variables discretos\", e \"a este respecto son xenuinamente radicais\". Eles afirman que a evoluci\u00f3n xeralmente avanza a explosi\u00f3ns ou non avanza en absoluto. Por outra parte, para os \"velocistas variables continuos\" avanza de modo que \"as velocidades evolutivas flut\u00faan continuamente desde moi r\u00e1pidas a moi lentas e paran, con todos os intermedios. Eles non ven ningunha raz\u00f3n particular para salientar certas velocidades m\u00e1is que outras. En particular, a estase, para eles, \u00e9 simplemente un caso extremo de evoluci\u00f3n ultralenta. Para un puntuacionista, hai algo moi especial na estase\".\nCr\u00edticas.\nRichard Dawkins considera que os baleiros aparentes representados no rexistro f\u00f3sil documentan eventos migratorios en vez de eventos evolutivos. Segundo Dawkins, houbo certamente evoluci\u00f3n, pero \"probablemente gradual\" e noutros lugares. Por\u00e9n, o modelo do eqilibrio interrompido a\u00ednda pode inferirse tanto da observaci\u00f3n da estase coma de exemplos de eventos de r\u00e1pida e epis\u00f3dica especiaci\u00f3n documentados no rexistro f\u00f3sil.\nDawkins tam\u00e9n enfatiza que o equilibrio interrompido foi \"alabado en exceso por alg\u00fans periodistas\", pero debido parcialmente aos \u201c\u00faltimos escritos\u201d de Eldredge e Gould. Dawkins sost\u00e9n que a hip\u00f3tese \"non merece unha cantidade de publicidade especialmente grande\". \u00c9 unha \"glosa menor\", unha \"interesante pero menor engurra na superficie da teor\u00eda neodarwinista\", e \"sit\u00faase firmemente dentro da s\u00edntese neodarwinista\".\nNo seu libro \"Darwin's Dangerous Idea\", o fil\u00f3sofo Daniel Dennett \u00e9 especialmente cr\u00edtico coa presentaci\u00f3n de Gould do equilibrio puntuado. Dennett argumenta que Gould alternaba entre afirmaci\u00f3ns revolucionarias e conservadoras, e cada vez que Gould fac\u00eda unha afirmaci\u00f3n revolucionaria \u2014ou que parec\u00eda facelo\u2014 era criticado, e as\u00ed recuaba a unha posici\u00f3n neodarwinista tradicional. Gould respondeu \u00e1s afirmaci\u00f3ns de Dennett no \"The New York Review of Books\", e no seu volume t\u00e9cnico \"The Structure of Evolutionary Theory\".\nA erudita literaria Heidi Scott argumentou que o uso de Gould de analox\u00edas e met\u00e1foras constit\u00fae un discurso non cient\u00edfico nun intento de validar unha hip\u00f3tese cient\u00edfica. Ela considera que Gould \u2014especialmente nos seus ensaios populares\u2014 usa unha variedade de estratexias da literatura, ciencias pol\u00edticas e anecdotas persoais para substanciar o padr\u00f3n xeral do equilibrio interrompido no contexto das ciencias naturais (longos per\u00edodos de estase interrompidos por cambios catastr\u00f3ficos r\u00e1pidos). Gould respondeu a esas cr\u00edticas a mi\u00fado cometendo o erro de confundir o contexto do descubrimento co contexto da xustificaci\u00f3n. Mentres que Gould \u00e9 celebrado pola cor e enerx\u00eda da s\u00faa prosa, e tam\u00e9n polo seu co\u00f1ecemento interdisciplinar, os cr\u00edticos como Scott lamentaban que a hip\u00f3tese conseguira unha inmerecida credibilidade entre os non cient\u00edficos debido \u00e1s habilidades ret\u00f3ricas de Gould. Do \"equilibrio interrompido\u201d apropi\u00e1ronse tam\u00e9n alg\u00fans creacionistas como unha refutaci\u00f3n da evoluci\u00f3n de novas especies por selecci\u00f3n natural, xa que a teor\u00eda darwinista salientaba os cambios graduais en vez dos cambios interrompidos.\nJohn Lyne e Henry Howe, nunha avaliaci\u00f3n m\u00e1is positiva, afirmou que a \"rean\u00e1lise dos datos f\u00f3siles existentes mostrou, para crecente satisfacci\u00f3n da comunidade paleontol\u00f3xica, que Eldredge e Gould estaban no correcto ao identificaren per\u00edodos de estase evolutiva, que son interrompidos por per\u00edodos moito m\u00e1is curtos de cambio evoutivo.\"\nA teor\u00eda de Darwin.\nA aparici\u00f3n s\u00fabita da maior\u00eda das especies no rexistro xeol\u00f3xico e a falta de evidencias de cambio gradual substancial na maior\u00eda das especies \u2014desde a s\u00faa aparici\u00f3n ata a s\u00faa extinci\u00f3n\u2014 foi sinalado desde hai moito tempo, incluso polo propio Charles Darwin, que apelaba \u00e1 imperfecci\u00f3n do rexistro f\u00f3sil como a mellor explicaci\u00f3n. Cando presentou as s\u00faas ideas contra as influencias daquela prevalecentes do catastrofismo e creacionismo progresivo, que consideraban as especies como creadas de forma sobrenatural a intervalos, Darwin necesitaba forzosamente subli\u00f1ar a natureza gradual da evoluci\u00f3n de acordo co gradualismo promocionado polo seu amigo Charles Lyell. Privadamente expresou a s\u00faa preocupaci\u00f3n, anotando na marxe do seu \"Essay\" de 1844: \"\u00c9 mellor empezar con isto: Se as especies realmente, despois das catr\u00e1strofes, son creadas a chorros por todo o mundo, a mi\u00f1a teor\u00eda \u00e9 falsa\".\nCon frecuencia as\u00famese incorrectamente que el insistiu en que a velocidade do cambio debe ser constante ou case, pero mesmo na primeira edici\u00f3n de \"A orixe das especies\" afirma que \"as especies de diferentes x\u00e9neros e clases non cambiaron \u00e1 mesma velocidade, ou no mesmo grao. Nas capas m\u00e1is antigas do Terciario poden a\u00ednda encontrarse unhas poucas cunchas vivas en medio dunha multitude de formas extintas... A \"Lingula\" do Sil\u00farico difire peropouco das especies vivas deste x\u00e9nero\". \"Lingula\" est\u00e1 entre os poucos braqui\u00f3podos que sobreviven hoxe pero tam\u00e9n se co\u00f1ece por f\u00f3siles duns 500 mill\u00f3ns de anos de antig\u00fcidade. Na cuarta edici\u00f3n (1866) de \"A orixe das especies\" Darwin escribiu que \"os per\u00edodos durante os cales as especies sufriron modoficaci\u00f3ns, a\u00ednda que longas medidas en anos, foron probablemente curtas en comparaci\u00f3n cos per\u00edodos durante os cales mante\u00f1en a mesma forma\". Este puntuacionismo en xeral \u00e9 consistente coa concepci\u00f3n de Darwin da evoluci\u00f3n.\nSegundo as versi\u00f3ns iniciais do equilibrio interrompido, \"os illados perif\u00e9ricos\" son considerados de importancia fundamental para a especiaci\u00f3n. Por\u00e9n, Darwin escribiu: \"\"De ningunha maneira podo estar de acordo\" ... con que a inmigraci\u00f3n e o illamento son elementos necesarios... A\u00ednda que o illamento \u00e9 de grande importancia na produci\u00f3n de novas especies, en conxunto estou inclinado a crer que o gran tama\u00f1o da \u00e1rea \u00e9 a\u00ednda m\u00e1is importante, especialmente para a produci\u00f3n de especies que mostrar\u00e1n poder resistir durante un longo per\u00edodo, e espallarse amplamente.\"\nA importancia do illamento na formaci\u00f3n de especies xogou un significativo papel no pensamento darwinista temper\u00e1n, como se mostra nos seus \"Essay\" de 1844. Pero na \u00e9poca na que escribiu \"A orixe\" el restoulle importancia. Explicou as raz\u00f3ns para revisar a s\u00faa idea da seguinte maneira:\nA trav\u00e9s dunha \u00e1rea grande e aberta, non s\u00f3 haber\u00e1 unha maior posibilidade de variaci\u00f3ns favorables, orixin\u00e1ndose a partir do gran n\u00famero de individuos da mesma especie al\u00ed sustentadas, sen\u00f3n que as condici\u00f3ns da vida son moito m\u00e1is complexas polo gran n\u00famero de especies xa esixtentes; e se algunhas destas especies son modificadas e melloradas, outras ter\u00e1n que ser melloradas nun grao correspondente, ou ser\u00e1n exterminadas. Cada forma nova, tam\u00e9n, a medida que foi mellorada, poder\u00e1 espallarse pola \u00e1rea continua aberta, e entrar\u00e1 as\u00ed en competici\u00f3n con moitas outras formas\u00a0... as novas formas producidas en grandes \u00e1reas, as cales xa sa\u00edran vitoriosas ante moitos competidores, ser\u00e1n aquelas que se espallar\u00e1n m\u00e1is amplamente, e dar\u00e1n lugar ao maior n\u00famero de novas variedades e especies. As\u00ed xogar\u00e1n un papel m\u00e1is importante na historia cambiante do mundo org\u00e1nico.\nAs\u00ed, o equilibrio interrompido contrad\u00ed algunhas das ideas de Darwin sobre os mecanismos espec\u00edficos da evoluci\u00f3n, pero xeralmente est\u00e1 de acordo coa teor\u00eda de Darwin da evoluci\u00f3n por selecci\u00f3n natural.\nModos suplementarios de evoluci\u00f3n r\u00e1pida.\nTraballos recentes en biolox\u00eda do desenvolvemento identificaron mecanismos din\u00e1micos e f\u00edsicos de morfox\u00e9nese de tecidos que poden subxacer en transici\u00f3ns morfol\u00f3xicas abruptas durante a evoluci\u00f3n. En consecuencia, a consideraci\u00f3n de mecanismos de cambio filoxen\u00e9tico que se viu que en realidade eran non graduais \u00e9 algo crecentemente com\u00fan no campo da biolox\u00eda do desenvolvemento evolutiva, especialmente en estudos sobre a orixe da novidade morfol\u00f3xica. Unha descrici\u00f3n de tales mecanismos pode encontrarse no volume de m\u00faltiple autor\u00eda \"Origination of Organismal Form\" (MIT Press; 2003).\nCambios nas linguas.\nEn ling\u00fc\u00edstica, R. M. W. Dixon propuxo un modelo de equilibrio interrompido para a historia dos idiomas, facendo especial referencia \u00e1 prehistoria das linguas ind\u00edxenas de Australia e as s\u00faas obxecci\u00f3ns sobre a familia de linguas Pama-Nyungan. A\u00ednda que o seu modelo espertou considerable interese, non suscitou un apoio maioritario nos ling\u00fcistas.\nSeparadamente, traballos recentes feitos usando m\u00e9todos de filoxen\u00e9tica computacional afirman que as explosi\u00f3ns puntuacionais son un importante factor cando as linguas se separan doutras, o que explica entre o 10 e o 33% da diverxencia total no vocabulario. N\u00f3tese que as explosi\u00f3ns puntuacionais ocorren tam\u00e9n na mitolox\u00eda incluso en maiores proporci\u00f3ns."}
{"id": "46665", "revid": "12452", "url": "https://gl.wikipedia.org/wiki?curid=46665", "title": "Equilibrio Puntuado", "text": ""}
{"id": "46666", "revid": "56817", "url": "https://gl.wikipedia.org/wiki?curid=46666", "title": "151", "text": ""}
{"id": "46668", "revid": "89787", "url": "https://gl.wikipedia.org/wiki?curid=46668", "title": "Castelo de Pambre", "text": "O castelo de Pambre \u00e9 unha fortaleza medieval galega que se alza a 44 m de altitude nun penedo \u00e1 beira do r\u00edo Pambre, situada na parroquia de Pambre (Palas de Rei, Lugo).\nO castelo \u00e9 unha das mellores mostras da arquitectura medieval militar que existe en Galicia, e das poucas que quedaron en p\u00e9 tras a revolta irmandi\u00f1a. At\u00f3pase en bo estado de conservaci\u00f3n. A capela rom\u00e1nica contida nas s\u00faas murallas \u00e9 anterior \u00e1 s\u00faa construci\u00f3n e foi durante s\u00e9culos igrexa parroquial de Pambre baixo a advocaci\u00f3n de San Pedro, patr\u00f3n da parroquia de Pambre.\nHoxe co\u00f1ecido como \"Castelo de Pambre\", tal denominaci\u00f3n popular\u00edzase en Galicia, m\u00e1is que debido \u00e1 s\u00faa cualidade de tal, a partir da publicaci\u00f3n no ano 1895 da novela \"O Castelo de Pambre\", de Antonio L\u00f3pez Ferreiro. Con anterioridade era co\u00f1ecido como Fortaleza ou Torre de Pambre, e as\u00ed aparece citada na cartograf\u00eda e outra documentaci\u00f3n dos s\u00e9culos anteriores. Esta denominaci\u00f3n a\u00ednda \u00e9 habitual entre as xentes da Ulloa.\nHistoria.\nAs lendas tradicionais outorgan a s\u00faa construci\u00f3n aos mitol\u00f3xicos mouros en s\u00f3 unha noite. A lenda dev\u00e9n do feito de ser constru\u00eddo de xeito r\u00e1pido pola xustificada pr\u00e9sa de Gonzalo Ozores de Ulloa, como de seguido se explica. De tal feit\u00edo queda constancia no abondoso e variado das marcas de canteiro labradas nos perpia\u00f1os de toda a construci\u00f3n, o que denota un gran n\u00famero de artes\u00e1ns traballando na obra durante un breve per\u00edodo de tempo, do que asemade d\u00e1 fe a unicidade e coherencia do seu estilo arquitect\u00f3nico, dun g\u00f3tico avanzado.\nDurante anos, o lugar foi escenario das loitas entre Pedro O Cruel e Henrique II de Castela. Antes da s\u00faa construci\u00f3n tivo lugar \u00e1 beira do r\u00edo Pambre a batalla entre as tropas de Fernando Ruiz de Castro, partidario do asasinado en Montiel Pedro I e as tropas de Pedro Ruiz Sarmiento, Adiantado Maior de Henrique II. Derrotado de Castro, houbo de exiliarse a Portugal e posteriormente a Inglaterra, onde morreu.\nEn realidade, foi constru\u00eddo a finais do s\u00e9culo XIV por Gonzalo Ozores de Ulloa.\nGonzalo pagou a s\u00faa lealdade ao bando perdedor con varios anos de prisi\u00f3n. Tras ser liberado, tivo que loitar contra os Seixas que usurparan as s\u00faas terras, ga\u00f1ando nesas loitas as fortalezas de Curbi\u00e1n e San Paio de Narla. Cando xa se viu vencedor mandou constru\u00edr este castelo, que m\u00e1is tarde foi de novo escenario de loitas, as ocorridas entre a nobreza e o arcebispo de Santiago de Compostela, Alonso III de Fonseca.\nFoi un dos poucos castelos que non foron destru\u00eddos polos irmandi\u00f1os, e salvouse grazas \u00e1 astucia de Sancho S\u00e1nchez de Ulloa que tratou de falar cos sublevados nunha hist\u00f3rica reuni\u00f3n en Melide e que, ante as esixencias de que entregase o castelo, e temendo pola s\u00faa vida, decide fuxir, salvando a vida e o castelo, que foi respectado polos irmandi\u00f1os.\nDurante o s\u00e9culo XV a fortaleza exerceu a funci\u00f3n militar e tam\u00e9n a de fielato como lugar de paso obrigado e suxeito ao pago do port\u00e1dego polo uso do cami\u00f1o. Despois de pasar \u00e1 propiedade dos Ulloa, en 1484, pasou a propiedade dos condes de Monterrei. No documento de aforamento a perpetuidade outorgado no ano 1702 a Manuel Moreiras (quen xa vi\u00f1a exercendo de caseiro) xa se cita que s\u00f3 restan en p\u00e9 os lenzos exteriores da construci\u00f3n, dedicada, xunto cunhas 40 hect\u00e1reas da contorna, \u00e1 explotaci\u00f3n agropecuaria.\nNo ano 1895 un secretario do duque de Alba vendeu a fortaleza xunto cos seus bens e outros edificios ao veci\u00f1o de Palas de Rei Xos\u00e9 Soto por 27 000 pesetas, nunha escura manobra que contradic\u00eda os termos do aforamento a perpetuidade outorgado case douscentos anos antes. Tras os correspondentes preitos, a propiedade confirmouse para a familia Moreiras \u2014que nunca a chegara a abandonar\u2014 no 1912 na persoa de Manuel Moreiras, de quen o herdar\u00eda o seu irm\u00e1n materno, o pol\u00edgrafo Manuel Garc\u00eda Blanco, lembrado catedr\u00e1tico no Instituto de Lugo, Delegado de Estat\u00edstica provincial e autor de obras de investigaci\u00f3n ling\u00fc\u00edstica, principalmente sobre toponimia e defensa da lingua galega, con frecuencia baixo o pseud\u00f3nimo, de Manuel da Torre, en referencia precisamente \u00e1 fortaleza de Pambre.\nGarc\u00eda Blanco tentou en numerosas ocasi\u00f3ns a posta en valor da construci\u00f3n perante a Deputaci\u00f3n Provincial de Lugo e o Ministerio de Cultura, ben que de xeito desafortunado. Mediante a s\u00faa amizade e influencia na Comisi\u00f3n de Monumentos de Lugo conseguiu a admisi\u00f3n de varias pezas arqueol\u00f3xicas para o Museo Provincial de Lugo, como unha colecci\u00f3n de mu\u00ed\u00f1os de \u00e9poca romana e outros materiais que constan como doaz\u00f3n s\u00faa, como a interesante l\u00e1pida sepulcral do capit\u00e1n Payo Varela, alcaide da fortaleza, e da s\u00faa dona, datada no ano 1620. Foi, asemade, autor dalg\u00fan estudo sobre Pambre, deb\u00e9ndoselle o trazado da planta da construci\u00f3n m\u00e1is exacto do que a\u00ednda se disp\u00f3n, publicado no tomo correspondente da obra de Manuel V\u00e1zquez Seijas \"Fortalezas de Lugo y su provincia\".\nNo ano 1974 a fortaleza e as terras unidas \u00e1 propiedade foron vendidas a Manuel Taboada Fern\u00e1ndez, quen pronto se despreocupou pola posesi\u00f3n, pech\u00e1ndoa e rematando co seu uso, v\u00e9ndose de tal xeito moi deteriorada durante os seguintes anos, o que provocou dende os anos 90 do s\u00e9culo XX numerosas e peri\u00f3dicas protestas populares reclamando a s\u00faa posta en valor e uso p\u00fablico. \u00c1 s\u00faa morte, no ano 2009, doouno testamentariamente \u00e1 congregaci\u00f3n relixiosa ben\u00e9fica dos Irm\u00e1ns Misioneiros dos Enfermos Pobres da cidade de Vigo, que o vendeu \u00e1 Xunta de Galicia no 2011.\nDescrici\u00f3n e caracter\u00edsticas.\nO castelo \u00e9 de planta cadrada, con catro torres situadas nos v\u00e9rtices.\nMuralla exterior.\nA planta do amurallamento principal \u00e9 un rect\u00e1ngulo irregular, con vinte e un metros de largo por dezasete de ancho, sendo o seu eixe maior o nordeste-suroeste. Os muros setentrionais son corridos e os meridionais est\u00e1n abertos por aspilleiras verticais e circulares. \nA muralla exterior, perforada por nove aspilleiras, unhas verticais e outras circulares, ad\u00e1ptase \u00e1 configuraci\u00f3n do terreo. O seu grosor \u00e9 de 2 a 2,5 metros, chegando aos 5 metros na zona da porta de acceso. Esta \u00e9 de arco de medio punto cunha oxiva lanceolada, co escudo de armas da familia Ulloa na clave (quince escaques). A\u00ednda hoxe en d\u00eda se poden ver nos paramentos as pegadas deixadas polas escaleiras que levaban aos adarves. No extremo da diagonal \u00e1brese unha poterna (porta auxiliar).\nMuralla interior.\nA segunda muralla, rodeada por unhas crux\u00edas ao descuberto e coroada por unha secuencia de modill\u00f3ns que soportan o matac\u00e1n, pos\u00fae unha porta cara o oeste coas mesmas armas.\nTorre da homenaxe.\nNo centro at\u00f3pase a torre da homenaxe, de planta cadrada, 11 metros de lado e tres plantas. A primeira planta \u00e9 cega, nela \u00e1brese unha porta rom\u00e1nica situada a cinco metros do chan. A segunda planta el\u00e9vase uns 5 metros do chan e existen vestixios que permiten imaxinar unha ponte interior que comunicar\u00eda esta planta coa muralla, a trav\u00e9s dunha porta con arco apuntado e escudo de armas dos Ulloa. Na terceira planta hai un ventanal de arcos apuntados xeminados con arqui\u00f1os en lobo.\nTodas as torres est\u00e1n ameadas en beiril con ameas en punta ou tri\u00e1ngulo, e o seu interior ilum\u00ednase a trav\u00e9s de pequenas fiestras afuniladas con faladoiros, derramo interior e arco rebaixado.\nA fachada do mediod\u00eda presenta unhas defensas similares. Unha vent\u00e1 conserva a inscrici\u00f3n Ave \"Mar\u00eda\" en caracteres g\u00f3ticos.\nCapela.\n\u00c1 dereita da entrada at\u00f3pase a Capela de San Pedro, posibelmente constru\u00edda a finais do s\u00e9culo XII en estilo rom\u00e1nico, acaso erixida sobre de estruturas anteriores, habendo indicios dunha m\u00e1moa. Pos\u00fae unha planta duns corenta e dous metros cadrados e \u00e1bsida rectangular. O t\u00edmpano da porta principal apoiase sobre mochetas coa moldura en forma de pir\u00e1mide e a outra cunha roseta de catro follas. O t\u00edmpano da porta do sur agocha un arco de medio punto apoiado sobre mochetas lisas. A maior\u00eda dos canzorros son lisos, habendo alg\u00fans figurados con motivos florais e bestiarios. Foi igrexa parroquial de San Pedro de Pambre e formou parte do patrimonio do Mosteiro de Samos. Nela Antonio L\u00f3pez Ferreiro sit\u00faa unha escena da s\u00faa novela \"O Castelo de Pambre\". Orixinariamente de planta terrea, foi cuberta por lousame gran\u00edtico, probabelmente a mediados da d\u00e9cada de 1980, o que orixinou a intervenci\u00f3n da Direcci\u00f3n Xeral de Patrimonio Cultural da Conseller\u00eda de Cultura da Xunta de Galicia, prohibindo sucesivas intervenci\u00f3ns privadas que puideran estragar oportunas investigaci\u00f3ns arqueol\u00f3xicas (no subsolo da capela foi onde Manuel Garc\u00eda Blanco descubriu a l\u00e1pida do capit\u00e1n Paio Varela e a s\u00faa dona Xoana).\nMateriais arqueol\u00f3xicos.\nExisten indicios de estruturas construtivas anteriores \u00e1 capela rom\u00e1nica do s\u00e9culo XII, acaso unha m\u00e1moa megal\u00edtica de consider\u00e1beis dimensi\u00f3ns logo cristianizada, o que non resulta estra\u00f1o tendo conta da abundancia de m\u00e1moas na contorna e o achegado do castro de Remonde. Na capela foi descuberta a l\u00e1pida sepulcral pertencente ao capit\u00e1n Payo Varela, alcaide da fortaleza, e Xoana de Novoa, a s\u00faa dona. Datada pola s\u00faa inscrici\u00f3n no 1620, pos\u00fae unha interesante labra her\u00e1ldica (un escudo abarcado por unha aguia coroada e dividido en carteis con elementos como dous porcos pasantes superpostos, unha aguia, cinco semirodas de carro e un castelo sobre ondas) e a inscrici\u00f3n epigr\u00e1fica que indica a pertenza dos restos mortais. At\u00f3pase depositada no Museo de Lugo, entre as doaz\u00f3ns de Manuel Garc\u00eda Blanco, quen tam\u00e9n achegou \u00e1 mesma instituci\u00f3n outros materiais como unha colecci\u00f3n de moas de mu\u00ed\u00f1o de \u00e9poca romana.\nLendas.\nAdemais da xa citada acerca da s\u00faa construci\u00f3n polos mouros nunha soa noite, arredor da fortaleza f\u00f3ronse tecendo outras lendas, coma a citada, con menor ou meirande base hist\u00f3rica. As\u00ed, entre outras, atopamos a que mant\u00e9n que un nobre franc\u00e9s peregrinando a Santiago, logo de ser atacado por bandidos, foi auxiliado polo se\u00f1or do castelo, que o atendeu xunto coas s\u00faas d\u00faas fillas deica sandar. Volvendo xa de Compostela \u00e1 s\u00faa patria, o nobre recuncou agradecido en Pambre, onde pediu a man dunha delas da que ficara namorado, marchando os dous \u00e1 s\u00faa afastada terra. A irm\u00e1, agardando solitaria polo seu cabaleiro, morreu de saudade, habendo quen asegura que a s\u00faa pantasma a\u00ednda pode verse de cando en vez fitando cara ao Cami\u00f1o de Santiago dende certas xanelas das torres do castelo."}
{"id": "46669", "revid": "336", "url": "https://gl.wikipedia.org/wiki?curid=46669", "title": "Castelo da Frouseira", "text": ""}
{"id": "46671", "revid": "1131", "url": "https://gl.wikipedia.org/wiki?curid=46671", "title": "Life with Father", "text": "Life with Father \u00e9 un libro humor\u00edstico autobiogr\u00e1fico escrito en 1936 por Clarence Day, Jr. Foi adaptado \u00f3 teatro por Lindsay e Crouse e representado en Broadway en 1939. En 1947 foi convertido en filme e en 1953 nunha serie de televisi\u00f3n.\nO libro.\nClarence Day escribiu este libro sobre a s\u00faa vida e a s\u00faa familia en clave de humor. As historias de seu pai, Clarence Day Sr, \"Clare\", contadas con iron\u00eda afectuosa, est\u00e1n tomadas de \"The New Yorker\". Representan a clase media neoiorquina da d\u00e9cada de 1890.\nA obra teatral.\nA obra de Broadway de 1939 permaneceu en escena durante sete anos, convert\u00e9ndose na peza teatral non musical que m\u00e1is tempo aguantou en cartel en toda a historia teatral neoiorquina, un r\u00e9cord que a\u00ednda mant\u00e9n hoxe en d\u00eda. Abriu no Empire Theatre o 8 de novembro de 1939 e resistiu ata o 8 de setembro de 1945. Continuou represent\u00e1ndose en Broadway ata o 12 de xullo de 1947 e pechou despois de 3.224 funci\u00f3ns. Actuaban, entre outros, o propio Lindsay, a s\u00faa muller Dorothy Stickney, e Teresa Wright. A acci\u00f3n transcorre nunha estancia da casa dos Day en Madison Square nos anos oitenta do s\u00e9culo XIX.\nO filme.\nA pel\u00edcula de 1947, unha comedia cinematogr\u00e1fica, conta a verdadeira historia dun stockbroker que quere ser o xefe e se\u00f1or da s\u00faa casa pero que se encontra con que a s\u00faa muller e os fillos o ignoran ata que comezan a esixirlle que cambie de vida. Tal e como se representa na autobiograf\u00eda todos os nenos da familia son rubios excepto a prima representada por Elizabeth Taylor. Acomp\u00e1\u00f1ana William Powell, Irene Dunne, Taylor, Edmund Gwenn, Zasu Pitts, Jimmy Lydon e Martin Milner.\nO filme foi adaptado por Donald Ogden Stewart a partir da obra teatral de Howard Lindsay e Russel Crouse, baseada no libro de Clarence Day, Jr.. Foi dirixida por Michael Curtiz e nomeada nos Premios da Academia polo mellor actor principal (William Powell), pola mellor direcci\u00f3n art\u00edstica, pola mellor cinematograf\u00eda en color e pola mellor partitura musical dun filme c\u00f3mico ou dram\u00e1tico.\nA serie de televisi\u00f3n.\n\"Life With Father\" (A vida con pap\u00e1) foi convertida nunha serie de televisi\u00f3n en 1953, con Leon Ames e Lurene Tuttle como protagonistas.\nV\u00e9xase tam\u00e9n.\nBibliograf\u00eda.\nC. Otis Skinner, 1976, \"Life With Lindsay and Crouse\". Boston: Houghton, Mifflin &amp; Co."}
{"id": "46680", "revid": "98629", "url": "https://gl.wikipedia.org/wiki?curid=46680", "title": "Frank Ronald Reiss", "text": "Frank Ronald Reiss, nado en West Orange (Nova Jersey) en 1928 e finado en Morristown o 20 de agosto de 2003, foi un actor e escritor estadounidense, autor da peza teatral \"Journey to the Sun\".\nTraxectoria.\nViviu a maior parte da s\u00faa vida en Warren Center, Pensilvania, antes de se mudar a Rockaway en 1990. Serviu no ex\u00e9rcito durante a segunda guerra mundial. Foi director executivo da YMCA (Young Men's Christian Association) de Johnson City (Nova York) durante moitos anos ata o seu retiro en 1994. Tras mudarse a Rockaway, traballou como bancario no Wells Fargo en Parsippany (Nova Jersey). Casado con Sandra Strisss, tivo tres fillos e unha filla.\nComo actor, traballou en Broadway na obra teatral que ostenta o r\u00e9cord de permanencia en cartel na escena neoiorquina en \"Life with Father\" e na CBS de Nova York. Ademais de varios papeis principais como actor de teatro e de telenovelas, traballou baixo a direcci\u00f3n de Hugh Hefner."}
{"id": "46682", "revid": "22570", "url": "https://gl.wikipedia.org/wiki?curid=46682", "title": "Coeducaci\u00f3n", "text": "A coeducaci\u00f3n \u00e9 a educaci\u00f3n mixta, \u00e9 dicir, unha educaci\u00f3n na que \u2013polo menos organizativamente- non se ten en conta o x\u00e9nero. Tivo un r\u00e1pido avance nos \u00faltimos decenios, en parte debido \u00e1 suposici\u00f3n de que ese modelo pod\u00eda facilitar a igualdade de oportunidades; por\u00e9n, a\u00ednda coas s\u00faas vantaxes, o esquecemento das diferenzas de x\u00e9nero supuxo aspectos negativos.\nA coeducaci\u00f3n co\u00f1\u00e9cese como educaci\u00f3n mixta (coeducation) en pa\u00edses anglosax\u00f3ns, pero en pa\u00edses como en Espa\u00f1a, a coeducaci\u00f3n \u00e9 un termo que fai referencia \u00e1 educaci\u00f3n na igualdade de x\u00e9nero. En pa\u00edses anglosax\u00f3ns ref\u00edrese unicamente \u00e1 mestura de homes e mulleres en instituci\u00f3ns educativas, sen dar ningunha connotaci\u00f3n no tipo de educaci\u00f3n que reciben.\nNo entanto, o termo coeducaci\u00f3n en Espa\u00f1a, ref\u00edrese \u00e1 educaci\u00f3n na igualdade de x\u00e9nero en todos os aspectos da vida, sen necesariamente referirse a unha educaci\u00f3n na que os/as destinatarios/as sexan dun x\u00e9nero ou doutro."}
{"id": "46683", "revid": "23204", "url": "https://gl.wikipedia.org/wiki?curid=46683", "title": "Johann Elert Bode", "text": "Johann Elert Bode, nado en Hamburgo o 19 de xaneiro de 1747 e finado en Berl\u00edn o 23 de novembro de 1826, foi un astr\u00f3nomo alem\u00e1n.\nTraxectoria.\nA pesar de ser un grande observacionista, a s\u00faa carreira viuse inmersa nunha interminable serie de pol\u00e9micas pola precedencia dos seus descubrimentos. En 1768 publicou o libro \"Anleitung zur Kenntni\u00df des gestirnten Himmels\", na segunda edici\u00f3n, de 1772, nunha nota a p\u00e9 de p\u00e1xina inclu\u00edu unha lei emp\u00edrica sobre distancias planetarias formulada por Johann Daniel Titius, que hoxe se co\u00f1ece como Lei de Titius-Bode.\nFoi tam\u00e9n un gran descubridor e catalogador de obxectos do espazo profundo, como nebulosas e c\u00famulos globulares. Descubriu as galaxias M81 e M82 en 1774 e a M54 ao ano seguinte. A lista dos obxectos atopados por primeira vez por Bode \u00e9 moi ampla e entre elas at\u00f3panse o c\u00famulo globular M92, a galaxia M64, os c\u00famulos abertos M48 e IC 4665 e o cometa C1779A1Bode.\nDende 1787 ata 1825 Bode foi o director do Astronomisches Rechen-Institut. En 1794 foi elixido membro estranxeiro da Real Academia Sueca das Ciencias (\"Kungliga Vetenskapsakademien\"). En abril de 1789 ser\u00eda elixido membro da Royal Society.\nBode morreu en Berl\u00edn o 23 de novembro de 1826 aos 79 anos de idade."}
{"id": "46684", "revid": "27155", "url": "https://gl.wikipedia.org/wiki?curid=46684", "title": "Eucariota", "text": "O termo eucariota pode facer referencia:"}
{"id": "46688", "revid": "98629", "url": "https://gl.wikipedia.org/wiki?curid=46688", "title": "Gavin Rossdale", "text": "Gavin McGregor Rossdale, nado en Kilburn (Londres) o 30 de outubro de 1965, foi o vocalista e guitarrista do xa desintegrado grupo brit\u00e1nico Bush. Posteriormente tam\u00e9n foi vocalista de guitarrista da agrupaci\u00f3n Institute, e na actualidade fai carreira en solitario.\nBiograf\u00eda.\nOs seus pais Lucy Stephan (n. Escocia) e Douglas Rossdale (m\u00e9dico de ascendencia xud\u00eda), divorci\u00e1ronse cando el ti\u00f1a once anos, sendo criado polo seu pai e a s\u00faa t\u00eda (a s\u00faa nai volveu casar e mudouse a Florida). Ten unha irm\u00e1 m\u00e1is nova, Soraya, e unha maior, Lorraine.\nRossdale modelou por curto tempo coa s\u00faa amiga e posiblemente ex-amante Marilyn. Gavin aprendeu a tocar a guitarra co mozo de Lorraine, que estaba nunha banda chamada The Nobodyz. Con 17 anos deixou a escola de Westminster e formou unha banda chamada Midnight (anteriormente Little Dukes), coa que produciu un par de sinxelos e bastante publicidade. En 1991 Gavin trasladouse aos \u00c1nxeles por 6 meses, vivindo onde puido e con varios traballos de media xornada, inclu\u00edndo o de axudante de produci\u00f3n en v\u00eddeos. Pasou alg\u00fan tempo na cidade de Nova York co seu bo amigo Bill MacAdam, regresando a Inglaterra inspirado para iniciar unha nova banda. Fixo uni\u00f3n co seu futuro representante Scottie Mac, \u00f3 que co\u00f1ecera nos \u00c1nxeles. En 1992 formou Future Primitive, que inclu\u00eda na formaci\u00f3n orixinal (baixo o nome de The Diceheads) \u00f3 guionista Sacha Gervasi. A banda mudou de nome por Bush no ver\u00e1n de 1994, editando o promo da s\u00faa primeira produci\u00f3n Sixteen Stone.\nActualmente esta casado coa cantante Gwen Stefani, coa que ten un fillo, Kingston.\nBush.\nGavin foi o vocalista e compositor da banda brit\u00e1nica Bush. O seu primeiro \u00e1lbum, Sixteen Stone (1994), foi un \u00e9xito comercial enorme. Case da noite \u00e1 ma\u00f1\u00e1 Bush pasou de tocar en lugares pequenos de Londres a encher centros de espect\u00e1culos nos Estados Unidos, resultado de extensas xiras continuas. Por\u00e9n, alg\u00fans cr\u00edticos etiquet\u00e1ronnos como un derivado inferior de bandas como Nirvana ou Pixies, cr\u00edtica que continuar\u00eda a trav\u00e9s da s\u00faa carreira como banda. Particularmente, a voz de Rossdale e os seus mon\u00f3logos interiores, foron estimados por alg\u00fans como imitaci\u00f3n do vocalista de Nirvana, Kurt Cobain.\nA\u00ednda que a banda acadou o superestrelato nos Estados Unidos, non puido ter moito impacto nos charts ingleses do Brit-Pop, sendo a \u00fanica excepci\u00f3n o seu sinxelo \u201cSwallowed\u201d, que acadou o posto 7\u00ba. Un cambio de discogr\u00e1ficas, a administraci\u00f3n e un hiato estendido, non foron bo presaxio para a banda, que extraoficialmente se desintegrou no 2002.\nDespois de Bush.\nNo 2004, despois de que Bush estivera sen actividade durante dous anos, Rossdale formou Institute. O seu primeiro \u00e1lbum, Distort Yourself, obtivo un \u00e9xito moderado. Lanzado o 13 de setembro de 2005, tivo como \u00fanico sinxelo a canci\u00f3n \u201cBullet-proof skin\u201d, que foi utilizada no filme \"A ameaza invisible\".\nRossdale apareceu na banda sonora da pel\u00edcula \"XXX\" no 2002, cunha canci\u00f3n chamada \u201cAdrenaline.\u201d A canci\u00f3n foi tam\u00e9n o tema oficial do evento por paga Unforgiven en setembro de 2002.\nNo 2005 Rossdale apareceu no filme \"Constantine\", onde tivo o papel do malvado Balthazar. Rossdale tam\u00e9n apareceu nos filmes \"Zoolander\" (2001), \"The Mayor of Sunset Strip\" (2003), \"Little Black Book\" (2004) e \"The Miracle Match\" (2005)."}
{"id": "46691", "revid": "27155", "url": "https://gl.wikipedia.org/wiki?curid=46691", "title": "Eukaryota", "text": "Os eucariontes son os organismos con c\u00e9lulas que conte\u00f1en un n\u00facleo e outros org\u00e1nulos rodeados de membranas. Os eucariontes pertencen ao dominio Eukarya ou Eukaryota. A caracter\u00edstica que os distingue dos procariotas (as bacterias e as arqueas) \u00e9 a posibilidade de que te\u00f1an org\u00e1nulos rodeados de membrana, especialmente un n\u00facleo celular e que cont\u00e9n o material xen\u00e9tico rodeado dunha membrana nuclear. Estes organismos constan dunha ou m\u00e1is c\u00e9lulas eucariotas, abranguendo dende organismos unicelulares ata verdadeiros pluricelulares nos cales as diferentes c\u00e9lulas especial\u00edzanse en diferentes tarefas e que, en xeral, non poden sobrevivir de forma illada.\nCaracter\u00edsticas.\nPertencen \u00f3 dominio \"Eukarya\" os animais, as plantas, os fungos, as\u00ed como varios grupos denominados colectivamente protistas. Todos eles presentan semellanzas a nivel molecular (estrutura dos l\u00edpidos, prote\u00ednas e xenoma) e comparten unha orixe com\u00fan. Os eucariontes orixin\u00e1ronse hai 2,7 mil mill\u00f3ns de anos, despois de entre 1-1,5 mil mill\u00f3ns de anos de evoluci\u00f3n dos procariotas. Os f\u00f3siles m\u00e1is temper\u00e1ns, como os acritarcos son dif\u00edciles de interpretar. Formas que poden relacionarse inequivocamente cos grupos modernos comezaron a xurdir hai uns 800 mill\u00f3ns de anos, mentres que a maior\u00eda dos grupos f\u00f3siles xa se co\u00f1ecen dende o final do C\u00e1mbrico, hai uns 500 mill\u00f3ns de anos.\nOs eucariontes rep\u00e1rtense entre catro reinos (Protista, Plantae, Animalia e Fungi), cinco, segundo Cavalier-Smith (os anteriores m\u00e1is o reino Chromista), ou moitos m\u00e1is (alg\u00fans consideran, pero non \u00e9 punto de vista xeralmente aceptado, que \u00e9 m\u00e1is axeitado clasificalos en ata vinte reinos).\nO reino Protista \u00e9 un grupo parafil\u00e9tico que xunta aos eucariontes que non encaixan en ning\u00fan dos tres grupos; por esta raz\u00f3n a s\u00faa diversidade coincide coa diversidade fundamental dos eucariontes. A recente clasificaci\u00f3n de Adl et al. (2005) evita a clasificaci\u00f3n en reinos, substitu\u00edndoa por unha acorde coa filoxenia actualmente co\u00f1ecida, na que por outra parte aos taxons non se lles atrib\u00fae xa categor\u00eda algunha, para evitar os inconvenientes que sup\u00f3n estas para a s\u00faa posterior actualizaci\u00f3n. Esta clasificaci\u00f3n ser\u00eda a seguinte:\nP\u00f3dese ver que unha forma ameboide ou flaxelar non indica a pertenza a un grupo taxon\u00f3mico concreto, como se pensaba en clasificaci\u00f3ns tradicionais, creando grupos artificiais dende o punto de vista evolutivo (ver parafilia).\nV\u00e9xase tam\u00e9n.\n\"Eukaryota\" en [[Uniprot], [[National Center for Biotechnology Information|NCBI]]]\nOutros artigos.\n[[Categor\u00eda:Eucariotas]]"}
{"id": "46693", "revid": "23204", "url": "https://gl.wikipedia.org/wiki?curid=46693", "title": "Mando Diao", "text": "Mando Diao \u00e9 unha banda de garage rock formada en Borl\u00e4nge, Suecia no ano 1995. O nome da banda prov\u00e9n dun so\u00f1o de Bj\u00f6rn Dixg\u00e5rd. O grupo irrompeu no panorama internacional co seu segundo \u00e1lbum \"Hurricane Bar\", editado no ano 2004. A s\u00faa principal base de seareiros at\u00f3pase en Suecia, Alema\u00f1a e o Xap\u00f3n, a\u00ednda que nos \u00faltimos anos estendeuse cara o oeste de Europa, especialmente cara o Reino Unido.\nHistoria.\nOs inicios da banda est\u00e1n en 1995 cando Bj\u00f6rn Dixg\u00e5rd formaba parte dun grupo chamado Butler, sendo o guitarrista e cantante. Os membros desa banda cambiaban continuamente, e moitos deles deix\u00e1bana temporalmente pero non volv\u00edan. Catro anos despois, os que m\u00e1is intenci\u00f3n lle puxeron (Bj\u00f6rn Dixg\u00e5rd e o teclista Daniel H\u00e4glund) decidiron tomar o proxecto m\u00e1is seriamente. Bj\u00f6rn atopouse con Gustaf Nor\u00e9n, ao cal lle propuxo un novo proxecto musical. Falaron para realizar e reunir letras de canci\u00f3ns escritas por eles, e despois de seis meses de traballo cambiaron o nome do grupo polo de Mando Diao.\nOs seus primeiros concertos foron en locais da s\u00faa cidade natal, Borl\u00e4nge, no ano 1999. Un escritor local describiunos como a mellor banda sen contrato que escoitara. A secci\u00f3n de EMI en Suecia interesouse por eles e asinaron un contrato. Ademais incorporar\u00edanse ao grupo o bater\u00eda Samuel Giers e o baixista Carl Johan Fogelklou.\nNo ano 2002 editaron o seu primeiro \u00e1lbum en Suecia, \"Bring 'Em In\", e co primeiro sinxelo \"Motown Blood\" conseguiron facerse escoitar nese pa\u00eds. No 2003 Daniel H\u00e4glund deixou a banda e foi substitu\u00eddo por Mats Bj\u00f6rke. Ese mesmo ano o \u00e1lbum internacionalizouse co sinxelo \"Sheepdog\", e no 2004 Mando Diao foi considerada unha das mellores bandas novas do ano pola prensa.\nO seu segundo \u00e1lbum, \"Hurricane Bar\", foi lanzado en 2005, e deulles o definitivo impulso internacional, sendo reco\u00f1ecidos en todo o mundo grazas a este traballo. O seu sinxelo \"God Knows\" aparecer\u00eda no videoxogo \"FIFA 2006\" de EA Sports. Nese ano Mando Diao foi abreconcertos na xira da banda The Bravery, xunto co grupo dos \u00c1nxeles The Colour.\nNo mes de setembro do 2006 apareceu o seu terceiro \u00e1lbum, \"Ode to Ochrasy\". Ese ano a banda realizazou unha xira polo Xap\u00f3n e outra por Europa.\nA continuaci\u00f3n presentaron os traballos \"Never Seen the Light of Day\", aparecido no ano 2007 e \"Give Me Fire\", editado en febreiro do 2009. Este \u00faltimo traballo estreouse en Alema\u00f1a, Austria e Su\u00edza no n\u00famero 1, en Suecia no 2 e en Grecia no 39.\nNeses anos a banda actuou nos principais festivais europeos, como o \"Festival de Benic\u00e0ssim\", o \"Rock am Ring\" en Alema\u00f1a ou o de \"Reading-Leeds\" en Inglaterra.\nO 2 de setembro do 2010 gravaron un \"unplugged\" para a MTV nos Union Film-Studios de Berl\u00edn, contando como convidados a Daniel Haglund, Ray Davies, Klaus Voormann, Juliette Lewis e Lana Del Rey. O concerto foi lanzado a finais do ano en CD e DVD co t\u00edtulo \"MTV Unplugged - Above and Beyond\". A principios de 2011 o bater\u00eda Samuel Giers abandonou o grupo."}
{"id": "46697", "revid": "23204", "url": "https://gl.wikipedia.org/wiki?curid=46697", "title": "Condado de Tukuma", "text": " \nTukuma \u00e9 un dos condados nos que se atopa dividida Letonia. Etnicamente est\u00e1 composto por un 83,9% de let\u00f3ns, un 9,3% de rusos, un 2,2% de alem\u00e1ns, un 1,3% de ucra\u00ednos, un 1% de polacos e un 1% de lituanos."}
{"id": "46698", "revid": "25871", "url": "https://gl.wikipedia.org/wiki?curid=46698", "title": "Condado de Valkas", "text": " \nO condado de Valkas \u00e9 un dos condados nos que se atopa dividida Letonia. O condado div\u00eddese en:"}
{"id": "46700", "revid": "85894", "url": "https://gl.wikipedia.org/wiki?curid=46700", "title": "O Valado, Vilaframil, Ribadeo", "text": "O Valado \u00e9 un lugar da parroquia de Vilaframil, no concello lugu\u00e9s de Ribadeo.\nNeste lugar, chamado as\u00ed porque \u00e9 unha zona valada, ben con parede de pedra, ben con outros tipos de materiais) sit\u00faase a \u00faltima escola infantil p\u00fablica da parroquia. Os rapaces do lugar fan o ensino primario no grupo escolar de Ribadeo.\nActualmente esta escola \u00fasase como lugar de reuni\u00f3ns das distintas asociaci\u00f3ns: de veci\u00f1os, cultural, de montes e tam\u00e9n como lugar de celebraci\u00f3n de distintos cursos e actividades. Hai tam\u00e9n no campo da escola un pequeno pero moi visitado parque infantil."}
{"id": "46703", "revid": "23204", "url": "https://gl.wikipedia.org/wiki?curid=46703", "title": "Ri\u00e1s, Pi\u00f1eiro, Tomi\u00f1o", "text": "Ri\u00e1s \u00e9 un lugar da parroquia de Pi\u00f1eiro, no concello pontevedr\u00e9s de Tomi\u00f1o, na comarca do Baixo Mi\u00f1o. Segundo o IGE, en 2022 ti\u00f1a 51 habitantes (24 homes e 27 mulleres). \u00c9 o lugar m\u00e1is pr\u00f3ximo \u00e1 parroquia tudense de Pexegueiro.\nPatrimonio.\nComparte con ese lugar un anaco de ribeira do r\u00edo Furnia, r\u00edo troiteiro que agora est\u00e1 ameazado pola instalaci\u00f3n dunha estaci\u00f3n depuradora de augas residuais. Neste r\u00edo at\u00f3pase unha ponte romana que comunica as parroquias de Pi\u00f1eiro e Sobrada. A cada lado dela hai dous mu\u00ed\u00f1os, cunha repartici\u00f3n de uso en horas.\nNeste lugar tam\u00e9n se sit\u00faa un centro terap\u00e9utico de drogodependentes, denominado \"Alborada\". Hai un lavadoiro que agora non se utiliza. \u00d3 car\u00f3n at\u00f3pase a \"poza de Parada\" que se usa para regar os campos lindeiros."}
{"id": "46704", "revid": "570", "url": "https://gl.wikipedia.org/wiki?curid=46704", "title": "Parsippany", "text": ""}
{"id": "46705", "revid": "570", "url": "https://gl.wikipedia.org/wiki?curid=46705", "title": "Parsippany-Troy Hills", "text": ""}
{"id": "46706", "revid": "43327", "url": "https://gl.wikipedia.org/wiki?curid=46706", "title": "Condado de Morris", "text": "Nos Estados Unidos de Am\u00e9rica existen diversos condados co nome de Morris (Morris County):"}
{"id": "46709", "revid": "865", "url": "https://gl.wikipedia.org/wiki?curid=46709", "title": "Xenreira (grupo)", "text": "Xenreira foi un grupo musical galego xurdido a mediados dos 90 dentro do movemento cultural e musical contempor\u00e1neo ao rock brav\u00fa. A pesar da s\u00faas m\u00faltiples coincidencias con este fen\u00f3meno, onde alg\u00fans cr\u00edticos non dubidan en clasificalos, os seus integrantes consider\u00e1ronse representantes do rock irmandi\u00f1o, unha m\u00fasica moito m\u00e1is comprometida politicamente e con ra\u00edces en distintos estilos musicais, entre os que se conta o rock radical vasco, o ska, e tam\u00e9n a canci\u00f3n protesta galega, especialmente o grupo Fuxan os Ventos.\nTraxectoria.\nA banda fundouse no ano 1994 na Estrada e estaba composta por Davide Sen\u00e9n Otero (voz), Silverio Otero (bater\u00eda, bodhram e percusi\u00f3n), Maki (guitarra), Manuel Balboa (baixo), Marcos Payno (saxo alto e voz), Sevi (saxo bar\u00edtono) e Pino Ricciardi (guitarra). Este \u00faltimo morre ao pouco tempo nun accidente de tr\u00e1fico e foi substitu\u00eddo por Jasper, que despois ser\u00eda \u00e1 s\u00faa vez substitu\u00eddo por Xurxo Pi\u00f1eiro.\nEn 1996 a banda participou no recompilatorio \"Uni\u00f3n Brav\u00fa\" co tema \"Presente!\".\nA carreira discogr\u00e1fica en solitario de Xenreira res\u00famese nun \u00fanico disco: \"\u00c9rguete!!\", de 1997, que supuxo unha forte influencia noutros proxectos musicais galegos, tanto da \u00e9poca como posteriores. As s\u00faas letras estiveron marcadas por un forte compromiso pol\u00edtico independentista, e nelas alud\u00edase \u00e1 memoria da guerra civil espa\u00f1ola (\"Mil Nove 36\"), as mobilizaci\u00f3ns dos anos 70 (\"Onde a loita se chama Encrobas\"), \u00e1 situaci\u00f3n das persoas presas (\"Recluso 241\"), \u00e1 desobediencia civil (\"\u00c9rguete\", \"Ozono\"), ou ao sentimento de internacionalismo solidario coa loita da independencia irlandesa (\"Mesmo berce, mesma loita\"). Tam\u00e9n puxeron m\u00fasica ao himno de Acci\u00f3n Gallega, escrito por Ram\u00f3n Cabanillas. O disco contou coa participaci\u00f3n, entre outras persoas, de Ugia Pedreira e Ramom Pinheiro \"Chito\", (por aquel ent\u00f3n ambos os dous membros de Chouteira), as\u00ed como do hist\u00f3rico membro de Fuxan Os Ventos, Mini, por aquel ent\u00f3n n'A Quenlla. O disco estaba producido por Kaki Arkarazo, un hist\u00f3rico do rock radical vasco e ex-compo\u00f1ente de Negu Gorriak e Naci\u00f3n Reixa, entre outros.\nAdemais de \"\u00c9rguete!!\", Xenreira colaborou en varios discos colectivos. No disco \"Selecci\u00f3n Xa!\", promovido pola revista \"Brav\u00fa\" para reivindicar unha selecci\u00f3n nacional galega. Nel interpretaban a canci\u00f3n \"Selecci\u00f3n sk\u00e1\", xunto co futbolista da S.D. Compostela Nacho. Tras a gravaci\u00f3n deste tema Marcos Payno e Sevi deixaron a banda e foron substitu\u00eddos por Jaco e Pablo.\nEn 1997 Xenreira tam\u00e9n participou no recompilatorio \"Para Todos Todo, Nada Para Nosotros\" co tema \u201cMesmo berce, mesma loita\u201d ao lado de bandas como Negu Gorriak, Banda Bassotti, Todos Tus Muertos ou Hechos contra el decoro.\nEn 2001 Manuel Balboa deixou a banda e foi substitu\u00eddo por Mario no baixo. En 2002 Xenreira anuncia a s\u00faa disoluci\u00f3n cando estaba a piques de gravar o seu segundo \u00e1lbum de estudio.\nDesde ent\u00f3n, Marcos Payno, un dos seus membros, ten colaborado noutros proxectos musicais, como A Matraca Perversa, Galegoz, Le Glamour Grotesque e Das Kapital. Xurxo Pi\u00f1eiro tam\u00e9n tocou en grupos como Malandr\u00f3meda e Barbit\u00faricos."}
{"id": "46714", "revid": "1786", "url": "https://gl.wikipedia.org/wiki?curid=46714", "title": "Eukarya", "text": ""}
{"id": "46715", "revid": "1822", "url": "https://gl.wikipedia.org/wiki?curid=46715", "title": "Metazoo", "text": ""}
{"id": "46716", "revid": "27155", "url": "https://gl.wikipedia.org/wiki?curid=46716", "title": "C\u00e9lula eucariota", "text": "As c\u00e9lulas eucariotas son c\u00e9lulas que te\u00f1en o seu material hereditario fundamental (que cont\u00e9n a s\u00faa informaci\u00f3n xen\u00e9tica) encerrado dentro dunha dobre membrana, a envoltura nuclear, que delimita un n\u00facleo celular. Os dous tipos principais son: c\u00e9lula animal e c\u00e9lula eucariota vexetal.\nA alternativa \u00e1 organizaci\u00f3n eucariota da c\u00e9lula \u00e9 a c\u00e9lula procari\u00f3tica. Nestas c\u00e9lulas o material hereditario aparece m\u00e1is ou menos disperso no citoplasma.\nAos organismos formados por c\u00e9lulas eucariotas denom\u00ednaselles eucariontes. Excepto as bacterias e arqueas, todos os demais seres vivos son eucariotas, e poden ser unicelulares ou pluriceluares.\nCaracter\u00edsticas.\nAs c\u00e9lulas eucariotas son normalmente m\u00e1is grandes que as procariotas. Te\u00f1en diversas estruturas internas rodeadas de membrana, chamadas org\u00e1nulos, e un citoesqueleto composto de filamentos e t\u00fabulos proteicos. O ADN eucariota est\u00e1 asociado a prote\u00ednas histonas e distribu\u00eddo formando cromosomas li\u00f1ais, que son arrastrados aos polos da c\u00e9lula polo fuso acrom\u00e1tico durante a divisi\u00f3n celular.\nN\u00facleo e membranas internas.\nAs c\u00e9lulas eucariotas te\u00f1en un extenso sistema de membranas interno, que forma diversos org\u00e1nulos, e que en conxnto recibe o nome de sistema endomembranoso. Os compartimentos m\u00e1is simples son as ves\u00edculas ou vac\u00faolos, que se poden formar por evaxinaci\u00f3n doutras membranas. Moitas c\u00e9lulas inxiren alimentos e outros materiais mediante o proceso da endocitose, no que a membrana celular se invaxina para formar unha ves\u00edcula ou vac\u00faolo fagoc\u00edtico.\nO n\u00facleo est\u00e1 rodeado de dobre membrana (envoltura nuclear), con poros que permiten o paso de materiais entre o n\u00facleo e o citoplasma. A membrana nuclear est\u00e9ndese na s\u00faa parte citoplasm\u00e1tica formando un amplo sistema membranoso de l\u00e1minas e tubos chamado ret\u00edculo endoplasm\u00e1tico, que est\u00e1 implicado na formaci\u00f3n de l\u00edpidos de membrana e de prote\u00ednas, xa que ten unha porci\u00f3n con ribosomas adheridos \u00e1 s\u00faa membrana. Do ret\u00edculo endoplasm\u00e1tico despr\u00e9ndense ves\u00edculas cargadas con prote\u00ednas, que xeralmente van parar ao aparato de Golgi, outro gran org\u00e1nulo membranoso.\nAlgunhas ves\u00edculas est\u00e1n especializadas en determinadas funci\u00f3ns. Por exemplo, os lisosomas conte\u00f1en encimas que degradan os contidos dos vac\u00faolos fagoc\u00edticos, e os peroxisomas util\u00edzanse para realizar reacci\u00f3ns oxidativas e eliminar o per\u00f3xido de hidr\u00f3xeno, que \u00e9 t\u00f3xico. Moitos protozoos te\u00f1en vac\u00faolos contr\u00e1ctiles, que recollen e expulsan o exceso de auga. Nas plantas a maior\u00eda do volume celular est\u00e1 ocupado por un gran vac\u00faolo central, no que se almacena auga ou outras substancias.\nNon todos os compo\u00f1entes celulares est\u00e1n rodeados de membrana. Alg\u00fans como os ribosomas carecen de membrana e son pequenos conxuntos de ARNr e prote\u00ednas dunhas poucas decenas de nan\u00f3metros e subdivididos en subunidade maior e menor. Realizan a s\u00edntese de prote\u00ednas.\nMitocondrias e plastidios.\nAs mitocondrias son org\u00e1nulos que se encontran en practicamente todos os eucariotas, xa que neles a c\u00e9lula produce a enerx\u00eda que necesita para funcionar, que almacena en forma de ATP, que se orixina mediante o proceso da respiraci\u00f3n celular. Est\u00e1n rodeadas por unha dobre membrana (cada unha das cales \u00e9 unha bicapa lip\u00eddica con prote\u00ednas), e a s\u00faa membrana interna est\u00e1 invaxinada formando cristas. As mitocondrias conte\u00f1en o seu propio ADN. Crese que as mitocondrias se orixinaron por un proceso de endosimbiose entre d\u00faas c\u00e9lulas, unha pequena, probablemente unha proteobacteria que pod\u00eda facer a respiraci\u00f3n celular aerobia, que se converter\u00eda nas mitocondrias, e outra m\u00e1is grande. Uns poucos protozoos parece que perderon secundariamente as s\u00faas mitocondrias e te\u00f1en no seu lugar hidroxenosomas e mitosomas, que seguramente derivan das mitocondrias.\nAs plantas e algas te\u00f1en plastidios, dos cales carecen os animais. O tipo m\u00e1is importante de plastidio \u00e9 o cloroplasto. Os cloroplastos te\u00f1en o seu propio ADN e crese que tam\u00e9n se orixinaron por endosimbiose, cando unha c\u00e9lula procari\u00f3tica con capacidade fotosint\u00e9tica pasou a vivir dentro doutra c\u00e9lula m\u00e1is grande heter\u00f3trofa. Os cloroplastos conte\u00f1en clorofila e producen azucres por medio da fotos\u00edntese. Alg\u00fans tipos de plastidios est\u00e1n especializados en almacenar substancias como amid\u00f3n (amiloplastos) ou pigmentos (cromoplastos). Alg\u00fans protistas que conte\u00f1en plastidios obtiveron estes de forma secundaria, \u00e9 dicir, por simbiose con outros microorganismos que xa ti\u00f1an plastidios.\nEstruturas citoesquel\u00e9ticas.\nA c\u00e9lula eucariota ten no citoplasma un conxunto de filamentos proteicos de distintos grosores, que forman o seu citoesqueleto. Estes filamentos poden ser microfilamentos, filamentos intermedios e microt\u00fabulos, de menor a maior grosor. Danlle forma \u00e1 c\u00e9lula, interve\u00f1en no movemento, na divisi\u00f3n celular, na contractilidade e son os compo\u00f1entes dos cilios, flaxelos e centr\u00edolos. Son esenciais para as respostas migratorias como a quimiotaxe e quimiocinese.\nMoitos eucariotas te\u00f1en proxecci\u00f3ns citoplasm\u00e1ticas longas e finas, m\u00f3biles, chamadas flaxelos e cilios (chamados en conxunto undulipodios), que interve\u00f1en no movemento, alimentaci\u00f3n e sensibilidade. Son distintos dos flaxelos bacterianos. Est\u00e1n formados por un conxunto de microt\u00fabulos que nacen dun corpo basal ou cinetosoma, similar a un centr\u00edolo.\nOs centr\u00edolos son estruturas cil\u00edndricas formadas por microt\u00fabulos que est\u00e1n ausentes nas plantas superiores. Son o centro de ensamblaxe de microt\u00fabulos na c\u00e9lula animal e dos cilios e flaxelos, e nas c\u00e9lulas que os te\u00f1en interve\u00f1en na formaci\u00f3n do fuso mit\u00f3tico.\nAlg\u00fans protistas te\u00f1en outros org\u00e1nulos especializados sostidos por microt\u00fabulos. Entre eles est\u00e1n os protozoos radiolarios e heliozoos, que producen axopodios, que usan para a flotaci\u00f3n ou captura de presas, e as hapt\u00f3fitas, que te\u00f1en un org\u00e1nulo peculiar de tipo flaxelo chamado haptonema.\nParede celular.\nAs c\u00e9lulas das plantas e as dos fungos est\u00e1n rodeadas por unha parede celular, que est\u00e1 ausente na c\u00e9lula animal. A das plantas est\u00e1 feita de fibras de celulosa e unha matriz doutros polisac\u00e1ridos. A dos fungos \u00e9 de quitina. A parede d\u00e1lle \u00e1 c\u00e9lula soporte, protecci\u00f3n contra os fen\u00f3menos osm\u00f3ticos e outras condici\u00f3ns externas, e un mecanismo de filtraci\u00f3n.\nDiferenzas coa c\u00e9lula procariota.\nAs principais diferenzas entre as c\u00e9lulas eucariotas e procariotas son:\nTipos de c\u00e9lulas eucariotas.\nNon todas as c\u00e9lulas eucariotas son iguais. Podemos distinguir dous grandes tipos: c\u00e9lula animal e vexetal, pero as c\u00e9lulas de fungos, protozoos e algas te\u00f1en tam\u00e9n as s\u00faas peculiaridades.\nC\u00e9lula animal.\nA caracter\u00edsticas distintivas da c\u00e9lula animal son:\nC\u00e9lula vexetal.\nA c\u00e9lula vexetal pode distinguirse polo seguinte:\nC\u00e9lula f\u00fanxica.\nAs c\u00e9lulas dos fungos par\u00e9cense m\u00e1is \u00e1 c\u00e9lula animal, pero tam\u00e9n te\u00f1en algunhas particularidades:\nC\u00e9lulas de protistas.\nAs c\u00e9lulas de protozoos son m\u00e1is similares \u00e1 c\u00e9lula animal e poden considerarse as c\u00e9lulas m\u00e1is complexas, con especializaci\u00f3ns caracter\u00edsticas en determinados grupos. Nos ciliados hai dous n\u00facleos de distinto tama\u00f1o, chamados macron\u00facleo (vexetativo) e micron\u00facleo (reprodutor). Poden ter vac\u00faolos puls\u00e1tiles contr\u00e1ctiles con aspecto estrelado, que expulsan periodicamene o exceso de auga. Alg\u00fans te\u00f1en rexos axostilos formados por microt\u00fabulos. Poden formar pseud\u00f3podos de distintos tipos, como nas amebas lobosas ou os foramin\u00edferos reticulosos.\nAs algas te\u00f1en c\u00e9lulas similares \u00e1s das plantas, con parede celular e cloroplastos. Algunhas algas unicelulares te\u00f1en pirenoides e grandes cloroplastos. Entre os protistas os plastidios poden derivar de endosimbioses primarias, secundarias ou mesmo terciarias. Alg\u00fans protistas te\u00f1en estruturas \u00fanicas como o haptonema das hapt\u00f3fitas, ou o exectosoma das criptom\u00f3nadas."}
{"id": "46717", "revid": "27155", "url": "https://gl.wikipedia.org/wiki?curid=46717", "title": "Eucarionte", "text": ""}
{"id": "46718", "revid": "25871", "url": "https://gl.wikipedia.org/wiki?curid=46718", "title": "Zorbergur Zordarson", "text": "Zorbergur Zordarson (en\u00a0), nado en Hala \u00ed Su\u00f0ursveit o 12 de marzo de 1889 e finado en Reiquiavik o 12 de novembro de 1974, foi un escritor e esperantista island\u00e9s."}
{"id": "46721", "revid": "89787", "url": "https://gl.wikipedia.org/wiki?curid=46721", "title": "Najwa Nimri", "text": "Najwa Nimri Urrutikoetxea, nada en Pamplona o 14 de febreiro de 1972, \u00e9 unha cantautora e actriz navarra.\nTraxectoria.\nFilla de xordano e vasca, o seu nome significa \"\u00e9xtase\" en \u00e1rabe, a lingua de seu pai.\nDe pequena trasladouse a Bilbao e vive actualmente en Madrid. Deuse a co\u00f1ecer como actriz grazas ao seu papel en \"Salto ao baleiro\", a primeira pel\u00edcula do cineasta vasco Daniel Calparsoro. En canto \u00e1 s\u00faa carreira musical, antes da s\u00faa primeira incursi\u00f3n na pantalla, Najwa Nimri cantaba \u00e1 fronte de Respect (m\u00fasica soul) e de Clan Club (jazz) e m\u00e1is tarde formou xunto a Carlos Jean o grupo Najwajean, este grupo desf\u00edxose e xa sacou tres discos en solitario.\nEstivo casada co director de cine, Daniel Calparsoro, xunto co cal protagonizou algunhas das s\u00faas pel\u00edculas."}
{"id": "46722", "revid": "23204", "url": "https://gl.wikipedia.org/wiki?curid=46722", "title": "Rufus Wainwright", "text": "Rufus Wainwright, nado o 22 de xullo de 1973 en Rhinebeck (Nova York), \u00e9 un cantautor en ingl\u00e9s e franc\u00e9s dos Estados Unidos e o Canad\u00e1.\nTraxectoria.\nFillo dos cantantes de folk Loudon Wainwright III e Kate McGarrigle, e irm\u00e1n da cantante Martha Wainwright. Empezou a tocar o piano con 6 anos e fixo viras coa s\u00faa familia aos 13. A s\u00faa m\u00fasica ten unhas marcadas influencias l\u00edricas que van desde a \u00f3pera ata a canci\u00f3n francesa pasando polo musical, colaborou en BSO e anuncios.\n\u00c9 abertamente homosexual e na s\u00faa adolescencia foi v\u00edtima dunha violaci\u00f3n e por iso durante moito tempo viviu con medo a ter SIDA."}
{"id": "46723", "revid": "1131", "url": "https://gl.wikipedia.org/wiki?curid=46723", "title": "Dominio", "text": "O termo dominio pode referirse a:"}
{"id": "46724", "revid": "15490", "url": "https://gl.wikipedia.org/wiki?curid=46724", "title": "Jean-Jules-Antoine Lecomte du Nouy", "text": "Jean-Jules-Antoine Lecomte du Nouy (Par\u00eds, 1842 - Par\u00eds, 1923); pintor e escultor franc\u00e9s de estilo orientalista. Foi alumno de Charles Gleyre e Jean-L\u00e9on G\u00e9r\u00f4me."}
{"id": "46725", "revid": "8354", "url": "https://gl.wikipedia.org/wiki?curid=46725", "title": "Gaudenzio Marconi", "text": "Gaudenzio Marconi, nado en 1841 e finado en 1885, foi un fot\u00f3grafo su\u00edzo de orixes italianas que traballou sobre todo en Francia.\nTraxectoria.\n\u00c9 co\u00f1ecido sobre todo polos seus espidos art\u00edsticos de persoas. Estas fotograf\u00edas us\u00e1ronas moitos artistas como Auguste Rodin para as s\u00faas obras. "}
{"id": "46726", "revid": "1786", "url": "https://gl.wikipedia.org/wiki?curid=46726", "title": "Dominio (Bioloxia)", "text": ""}
{"id": "46727", "revid": "624", "url": "https://gl.wikipedia.org/wiki?curid=46727", "title": "Zhou Wei Hui", "text": "Zhou Wei Hui \uff08\u5468\u536b\u6167, pinyin: \"Zh\u014du W\u00e8i H\u00f9i\", nada en Ningbo en 1973, \u00e9 unha escritora chinesa.\nTraxectoria.\nDe nena viaxou moito porque o seu pai era militar de alta graduaci\u00f3n. Acabou filolox\u00eda na Universidade de Fudan e realizou diversas publicaci\u00f3ns antes de consagrarse coa s\u00faa novela \"Shanghai Baby\" que vendeu m\u00e1is de 80.000 exemplares antes de que as autoridades chinesas a prohibisen. Cos exemplares piratas logrou ser a escritora m\u00e1is lida na China. A s\u00faa continuaci\u00f3n, \"Marrying Buddha\" (2005) foi censurada e publicada con outro t\u00edtulo. Wei Hui e Mian Mian forman a Nova Xeraci\u00f3n."}
{"id": "46728", "revid": "839", "url": "https://gl.wikipedia.org/wiki?curid=46728", "title": "Nina Berberova", "text": "Nina Nikolaevna Berberova (en ), nada en San Petersburgo o 8 de agosto, ou o 26 de xullo segundo o calendario xuliano, de 1901 e finada en Filadelfia o 26 de setembro de 1993, foi unha escritora rusa que, entre outras cousas, \u00e9 famosa por narrar a vida dos exiliados rusos en Par\u00eds.\nTraxectoria.\nFilla \u00fanica de Nikolai Ivanovi Berberov, funcionario do Ministerio de Finanzas e de Natalja Ivanovna Karaulova, a s\u00faa historia como escritora comeza en Berl\u00edn, m\u00e1is tarde en Par\u00eds e logo en Estados Unidos como describe na s\u00faa autobiograf\u00eda \"Kursiv moi\", (\"\u041a\u0443\u0440\u0441\u0438\u0432 \u043c\u043e\u0439\", en galego \"A cursiva \u00e9 mi\u00f1a\") publicada en 1957.\nViviu en Par\u00eds desde 1925 a 1950, ano en que se estableceu nos Estados Unidos, onde traballou para as universidades de Princeton e Yale.\nMorreu o 27 de setembro de 1993 por complicaci\u00f3ns despois dunha ca\u00edda."}
{"id": "46729", "revid": "89787", "url": "https://gl.wikipedia.org/wiki?curid=46729", "title": "Stefanie Sun", "text": "Stefanie Sun (\u5b59\u71d5\u59ff, pinyin: S\u016bn Y\u00e0nz\u012b) (Singapur, de 1978), cantante pop en mandar\u00edn, ingl\u00e9s e outros dialectos chineses.\nEducouse na St Margaret's Secondary School, Raffles Girls' School e o Saint Andrew's Junior College. Despois due \u00e1 Nanyang Technological University, licenciouse en mercadotecnia. O seu profesor de m\u00fasica descubriu o seu talento como cantante.\nPremios.\nRecibiu premios en Singapur, Taiw\u00e1n, Xina, Hong Kong e os MTV Asia Awards."}
{"id": "46731", "revid": "51526", "url": "https://gl.wikipedia.org/wiki?curid=46731", "title": "Insuficiencia card\u00edaca", "text": "Unha insuficiencia card\u00edaca \u00e9 unha situaci\u00f3n na que o coraz\u00f3n non \u00e9 capaz de bombear todo o sangue que o organismo precisa para funcionar adecuadamente, ou ben faino cun traballo excesivo. O grao de funcionalidade do coraz\u00f3n def\u00ednese pola fracci\u00f3n de execci\u00f3n (porcentaxe de sangue que bombeado en relaci\u00f3n \u00e1 funci\u00f3n normal, que representar\u00eda o 100%)\nCaracter\u00edsticas.\nAdemais dos cambios mec\u00e1nicos, a insuficiencia card\u00edaca trae consigo unha serie de cambios hormonais, cos que o organismo trata de paliar a situaci\u00f3n, pero que son en \u00faltima instancia responsabeis de moitos dos s\u00edntomas.\nA insuficiencia card\u00edaca pode dividirse en dous grandes grupos:\nTam\u00e9n podemos dividila en aguda e cr\u00f3nica, segundo se a enfermidade aparece repentinamente ou \u00e9 un proceso prolongado no tempo.\nCausas.\nAs causas m\u00e1is importantes son as relacionadas cunha menor irrigaci\u00f3n sangu\u00ednea do m\u00fasculo que forma as paredes card\u00edacas, responsable da contracci\u00f3n e relaxaci\u00f3n.\nS\u00edntomas.\nO s\u00edntoma m\u00e1is frecuente \u00e9 a dificultade respiratoria (dispnea) debido \u00e1 acumulaci\u00f3n de l\u00edquido nos pulm\u00f3ns (o sangue acum\u00falase na circulaci\u00f3n pulmonar porque o coraz\u00f3n non \u00e9 capaz de mobilizalo, ocasionando unha alta presi\u00f3n nos capilares, e que o soro sangu\u00edneo \"escape\" cara o tecido pulmonar), que aumenta ao deitarse (estes pacientes, cando o seu estado \u00e9 grave, adoitan ter que durmir sentados ou coa cabeceira da cama elevada). Tam\u00e9n pode aparecer tose, e cando a insuficiencia empeora bruscamente, edema de pulm\u00f3n, que consiste nun paso de l\u00edquido masivo aos espazos pulmonares, no que a dispnea se volve moi intensa e pode conducir \u00e1 morte en cuesti\u00f3n de horas se non se trata.\n\u00c9 caracter\u00edstico ver as veas xugulares inchadas, o que se co\u00f1ece como ingurguitaci\u00f3n xugular. Outros s\u00edntomas menos frecuentes son dor abdominal ou sensaci\u00f3n de inchaz\u00f3n, se o sangue se acumula nestas zonas. Por unha falta de rego sangu\u00edneo aos m\u00fasculos, pode aparecer debilidade, cansazo e impotencia. Se a falta de sangue afecta ao cerebro, aparecer\u00e1n confusi\u00f3n, dor de cabeza, fallos de memoria, e outras alteraci\u00f3ns das funci\u00f3ns superiores.\nO coraz\u00f3n pode aumentar de tama\u00f1o (hipertrofiarse) para tratar de cubrir as necesidades do organismo, pero isto, a medio prazo, fai que ming\u00fce a s\u00faa efectividade.\nTratamento.\nProcedementos cir\u00farxicos\nTratamento farmacol\u00f3xico\nMedidas hixi\u00e9nicas"}
{"id": "46732", "revid": "12452", "url": "https://gl.wikipedia.org/wiki?curid=46732", "title": "Eucariotas", "text": ""}
{"id": "46733", "revid": "23204", "url": "https://gl.wikipedia.org/wiki?curid=46733", "title": "Alejandra Pizarnik", "text": "Flora Alejandra Pizarnik, nada en Buenos Aires o 29 de abril de 1936 e finada na mesma cidade o 25 de setembro de 1972, foi unha poeta arxentina.\nTraxectoria.\nNacida no seo dunha familia de inmigrantes xudeus rusos, estudou Filosof\u00eda e Letras na Universidade de Bos Aires e pintura con Juan Batlle Plans.\nDe 1960 a 1964, viviu en Par\u00eds, onde traballou na publicaci\u00f3n \"Cuadernos\" e nalgunhas editoras. Estudou diversos cursos de historia da relixi\u00f3n e literatura francesa na Sorbona. Tam\u00e9n publicou poemas e cr\u00edticas en varios diarios e traduciu obras de Antonin Artaud, Henri Michaux, Aim\u00e9 C\u00e9saire e Yves Bonnefoy, entre outros.\nO 25 de setembro de 1972, durante unha fin de semana f\u00f3ra do sanatorio psiqui\u00e1trico onde estaba internada, Pizarnik suicidouse aos 36 anos cunha sobredose de seconal."}
{"id": "46734", "revid": "1987", "url": "https://gl.wikipedia.org/wiki?curid=46734", "title": "Yogi Bhajan", "text": "Harbhajan Singh Khalsa Yogiji, Yogi Harbhajan ou Yogi Bhajan, nado en Gujranwala o 26 de agosto de 1929 e finado en La Espa\u00f1ola o 6 de outubro de 2004, foi un empresario, fundador da organizaci\u00f3n non gobernamental 3HO e mestre sij de kundalini ioga.\nTraxectoria.\nFundou 3HO (Healthy, Happy, Holy Organization) en 1969 e m\u00e1is tarde esta organizaci\u00f3n foi reco\u00f1ecida polas ONU como ONG, ten campa\u00f1as educativas e a favor dos dereitos da muller e os dereitos humanos. Como empresario, implicouse nuns 17 negocios, entre eles centros de ioga e a compa\u00f1\u00eda de comida saudable Golden Temple.\nAos 39 anos instalouse nos EEUU, onde se fixo co\u00f1ecido polas s\u00faas habilidades co ioga e por facer que moitos europeos e norteamericanos se convertesen ao sijismo.\nSobreviv\u00edronlle a s\u00faa esposa, Inderjit Kaur, os seus fillos, Ranbir Singh e Kulbir Singh; a s\u00faa filla, Kamaljit Kaur e cinco netos."}
{"id": "46735", "revid": "737", "url": "https://gl.wikipedia.org/wiki?curid=46735", "title": "Harbhajan Singh Khalsa Yogiji", "text": ""}
{"id": "46736", "revid": "737", "url": "https://gl.wikipedia.org/wiki?curid=46736", "title": "Yogi Harbhajan", "text": ""}
{"id": "46737", "revid": "98629", "url": "https://gl.wikipedia.org/wiki?curid=46737", "title": "Por\u00edferos", "text": "As esponxas ou por\u00edferos (\"Porifera\") son un filo de animais invertebrados acu\u00e1ticos que se encontran dentro do subreino dos parazoos. Existen m\u00e1is de 5.000 especies de esponxas no mundo, das cales 150 viven en auga doce. Estableceuse que estes animais exist\u00edan no Prec\u00e1mbrico anterior, a\u00ednda que foron reco\u00f1ecidos no s\u00e9culo XVIII.\nDurante moitos anos consider\u00e1ronse plantas pero posteriormente, \u00f3 observar que no seu interior aparec\u00edan correntes de auga, foron considerados animais (arredor do ano 1825).\nEste grupo presenta moitos caracteres especiais que xustifican que se poida reco\u00f1ecer as esponxas como unha rama especial dos metazoos: os parazoos.\nCaracter\u00edsticas xerais.\nOs por\u00edferos son seres acu\u00e1ticos filtradores, bent\u00f3nicos (viven no fondo do mar, entre d\u00faas augas) ou s\u00e9siles (viven ancorados \u00f3 chan). Hainos mari\u00f1os e de auga doce, de augas fr\u00edas a tropicais, de zonas pouco profundas a zonas abisais, pero todos te\u00f1en en com\u00fan a s\u00faa incapacidade para o desprazamento.\nO aspecto corporal das esponxas \u00e9 moi variado a\u00ednda que a forma m\u00e1is sinxela e caracter\u00edstica \u00e9 a dun \"saco\" cunha abertura eferente e grande na parte superior, o \u00f3sculo, que \u00e9 por onde sae a auga, e moitos poros aferentes ou ostiolos m\u00e1is ou menos pequenos nas paredes, que \u00e9 por onde entra a auga. Os ostiolos e os \u00f3sculos est\u00e1n unidos por un sistema de condutos e cavidades que \u00e9 dunha complexidade diferente nas distintas especies.\nA filtraci\u00f3n do alimento prod\u00facese na c\u00e1mara interna do animal, feita por un tipo celular especializado e \u00fanico dos por\u00edferos: os coanocitos. Estas c\u00e9lulas semellan protozoos coanoflaxelados, cos que se pensa que deben estar relacionados filoxeneticamente dalgunha maneira.\nSe isto fose certo, poder\u00eda demostrarse que o que hoxe en d\u00eda son animais pluricelulares deberon de ser hai moito tempo simples agregados de animais unicelulares sen unha relaci\u00f3n de parentesco directa.\nCarecen de sistema nervioso e de \u00f3rganos ou elementos contr\u00e1ctiles, o que nos fala dun baixo nivel de integraci\u00f3n no seu comportamento, e cun grao limitado de individualidade das esponxas que viven en colonias (presentando estas l\u00edmites imprecisos e escasa autonom\u00eda).\nExisten esponxas que te\u00f1en unha forma corporal moi definida; outras crecen indefinidamente ata que atopan con outra esponxa en crecemento, outras incr\u00fastanse nas rochas, afurac\u00e1ndoas etc.\nA s\u00faa parede corporal est\u00e1 composta de fibras el\u00e1sticas de col\u00e1xeno (parte proteica do esqueleto) e de esp\u00edculas sil\u00edceas ou calc\u00e1reas (dependendo da clase \u00e1 que pertenza), que son a parte mineral do esqueleto e o que lle d\u00e1 dureza. A rixidez desta parede corporal variar\u00e1 segundo haxa m\u00e1is parte proteica (m\u00e1is flex\u00edbel) ou m\u00e1is parte mineral (m\u00e1is dura e r\u00edxida). As fibras de col\u00e1xeno at\u00f3panse entretecidas unhas coas outras e coas esp\u00edculas.\nExternamente, as esponxas est\u00e1n cubertas por unha capa de c\u00e9lulas anchas e delgadas; nalgunhas esponxas esta pode estar constitu\u00edda por c\u00e9lulas de tipo epitelial denominadas pinacocitos. Internamente a cavidade do corpo ou espongocele est\u00e1 delimitada completa ou parcialmente por c\u00e9lulas especializadas ou flaxeladas denominadas coanocitos que producen a corrente de auga e son importantes na alimentaci\u00f3n. Entre estas d\u00faas capas atopamos unha \u00e1rea organizada frouxamente na cal p\u00f3dense encontrar fibras de apoio, esp\u00edculas do esqueleto e unha variedade de c\u00e9lulas ameboideas. Pola s\u00faa constituci\u00f3n, sempre habitan o medio acu\u00e1tico, xa sexa doce ou mari\u00f1o, e acostuman fixarse a un chan s\u00f3lido. Segundo a estrutura, p\u00f3dense considear tres grupos sen car\u00e1cter taxon\u00f3mico: ascon, sicon e leucon\nTipolox\u00edas morfol\u00f3xicas das esponxas.\nAscon.\nSon as esponxas m\u00e1is sinxelas, e te\u00f1en unha estrutura en forma de saco cun \u00fanico \u00f3sculo grande e que est\u00e1 formada na superficie por unha epiderme de pinacocitos entre os que xorden unhas c\u00e9lulas tubulares chamadas porocitos. Os coanocitos cobren a cavidade interna ou espongocele, e un tipo de amebocitos chamados calcoblastos segregan esp\u00edculas que proporcionan o soporte esquel\u00e9tico \u00f3 tubo do ascon. As esp\u00edculas poden ser monoaxonas ou triaxonas trirradiadas.\nSicon.\n\u00c9 o seguinte nivel de complexidade estrutural, onde a parede do corpo \u00e9 m\u00e1is grosa e complexa que no tipo ascon e o espongocele est\u00e1 tapizado de pinacocitos. Os coanocitos est\u00e1n nunha serie de condutos de coanocitos dispostos radialmente. A esponxa ten forma de vasilla, cun \u00f3sculo terminal protexido por unha franxa de esp\u00edculas monoaxonas que o rodean.\nLeucon.\nEsta \u00e9 a tipoloxia m\u00e1is complexa, formada por grandes masas con moitos \u00f3sculos. F\u00f3rmanse c\u00e1maras de coanocitos redondas ou ovais que rodean un conduto eferente. Os codutos eferentes \u00fanense para formar outros m\u00e1is grandes que \u00f3 final x\u00fantanse nun conduto eferente principal.\nHai tres tipos de estruturas leuconoides:\nClasificaci\u00f3n.\nTaxonom\u00eda.\nSistematicamente as esponxas clasif\u00edcanse en funci\u00f3n da s\u00faa estrutura e esqueleto en 4 grandes clases:\nClase \"Calcispongiae ou Calcarea\" (calcisponxas ou esponxas calc\u00e1reas)\nClase \"Hyalospongiae ou Hexactinellida\" (hexactin\u00e9lidos ou esponxas v\u00edtreas)\nClase \"Demospongiae\" (demosponxas)\nClase \"Sclerospongiae\" (esclerosponxas ou esponxas coralinas)\nFiloxenia.\nEstudos recentes sobre a histolox\u00eda das esponxas hexactin\u00e9lidas revelaron que este grupo ten peculiaridades importantes. Base\u00e1ndose nisto, o filo Por\u00edferos dividiuse en dous subfilos, Symplasma e Cellularia. Incluso \u00e9 dubidoso que os por\u00edferos sexan un grupo monofil\u00e9tico, \u00e9 dicir, que te\u00f1an todos un antepasado com\u00fan e exclusivo das esponxas (Zrzav\u00fd \"et al\").\nOs simplasmas comprenden unicamente a clase das hexactin\u00e9lidas; son por\u00edferos de organizaci\u00f3n sinxela, en forma de sincitial, a\u00ednda que amosan a coexistencia de tipos celulares como arqueocitos e c\u00e9lulas esferulosas; o ectosoma non pos\u00fae pinacocitos diferenciados e non amosan contractibilidade, \u00e9 dicir non ten miocitos. Os celulares re\u00fanen as clases calc\u00e1reas e demosponxas, as cales presentan unha organizaci\u00f3n celular definida, con pinacocitos e coanocitos individualizados, e diversos tipos de c\u00e9lulas ameboides na mesoglea.\nEn canto \u00e1 filoxenia do filo, nun principio, unha caracter\u00edstica diagn\u00f3stica dos por\u00edferos era a presenza de esp\u00edculas. Por iso, certos grupos f\u00f3siles con organizaci\u00f3n de esponxa actual foron colocados f\u00f3ra do filo Porifera. En particular, grupos con esqueleto calc\u00e1rio s\u00f3lido como Arqueociatos, Caet\u00e9tidos, Esfinctozoos, Estromatoporoides e Receptac\u00falidos son problem\u00e1ticos. O descubrimento dunhas quince especies viventes con esqueleto calc\u00e1rio s\u00f3lido, ten axudado moito a comprender a filoxenia dos por\u00edferos. Estas especies pos\u00faen formas diversas e deber\u00edan clasificarse cos Caet\u00e9tidos, Esfinctozoos e Estromatoporoides se se atoparan como f\u00f3siles. Non obstante, co estudo do material vivo, as caracter\u00edsticas histol\u00f3xicas, citol\u00f3xicas e larvarias amosan claramente que esas quince especies poden situarse entre as esponxas \"Calcispongiae\" ou entre as demosponxas. Polo tanto, as formas f\u00f3siles correspondentes, moi abundantes, tam\u00e9n encaixar\u00edan nunha destas d\u00faas clases.\nEst\u00e1 amplamente aceptado entre os especialistas que as calcarias e as demosponxas est\u00e1n m\u00e1is estreitamente relacionadas entre si que coas hexactin\u00e9lidas. Co descubrimento das quince formas viventes antes mencionadas, foi creada unha cuarta clase, as esclerosponxas. Non obstante, tr\u00e1tase dun grupo polifil\u00e9tico que deber\u00eda ser abandonado, segundo Chombard, \"et al\". Os Arqueociatos representan un caso especial. Non existen representantes vivos, a\u00ednda que a s\u00faa organizaci\u00f3n pode referirse \u00e1 das actuais esponxas. A an\u00e1lise filoxen\u00e9tica realizada por Reitner &amp; Mehl col\u00f3caos como grupo irm\u00e1n das Demosponxas. Polo tanto, os Arqueociatos perder\u00edan a s\u00faa categor\u00eda de filo e pasar\u00edan a ser unha clase dentro das esponxas."}
{"id": "46739", "revid": "56817", "url": "https://gl.wikipedia.org/wiki?curid=46739", "title": "Esponxa", "text": "O termo esponxa pode referirse a:"}
{"id": "46740", "revid": "5863", "url": "https://gl.wikipedia.org/wiki?curid=46740", "title": "Parazoos", "text": "Os parazoos (Parazoa) (do grego \u03c0\u03b1\u03c1\u03b1-, \"para\", \"xunto a\", e \u03b6\u03c9\u03b1, \"zoa\", \"animal\") son unha divisi\u00f3n animal caracterizada pola presenza de tecidos parcialmente diferenciados, pero carente de m\u00fasculos, nervios e \u00f3rganos internos, o que os asemella en moitos casos a unha colonia celular m\u00e1is c\u00e1 un organismo multicelular propiamente dito.\nCaracter\u00edsticas.\nSe ben pos\u00faen c\u00e9lulas diferenciadas para diversas funci\u00f3ns, o seu corpo est\u00e1 formado por unha matriz xelatinosa, con numerosos poros finos ou ostiolos por onde entra auga. C\u00e9lulas en colar (\"coanocitos\") capturan as part\u00edculas de alimento, que se dixiren intracelularmente. Pos\u00faen un esqueleto interno, formado por esp\u00edculas.\nOutra caracter\u00edstica dos Parazoos v\u00e9n determinada polo seu alto poder rexenerativo: a s\u00faa capacidade de disgregaci\u00f3n e rexeneraci\u00f3n. Se por exemplo, unha esponxa se rompe en anacos, comprobaremos como se volve a refacer de forma xeral todo o corpo grazas \u00f3 traballo dos amebocitos.\nO gran n\u00famero de caracteres peculiares po\u00f1en de manifesto a s\u00faa singularidade e xustifica que se reco\u00f1eza \u00e1s esponxas como unha rama especial dos metazoos: os parazoos.\nClasificaci\u00f3n.\nO \u00fanico filo dos Parazoa, os Porifera ou esponxas, amosan reproduci\u00f3n tanto asexual coma sexual. Son invariablemente acu\u00e1ticos. Os adultos son s\u00e9siles, mentres que as larvas nadan libremente.\nO feito de que estes animais se especializaran por v\u00edas alleas \u00e1s doutros animais, non implica que non tiveran \u00e9xito, xa que hoxe hai m\u00e1is de 5.000 especies de esponxas, que na s\u00faa simplicidade son moi eficaces.\nAlg\u00fans cient\u00edficos incl\u00faen no subreino Parazoa os Placozoa, un filo que consta s\u00f3 de d\u00faas especies \"Trichoplax adhaerens\" e \"Treptoplax reptans\" formando este grupo. Outros cient\u00edficos prefiren inclu\u00edlos no subreino Agnotozoa xunto cos membros do filo Mesozoa. Outros escollen crear un subreino propio e \u00fanico para estas especies chamado Phagocytellozoa."}
{"id": "46743", "revid": "54336", "url": "https://gl.wikipedia.org/wiki?curid=46743", "title": "Valent\u00edn de Terni", "text": "Valent\u00edn de Terni, (nome de orixe latina que significa \u00abque vai ben, o que est\u00e1 san, forte\u00bb), foi un crego do s\u00e9culo III que morreu martirizado. Est\u00e1 considerado santo polo Cristianismo, e tomado como protector dos epil\u00e9pticos e dos namorados. Cel\u00e9brase a s\u00faa festividade o 14 de febreiro, D\u00eda dos namorados.\nHistoria e crenza.\nA crenza na protecci\u00f3n particular dos namorados ven desde a alta Idade Media: pens\u00e1base que os paxaros a partir dese d\u00eda, 14 de febreiro, comezaban a facer os ni\u00f1os, d\u00eda de festa. Era moi difundido este culto en Alema\u00f1a, de onde prov\u00e9n case exclusivamente a maior parte da iconograf\u00eda.\nA representaci\u00f3n de San Valent\u00edn como bispo ou como crego d\u00e9bese a unha confusi\u00f3n de identidade; pode ter por atributo o bast\u00f3n pastoral, a palma do martirio, ou tam\u00e9n dun neno epil\u00e9ptico. Parece que poden reunirse nunha soa e mesma persoa os dous Valent\u00edn, pois viviron en Italia no s\u00e9culo III, foron m\u00e1rtires eclesi\u00e1sticos, conmemorados o 14 de febreiro polo \"martyro romano\": un crego e un bispo.\nEstas son pois a identidade dos dous nomes, a coincidencia dos lugares de sepultura e a semellanza dos martirios na mesma \u00e9poca, conduciron a confundir os dous Valent\u00edn nun e \u00fanico Santo.\nA festividade foi borrada do calendario eclesi\u00e1stico no ano 1969 como parte dun intento para eliminar santos de orixe posiblemente lendario, a\u00ednda que segue sendo celebrada localmente por algunhas parroquias."}
{"id": "46745", "revid": "56817", "url": "https://gl.wikipedia.org/wiki?curid=46745", "title": "Calcispongiae", "text": "A clase Calcispongiae ou Calcarea \u00e9 un grupo de animais do filo Porifera. Son esponxas cuxas esp\u00edculas do esqueleto mineral son todas elas de carbonato c\u00e1lcico (CaCO3) cristalizado en forma de calcita. As esp\u00edculas non acostuman diferenciarse entre Megascleras e Microcleras; normalmente son uni, tri ou tetrarradiadas. \u00c9 importante destacar que ningunha presenta fibras de esponxina. A organizaci\u00f3n pode ser de tipo Ascon, Sicon ou Leucon. T\u00f3dalas especies da clase son mari\u00f1as de h\u00e1bitat pouco profundo e se reproducen por xemaci\u00f3n e por v\u00eda sexual, dando lugar a unha caracter\u00edstica fase larval."}
{"id": "46746", "revid": "1786", "url": "https://gl.wikipedia.org/wiki?curid=46746", "title": "Calcarea (esponxas)", "text": ""}
{"id": "46747", "revid": "1786", "url": "https://gl.wikipedia.org/wiki?curid=46747", "title": "Calcaria (esponxas)", "text": ""}
{"id": "46748", "revid": "5863", "url": "https://gl.wikipedia.org/wiki?curid=46748", "title": "A Mezquita, A Merca", "text": "San Pedro da Mezquita \u00e9 unha parroquia do concello ourens\u00e1n da Merca. Segundo o IGE no ano 2007 ti\u00f1a 244 habitantes (113 homes e 131 mulleres), 7 menos que no ano anterior.\nPatrimonio hist\u00f3rico e art\u00edstico.\nA igrexa de San Pedro da Mezquita foi declarada Ben de Interese Cultural en 1931. \u00c9 de orixe rom\u00e1nica (ten unha inscrici\u00f3n de 1202, malia que xa aparece citada no ano 986), con elementos de transici\u00f3n ao g\u00f3tico. \u00c9 de planta lonxitudinal e unha soa nave, que remata nun pi\u00f1\u00f3n. A \u00e1bsida est\u00e1 cuberta por dous teitos desiguais. A nave comun\u00edcase mediante un arco dobremente partido coa \u00e1bsida.\nDesde a igrexa p\u00f3dese contemplar o castro de San Marcos.\nA torre de San Pedro da Mezquita foi no pasado sede do se\u00f1or\u00edo da Casa de Bragan\u00e7a, pero tras sufrir diversos derrubes e modificaci\u00f3ns, na actualidade cons\u00e9rvase s\u00f3 a parte inferior."}
{"id": "46749", "revid": "29443", "url": "https://gl.wikipedia.org/wiki?curid=46749", "title": "Amoroce, Celanova", "text": "Santiago de Amoroce \u00e9 unha das 19 parroquias do concello ourens\u00e1n de Celanova, formada polos lugares de Amoroce, Barreiros, Carballeira, Casal, Casbasco, Casi\u00f1a, Goterre, A Granxa, Moci\u00f1os, Outeiro, Quintairos, Rial e Sampli. En 2011 segundo o IGE ti\u00f1a 157 habitantes (83 homes e 74 mulleres)."}
{"id": "46750", "revid": "85894", "url": "https://gl.wikipedia.org/wiki?curid=46750", "title": "Amoroce, Amoroce, Celanova", "text": "Amoroce \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 12 habitantes no ano 2010 segundo datos do Instituto Nacional de Estad\u00edstica dos cales eran 6 homes e 6 eran mulleres.\nEste lugar sit\u00faase a 1,6 quil\u00f3metros da capital do concello.\nEsta aldea, xunto coa outras doce da parroquia (Barreiros, Carballeira, Casal, Casbasco, Casi\u00f1a, Goterre, A Granxa, Moci\u00f1os, Outeiro, Quintairos, Rial e Sampli), depende do concello e arciprestado celanov\u00e9s, e da diocese de Ourense. A s\u00faa poboaci\u00f3n total rolda os 50 habitantes, sendo a de toda a parroquia dunhas 300 persoas.\n\u00c9 un claro exemplo de dispersi\u00f3n xeogr\u00e1fica minifundista, formada por varias aldeas que te\u00f1en \u00e1 parroquia como v\u00ednculo de uni\u00f3n, coa s\u00faa igrexa, Santo patr\u00f3n, camposanto, festas etc..\nAqu\u00ed impartiu docencia primaria o escritor, pedagogo e poeta ourens\u00e1n Albino N\u00fa\u00f1ez Dom\u00ednguez, mestre moi querido entre os veci\u00f1os das distintas aldeas que formaban a parroquia de Santiago de Amoroce."}
{"id": "46751", "revid": "1131", "url": "https://gl.wikipedia.org/wiki?curid=46751", "title": "Condado de Morris, Nova Jersey", "text": "O condado de Morris est\u00e1 situado no estado de Nova Jersey (EUA) a uns 40\u00a0km \u00f3 oeste da cidade de Nova York. No censo do 2000 a poboaci\u00f3n era de 470.212 habitantes. Forma parte da \u00c1rea Metropolitana de Nova York. A capital do condado \u00e9 Morristown.\nXeograf\u00eda.\nO condado ten unha extensi\u00f3n de 1.247 km\u00b2 (dos cales 32\u00a0km\u00b2 est\u00e1n cubertos por auga), e unha densidade de poboaci\u00f3n de 387 hab./km\u00b2 (segundo o censo do 2000).\nEst\u00e1 formado polos seguintes barrios: Butler, Chatham, Chester, Florham Park, Kinnelon, Lincoln Park, Madison, Mendham, Morris Plains, Mount Arlington, Mountain Lakes, Netcong, Rockaway, Riverdale, Victory Gardens e Wharton.\nAs cidades m\u00e1is importantes do concello son Boonton, Dover e Morristown.\nHistoria.\nO condado de Morris foi fundado o 15 de marzo de 1738 \u00f3 separarse do condado Hunterdon. Foi as\u00ed denominado polo gobernador da provincia de Nova Jersey\nEconom\u00eda.\nO condado de Morris aparece de 3\u00ba no r\u00e1nking de condados con maiores ingresos medios familiares dos Estados Unidos e no 10\u00ba por renda per c\u00e1pita."}
{"id": "46752", "revid": "75439", "url": "https://gl.wikipedia.org/wiki?curid=46752", "title": "Parsippany-Troy Hills, Nova Jersey", "text": "Parsippany-Troy Hills \u00e9 un municipio do Condado de Morris, Nova Jersey, Estados Unidos. A\u00ednda que este \u00e9 o nome oficial, a meirande parte dos residentes e as referencias en Internet aparecen simplemente como Parsippany. Tanto Parsippany coma Troy Hills responden a localidades do municipio. O nome de Parsippany procede da palabra \"parsipanong\", que na lingua nativa dos indios Lepane significa \"o lugar onde o r\u00edo serpea polo val\".\nSegundo o censo do ano 2000, a municipalidade ti\u00f1a unha poboaci\u00f3n de 50 649 habitantes.\nParsippany-Troy Hills converteuse en municipio pola lei aprobada polo estado de Nova Jersey o 12 de marzo de 1928 a partir dunha porci\u00f3n da municipalidade de Hanover, con base nos resultados do referendo do 9 de maio de 1928.\nParsippany-Troy Hills foi reco\u00f1ecido pola magazine \"Money\" no posto 17 dos \"Mellores lugares para vivir nos Estados Unidos\" e no primeiro dos lugares de Nova Jersey.\nXeograf\u00eda.\nSegundo o Oficina do Censo dos Estados Unidos (United States Census Bureau), o municipio ten unha \u00e1rea total de 65,80 km\u00b2 (25,40 millas cadradas). Deles, 62 km\u00b2 \u00e9 terra e 3,80 km\u00b2 de auga (o 5,82%).\nDemograf\u00eda.\nO censo do 2000 recolle unha poboaci\u00f3n de 50 649 persoas, 19 624 fogares, e 13 167 familias residentes no concello. A densidade de poboaci\u00f3n era de 816 habitantes por km\u00b2. Rexistra tam\u00e9n 20 066 vivendas e unha densidade media de 323 casas por km\u00b2.\nA conformaci\u00f3n racial do municipio era dun 74,28% de brancos, 3,11% afroamericanos, 0,12% de indios americanos, 18,06% Asi\u00e1ticos, 0.06% de oce\u00e1nicos, 1,90% doutras razas, e 2,48% de d\u00faas ou m\u00e1is razas. O 6,98% da poboaci\u00f3n decl\u00e1rase hisp\u00e1nico ou latino de calquera raza.\nDos 19 624 fogares, o 29,5% ten fillos de menos de 18 anos vivindo con eles, o 56,2% eran matrimonios ou parellas, o 7,6% eran mulleres sen marido, e o 32,9% eran non-familias. O 27,1% de todos os donos das casas estaban conformadas por individuos e o 6,7% eran persoas maiores vivindo soas de m\u00e1is de 65 anos de idade. A familia media consist\u00eda en 3,13 individuos.\nA poboaci\u00f3n consta destes treitos demogr\u00e1ficos: 21,0% con menos de 18 anos, 6,7% entre 18 e 24, 35,2% entre 25 e 44,25,9% entre 45 e 64, e 11,2% de 65 anos ou m\u00e1is. A idade media \u00e9 de 38 anos. Por cada 100 mulleres hai 97,8 homes. Por cada 100 mulleres de m\u00e1is de 18 anos hai 94,7 homes.\nOs ingresos medios por fogar no municipio de Parsippany \u00e9 de 68 133 d\u00f3lares, e os ingresos medios por familia son de 81 041 d\u00f3lares. Os homes te\u00f1en uns ingresos medios de 51 175 d\u00f3lares por 38 641 das mulleres. A renda per capita do concello era de 32 220 d\u00f3lares. O 2,6% das familias e o 3,9% da poboaci\u00f3n est\u00e1n por debaixo da li\u00f1a de pobreza, inclu\u00eddos o 4,0% dos menores de 18 anos e o 6,3% de 65 ou m\u00e1is.\nGoberno local.\nA forma de goberno do concello \u00e9 similar \u00e1 dos gobernos federal e estatal. R\u00e9xese pola Faulkner Act (tam\u00e9n co\u00f1ecida como Optional Municipal Charter Law). O alcalde e o concello son elixidos por separado. O alcalde funcio xefe executivo e o concello ten funci\u00f3ns lexislativas.2\nParsippany \u00e9 un dos poucos municipios de Nova Jersey cun alcalde a tempo completo. O actual alcalde, Michael Luther, ga\u00f1a un salario de 107.000 d\u00f3lares. O seu pai, Henry Luther, foi o segundo alcalde de Parsippany de 1966 a 1973. Mayor Michael Luther, dem\u00f3crata, ga\u00f1ou as elecci\u00f3ns por unha lixeira vantaxe co apoio de certos grupos de republicanos contrarios a unha moratoria no desenvolvemento do municipio. Michael Spector, candidato do Partido Verde e o independente Roy Messmer tam\u00e9n se presentaron \u00e1s elecci\u00f3ns.\nEducaci\u00f3n.\nO Distrito Escolar de Parsippany-Troy Hills School conta coas seguintes escolas:\nElementary Schools (Graos K-5)\nMiddle Schools (Graos 6-8)\nHigh Schools (Graos 9-12)"}
{"id": "46753", "revid": "23204", "url": "https://gl.wikipedia.org/wiki?curid=46753", "title": "Denville, Nova Jersey", "text": "Denville \u00e9 un municipio do Condado de Morris, Nova Jersey, Estados Unidos. Segundo o censo do ano 2000, a poboaci\u00f3n era de 15.824 habitantes. Denville, o centro neur\u00e1lxico do condado de Morris, foi fundado en 1913. En 1988, como parte das celebraci\u00f3ns do 75 aniversario, enterrouse unha c\u00e1psula que conti\u00f1a \"artefactos\" da \u00e9poca.\nXeograf\u00eda.\nDenville formouse como municipio o 14 de abril de 1913, a partir dunha parte do territorio da municipalidade de Rockaway.\nSegundo a Oficina do Censo dos Estados Unidos, a municipalidade de Denville ten unha extensi\u00f3n de 32,7 km\u00b2 (12.6 mi\u00b2). Desta \u00e1rea, 31.4\u00a0km\u00b2 son de terra e 1,3\u00a0km\u00b2 (o 4.12%) est\u00e1 ocupado por auga.\nParte do parque do condado denominado The Tourne est\u00e1 no concello de Denville.\nDenville caracter\u00edzase polos seus lagos e polas comunidades que se estableceron en torno a eles. Hai 11 entidades relacionadas cos lagos. As catro maiores comunidades residenciais son as de Cedar Lake, Indian Lake, Rock Ridge, e Lake Arrowhead (que incl\u00fae Great Bay, Bay e Deep Waters). Lake Estling \u00e9 unha comunidade de ver\u00e1n privada, que ten alg\u00fans residentes habituais. As comunidades dos tres lagos menores son as de Cooper Lake, Hollstein Lake, e Openaki Lake. Tam\u00e9n pertence \u00f3 municipio de Denville a comunidade da lagoa de Cooks Pond.\nDemograf\u00eda.\nSegundo o censo2 do 2000, Denville ten 15.824 habitantes, 5.990 fogares, e 4.312 familias residentes no concello. A densidade de poboaci\u00f3n era de 504,5 hab./km\u00b2. Hab\u00eda 6.178 unidades habitadas e unha densidade media de 197 casas por km\u00b2. A configuraci\u00f3n social do municipio \u00e9 de 92,64% brancos, 1,14% afroamericanos, 0,08% amerindios, 4,64% asi\u00e1ticos e 0,03% oce\u00e1nicos. O censo rexistra 0,44% doutras razas e 1,03% de d\u00faas ou m\u00e1is razas. Os hispanos ou latinos de calquera raza representaban nese censo o 2,64% da poboaci\u00f3n.\nDos 5.990 fogares, o 33% ti\u00f1an nenos de menos de 18 anos. O 62,8% eran parellas casadas; o 6.4%, mulleres independentes sen marido; e o 28%, non-familias. O 11,4% ti\u00f1an persoas de m\u00e1is de 65 anos de idade vivindo soas. O tama\u00f1o do fogar \u00e9 de 2,59 e a familia media ten algo m\u00e1is de 3 membros.\nA distribuci\u00f3n por idades \u00e9 a seguinte: 23,9% te\u00f1en menos de 18; 4,9% entre 18 e 24; 30,5% entre 25 e 44; 25,7% entre 45 e 64; e o 15% estaban entre os 65 anos ou m\u00e1is de idade. A idade media \u00e9 de 40 anos. Por cada 100 mulleres hai 92,8 homes. Por cada 100 mulleres de m\u00e1is de 18 anos hai 89,1 homes.\nOs ingresos medios por unidades de vivenda no municipio \u00e9 de 76.778 d\u00f3lares, e os ingresos medios por familia suman 90.651 d\u00f3lares. Os homes te\u00f1en unha media de ingresos de 63.413 d\u00f3lares fronte \u00f3s 42.392 das mulleres. Sobre 1,7% das familias e o 2.8% da poboaci\u00f3n est\u00e1n por debaixo do limiar de pobreza.\nHistoria.\nS\u00e1bese que os indios lenape utilizaban rutas que atravesaban a actual municipalidade moito antes da chegada dos europeos a Nova Jersey. O centenario Minisink Trail ('carreiro Minisink') percorr\u00eda boa parte do que \u00e9 hoxe o sur de Denville seguindo m\u00e1is ou menos a Estrada 10 (Route 10)]] e o monte Pleasant Turnpike. As investigaci\u00f3ns feitas indican que un campamento lenape estivo situado nesta senda en Denville, ou preto de Ayres (Knuth Farm Historic Site) na estrada 10.\nCando os colonos holandeses e ingleses comezaron a chegar \u00f3 novo mundo a comezos do s\u00e9culo XVII, o 'Minisink Trail' foi case con toda probabilidade o itinerario empregado para viaxar cara \u00f3 interior. Daniel Denton, un dos compradores do que agora se co\u00f1ece como Elizabethtown Tract en 1664, dirixiu unha expedici\u00f3n \u00e1s terras do interior da Nova Jersey psetentrional. En 1670 escribiu a primeira descrici\u00f3n en ingl\u00e9s da \u00e1rea. Alg\u00fans investigadores suxeriron que fora Denton quen bautizou a Denville.\nOutras indagaci\u00f3ns indican que os colonos comezaron a chegar \u00e1 rexi\u00f3n de Denville a \u00faltima d\u00e9cada do s\u00e9culo XVII. Os primeiros asentamentos foron os de holandeses e ingleses procedentes de Long Island, seguidos de quakers de Filadelfia, e alem\u00e1ns. William Penn e varios outros propietarios comezaron a inspeccionar e cercar con estacas a rexi\u00f3n de Denville en torno a 1715. Entre 1730 e 1760, comez\u00e1ronse a constru\u00edr mu\u00ed\u00f1os e forxas \u00f3 longo do r\u00edo Rockaway e do Denbrook. As primeiras comunidades aparecen ligadas a eles en Ninkey e Franklin no sur de Denville. A vila de Denville naceu en torno \u00e1s forxas de Job Allen Iron Works. Os primeiros construtores de Denville, coma a familia Hussa e A.B Crane &amp; Co. comezaron a darlle forma as comunidades residencias e dos lagos.\nUnha carta dun dos primeiros colonos, John Hinchman, do ano 1800, conta a historia oral de Denville de 50 anos antes, tal e como lle fora contado a el pola xente vella do seu tempo. Hinchman explica nesa carta que o nome de Denville procede de \"den\" (gorida, tobo). \u00d3 parecer os indios lenape cazaban animais salvaxes nesta \u00e1rea."}
{"id": "46755", "revid": "98629", "url": "https://gl.wikipedia.org/wiki?curid=46755", "title": "Castelo de Vimianzo", "text": "O castelo de Vimianzo, tam\u00e9n chamado torres de Martelo, \u00e9 unha fortificaci\u00f3n de orixe medieval situada na entrada da vila de Vimianzo, no concello coru\u00f1\u00e9s do mesmo nome. Na actualidade acolle unha mostra permanente de artesan\u00eda popular.\nDescrici\u00f3n e caracter\u00edsticas.\nAt\u00f3pase en moi bo estado de conservaci\u00f3n. Conserva partes do s\u00e9culo XIII, a\u00ednda que a maior\u00eda pertencen aos s\u00e9culos XIV e XV. O edificio ten planta poligonal irregular adapt\u00e1ndose ao terreo. Componse de tres torres defensivas rectangulares ao redor dun patio de armas ademais da torre da homenaxe, coas s\u00faas voadas ameas.\nAs ameas en punta de diamante que antes rodeaban a totalidade do castelo s\u00f3 se conservan na Torre da Homenaxe e no paseo dun dos muros. O seu per\u00edmetro est\u00e1 rodeado na s\u00faa totalidade por un profundo foso. Tam\u00e9n conserva o cami\u00f1o de ronda e no portal\u00f3n de entrada ao patio p\u00f3dese velo escudo con cabeza de lobo dos Moscoso.\nA proximidade da fortaleza \u00e1 costa permit\u00edalle controlar as rotas comerciais do mar do Norte, os negocios da sardi\u00f1a e do sal e os bot\u00edns dos barcos que naufragaban nestas costas.\nHistoria.\n\u00c9poca medieval e moderna.\nConstru\u00eddo entre finais do s\u00e9culo XII e principios do XIII, posiblemente pola familia Mari\u00f1o de Lobeira. Desta primeira construci\u00f3n apenas queda ning\u00fan vestixio, pese a que escavaci\u00f3ns arqueol\u00f3xicas levadas a cabo na d\u00e9cada dos oitenta descubriron os cimentos dunha gran torre no actual patio de armas.\nNo ano 1348 o rei Afonso XI confiscou esta fortaleza a Roi Soga Mari\u00f1o de Lobeira, para venderlla ao arcebispo compostel\u00e1n Xo\u00e1n Garc\u00eda Manrique. Pasou despois a mans do duque de Arjona, Fadrique Enriquez e calc\u00falase que entre 1425 e 1429 pasou por primeira vez a formar parte das propiedades dos Moscoso. A historia deste castelo vinc\u00falase dende ent\u00f3n \u00e1 nobre familia dos Moscoso de Altamira, emparentados coa familia dos Traba, familia a dos Moscoso que constituir\u00e1n o Condado de Altamira na persoa de Lope S\u00e1nchez de Moscoso, primeiro conde de Altamira.\nNeste lugar tivo Pedro Madruga preso ao bispo de Tui, Diego de Muros, que pagou polo seu rescate setecentos mil reais.\nDurante a revolta irmandi\u00f1a este castelo non foi unha excepci\u00f3n, asediado foi tomado polas armas e destru\u00eddo en 1467. Pouco antes, en 1465, serviu de prisi\u00f3n para o Arcebispo de Compostela Alonso II de Fonseca, encarcerado nunha gaiola (que a lenda di de ouro), durante dous anos, por orde de Bernal S\u00e1nchez de Moscoso.\n\u00d3 rematar a revolta o castelo reconstr\u00faese por orde de Fonseca II.\n\u00c9poca contempor\u00e1nea.\nEn 1472 regresara a mans dos Moscoso por obra do Conde de Altamira, Lope S\u00e1nchez de Moscoso. A partir deste momento ser\u00e1 o centro da xurisdici\u00f3n se\u00f1orial de Vimianzo, con dominio sobre Camari\u00f1as, Laxe, Zas e Mux\u00eda.\nA partir do s\u00e9culo XVI co traslado dos Altamira a corte administrar\u00e1n as s\u00faas posesi\u00f3ns os alcaides ou meri\u00f1os.\n\u00c9poca contempor\u00e1nea.\nEn 1833 supr\u00edmense as xurisdici\u00f3ns se\u00f1oriais e so Altamira venden o castelo en 1870 a Ram\u00f3n Martelo N\u00fa\u00f1ez.\nA \u00faltima gran reforma foi realizada no s\u00e9culo XIX por Evaristo Martelo Paum\u00e1n, Marqu\u00e9s de Almeiras, xa que nesta \u00e9poca o castelo estaba en bastante mal estado polo que acometeu obras para facelo habitable. Posteriormente a s\u00faa filla, Dolores Martelo de la Maza, solteira e sen descendencia, cedeu a fortaleza, iron\u00edas do destino ao Arcebispado de Santiago, que tanto poxara por el en tempos pret\u00e9ritos.\nEn 1936, pouco antes do comezo da guerra civil espa\u00f1ola, inici\u00e1rase un expediente de expropiaci\u00f3n do castelo que s\u00f3 se puido facer de xeito simb\u00f3lico polo ent\u00f3n alcalde republicano Manuel Albor\u00e9s e o secretario municipal Andr\u00e9s Garc\u00eda Ferreiro. Finalmente en 1973 foi comprado pola Deputaci\u00f3n da Coru\u00f1a, que o acondicionou para a s\u00faa visita.\nVisitas.\nA entrada \u00e9 de balde, e acolle unha mostra permanente de artesan\u00eda, inclu\u00edndo pezas de oler\u00eda, encaixe, li\u00f1o, cester\u00eda, canter\u00eda, maqueter\u00eda de barcos e acibechar\u00eda."}
{"id": "46756", "revid": "1556", "url": "https://gl.wikipedia.org/wiki?curid=46756", "title": "Torres de Martelo", "text": ""}
{"id": "46759", "revid": "5863", "url": "https://gl.wikipedia.org/wiki?curid=46759", "title": "Seixalbo, Ourense", "text": "San Breixo de Seixalbo \u00e9 unha parroquia situada \u00f3 sur do concello de Ourense. En 2011, segundo o IGE, ti\u00f1a 1088 habitantes (531 homes e 557 mulleres).\nTen unha extensi\u00f3n aproximada duns 6\u00a0km\u00b2. Est\u00e9ndese dende o cruzamento da antiga estrada de Celanova por San Cibrao das Vi\u00f1as, ata o alto do Cumial, l\u00edmite co concello de San Cibrao das Vi\u00f1as, do que a separa o r\u00edo Barba\u00f1a. A parroquia est\u00e1 atravesada pola ruta da Prata do cami\u00f1o de Santiago. \nNa parroquia cel\u00e9brase en xullo a Festa dos foros de Seixalbo.\nPatrimonio.\nSeixalbo conta cunha parroquia chamada San Breixo que ten a s\u00faa festividade o d\u00eda 23 de xu\u00f1o cunha procesi\u00f3n polo centro da vila.\nNo lugar de Za\u00edn est\u00e1 a capela da Virxe do O, tam\u00e9n co\u00f1ecida como capela da Virxe da Esperanza ou da Expectaci\u00f3n. Ten nave de planta rectangular con muros de cachoter\u00eda concertada de granito. Na portada con arco de medio punto ten porta de d\u00faas follas. A espadana \u00e9 dun s\u00f3 arco, con pequeno campanil, rematada en cruz de pedra. A cuberta prol\u00f3ngase at\u00e9 unha cercha apoiada en piares de madeira formando un acolledor cabido.\nEntre Za\u00edn e Za\u00edn de Abaixo, preto da capela, hai un cruceiro de plataforma. Ao seu car\u00f3n ten restos dun pedestal c\u00fabico. Ten varal de secci\u00f3n circular, moi erosionado e desgastado, e a cruz tam\u00e9n moi erosionada de forma singular, feita de cemento.\nNas Curuxeiras est\u00e1 a capela de San Blas, constru\u00edda sobre unha plataforma horizontal. Ten planta rectangular, con muros de cachoter\u00eda concertada de granito. A portada \u00e9 adintelada, con porta de d\u00faas follas e un pequeno oco na cara norte. A espadana \u00e9 recente, con forma semicircular, rematada en cruz de pedra.\nPreto desta capela est\u00e1 a Casona da Torre. Ten planta rectangular de d\u00faas alturas, con muros de cachoter\u00eda concertada. A fachada nordeste ten balc\u00f3n e vent\u00e1 singular. Acc\u00e9dese a ela por un portal\u00f3n con arco. Segundo a tradici\u00f3n poder\u00eda ter a s\u00faa orixe nunha antiga torre medieval"}
{"id": "46765", "revid": "12452", "url": "https://gl.wikipedia.org/wiki?curid=46765", "title": "D\u00eda de San Valent\u00edn", "text": ""}
{"id": "46774", "revid": "5863", "url": "https://gl.wikipedia.org/wiki?curid=46774", "title": "Hyalospongiae", "text": "A clase Hyalospongiae ou Hexactinellida \u00e9 un grupo de animais pertencentes \u00f3 filo Porifera a\u00ednda que alg\u00fans investigadores consideran que son o suficientemente distintas como para crear o seu propio phylum, Symplasma. Son co\u00f1ecidas vulgarmente como \"Esponxas v\u00edtreas\", esponxas cuxas esp\u00edculas do esqueleto mineral son todas elas de s\u00edlice cristalizado de seis raios ou esp\u00edculas triaxonas, moitas veces unidas formando unha rede.\nEstrutura.\nAs fibras de esponxina pode presentalas ou non, segundo especies. De feito, existen especies de hexactin\u00e9lidas que carecen de esqueleto ning\u00fan. Cando as presenta, ten Megascleras e Microcleras diferenciadas. A parede do corpo \u00e9 cavernosa, formada por unha trama trabecular, o que as converte en membros do tipo Sicon ou Leucon.\nO pinacodermo \u00e9 inexistente (non ten epitelio superficial), e \u00e9 substitu\u00eddo por unha membrana dermal acelular. A capa de coanocitos pode ser sincitial.\nUnha habilidade que pos\u00faen estas esponxas \u00e9 a dun sistema \u00fanico para a r\u00e1pida conduci\u00f3n dos impulsos el\u00e9ctricos traspasando os seus corpos, facendo posible que elas poidan responder rapidamente \u00f3s est\u00edmulos externos.\nTodas elas son mari\u00f1as, e de preferencia por augas profundas.\nClasificaci\u00f3n.\nTaxonom\u00eda.\nClase Hyalospongiae ou Hexactinellida (Exactin\u00e9lida ou Esponxa v\u00edtrea)"}
{"id": "46775", "revid": "1786", "url": "https://gl.wikipedia.org/wiki?curid=46775", "title": "Hexactinellida", "text": ""}
{"id": "46776", "revid": "1786", "url": "https://gl.wikipedia.org/wiki?curid=46776", "title": "Hexactin\u00e9lida", "text": ""}
{"id": "46779", "revid": "89787", "url": "https://gl.wikipedia.org/wiki?curid=46779", "title": "Demospongiae", "text": "As desmosponxas, esponxas sil\u00edceas ou esponxas c\u00f3rneas \u00e9 a clase m\u00e1is numerosa do filo Porifera (esponxas) e \u00e9 a que cont\u00e9n a maior variedade destas espoxas. Difer\u00e9nciase por posu\u00edr un esqueleto de fibras de esponxina, unha substancia exclusiva destes animais ou de mineral s\u00edlice ou de \u00e1mbolos dous.\nEstrutura.\nMegascleras e microscleras diferenciables e xamais con seis radios. Xeralmente as pequenas esp\u00edculas at\u00f3panse nas partes brandas e aparecen grandes esp\u00edculas esquel\u00e9ticas. Todas as Demosponxas son da tipolox\u00eda leuconoide, e a maior\u00eda \u00e9 irregular, por\u00e9n existen todos os tipos de patr\u00f3ns de crecemento. Algunhas son incrustantes; outras te\u00f1en un aspecto de ramificaci\u00f3ns ascendentes ou plataformas irregulares; outras te\u00f1en formas de cord\u00f3n ou son foli\u00e1ceas. A maior\u00eda son mari\u00f1as, a\u00ednda que tam\u00e9n existen especies de auga doce (Familia Spongillidae). Este grupo de esponxas var\u00edan na s\u00faa distribuci\u00f3n dende augas rasas a grandes profundidades. A reproduci\u00f3n neste grupo pode ser tanto sexual como asexual.\nClasificaci\u00f3n.\nTaxonom\u00eda.\nHooper e van Soest fixeron a seguinte clasificaci\u00f3n;\nPor\u00e9n, evidencias moleculares suxiren que deber\u00eda ser revisada a clasificaci\u00f3n da sublcase Homoscleromorpha."}
{"id": "46780", "revid": "1786", "url": "https://gl.wikipedia.org/wiki?curid=46780", "title": "Demosponxas", "text": ""}
{"id": "46782", "revid": "1786", "url": "https://gl.wikipedia.org/wiki?curid=46782", "title": "Demosponxa", "text": ""}
{"id": "46786", "revid": "23204", "url": "https://gl.wikipedia.org/wiki?curid=46786", "title": "Kwame Nkrumah", "text": "Kwame Nkrumah, nado o 21 de setembro de 1909 en Costa de Ouro, hoxe Ghana e finado o 27 de abril de 1972 en Bucarest, Roman\u00eda, como era co\u00f1ecido Francis Nwia-Kofi Ngoloma, foi un l\u00edder ghan\u00e9s anticolonial, antineocolonial e anti-imperialista de \u00c1frica. Nkrumah foi o fundador e mailo primeiro presidente da moderna Ghana, sendo considerado como un dos pol\u00edticos panafricanistas m\u00e1is influentes do s\u00e9culo XX.\nPrimeiros anos.\nNkrumah naceu en Nkroful, no territorio africano ent\u00f3n co\u00f1ecido como Costa de Ouro, hoxe Ghana, nunha familia de relixi\u00f3n cristi\u00e1 relativamente humilde. Acudiu \u00e1 escola elemental na localidade de Half Assini, diplom\u00e1ndose logo en Accra no Government Training College (que cambiou o nome naquel mesmo ano para Achimota School). No 1935 deixou Ghana para ir aos Estados Unidos de Am\u00e9rica. A\u00ed traballou e seguiu estudos nunha variedade de materias (Ensinanza, Econom\u00eda, Sociolox\u00eda e Teolox\u00eda) na Universidade Lincoln e na Universidade de Pensilvania. En 1945 marchou ao Reino Unido, e estudou ciencias pol\u00edticas na London School of Economics.\nNkrumah viviu a experiencia da discriminaci\u00f3n racial, quedando ao tempo impresionado polo pensamento dalg\u00fans activistas afroamericanos, como Marcus Garvey e Web Du Bois. Dos Estados Unidos trasladouse a Gran Breta\u00f1a con intenci\u00f3n de continuar os seus estudos. Nkrumah xogar\u00eda un papel de primeiro plano na WASU (West African Students\u2019 Union: Uni\u00f3n de Estudantes da \u00c1frica Occidental), colaborando como secretario na organizaci\u00f3n do V Congreso Panafricano, en Manchester, organismo institu\u00eddo por W.E.B. Du Bois.\nRegreso a Ghana.\nToda esa actividade chamou a atenci\u00f3n de Arko Adjei, dirixente do United Gold Coast Convention (Convenci\u00f3n Unida da Costa de Ouro) (UGCC), o primeiro partido pol\u00edtico de Ghana. En 1947 Nkrumah tornou a Ghana para participar na loita polo dereito do seu pobo \u00e1 autodeterminaci\u00f3n, mais entre el e outros membros da UGCC as relaci\u00f3n volv\u00e9ronse de s\u00fapeto tensas.\nNo 1948 Nkrumah e outros dirixentes da da UGCC foron detidos polo goberno colonial coa escusa dunha serie de tumultos e desordes que convulsionaran o pa\u00eds; por\u00e9n o arresto non fixo sen\u00f3n aumentar a s\u00faa popularidade, e foi ceibado pouco despois.\nNkrumah comezou a s\u00faa axitaci\u00f3n polo pa\u00eds adiante. De comunidade en comunidade proclamou que a Costa de Ouro precisaba o \"autogoberno\", ao tempo que edificaba unha ampla base de poder. Os agricultores do cocos un\u00edronselle porque estaban en desacordo coa pol\u00edtica brit\u00e1nica. Solicitou que as mulleres tomasen parte no proceso pol\u00edtico nunha \u00e9poca na que o sufraxio feminino era a\u00ednda recente nas democracias occidentais. Os sindicatos tam\u00e9n se xuntaron ao seu movemento. Cara 1949, organizara todos eses grupos nun novo partido denominado The Convention People\u2019s Party (Partido da Convenci\u00f3n Popular) (CCP). Nkrumah, ademais de poder contar co seu propio carisma persoal, buscou rodearse de persoas con habilidade propagand\u00edstica que soubesen aproveitar todos os medios ao seu alcance, especialmente xornal\u00edsticos. Fund\u00e1ronse novos xornais como \"Accra Evening News\" e \"Cape Coast Daily Mail\" que, a diferenza das anteriores publicaci\u00f3ns pol\u00edticas do pa\u00eds, eran redactadas de xeito simple e comprens\u00edbel. O goberno colonial brit\u00e1nico probou a censurar e reprimir os xornais, mais desta vez s\u00f3 conseguiu inflamar o \u00e1nimo da poboaci\u00f3n.\nO 9 de xaneiro de 1950 Nkrumah proclamou unha grande folga con demostraci\u00f3ns polo pa\u00eds enteiro, que se denominou \u201cPositive Action\u201d (Acci\u00f3n concreta): a idea era imitar o exemplo de Gandhi na India. Alg\u00fans tumultos conseguintes deron ao goberno colonial a escusa para arrestar de novo a Nkrumah.\nA Independencia de Ghana.\nO 1 de xaneiro de 1951 foi promulgada a nova constituci\u00f3n de Ghana, que o CPP criticou ora porque negaba o pleno autogoberno, ora porque m\u00e1is unha vez favorec\u00eda a representaci\u00f3n a trav\u00e9s das elites tradicionais. En febreiro de 1951, como o partido decidira participar nas elecci\u00f3ns, o novo gobernador brit\u00e1nico Sir Charles Alden permitiu que Nkrumah, a\u00ednda no c\u00e1rcere, competise por un escano na Asemblea. O \u00e9xito nas votaci\u00f3ns foi un triunfo para Nkrumah. Ante esta esmagadora vitoria Alden decidiu liberar a Nkrumah xunto outros membros do CPP que estaban tam\u00e9n detidos, e nomealo xefe do goberno e, un ano despois, primeiro ministro. Unha das primeiras medidas de Nkrumah foi modificar a constituci\u00f3n, que transformou a Asemblea Lexislativa nunha c\u00e1mara integramente elix\u00edbel por sufraxio universal. No ano 1954 as novas elecci\u00f3ns outorg\u00e1ronlle de novo unha nidia vitoria ao CPP.\nAs\u00ed Nkrumah accedeu a guiar o seu pa\u00eds -que rebautizou Ghana, en lugar do nome de Costa de Ouro, que ti\u00f1a na \u00e9poca colonial- cara a independencia, obtida o 6 de marzo de 1957.\nAta o 1960 un representante da Coroa brit\u00e1nica ostentaba a\u00ednda o t\u00edtulo de xefe de estado honor\u00edfico. No mesmo 1960 Ghana foi proclamada rep\u00fablica e Nkrumah foi elixido presidente fronte de J.B. Danqua, candidato da oposici\u00f3n.\nPresidente de Ghana.\nUn dos primeiros obxectivos do goberno Nkrumah foi promover o desenvolvemento do pa\u00eds, de modo que os seus recursos poidesen ser usados para mellorar o benestar da poboaci\u00f3n, e non s\u00f3 para producir bens export\u00e1beis cara os pa\u00edses desenvolvidos. Desde un punto de vista ideol\u00f3xico Nkrumah era un defensor do socialismo africano. Foi as\u00ed creado un sistema econ\u00f3mico que combinaba a libre iniciativa privada cun forte papel do Estado na econom\u00eda. Na primeira \u00e9poca a pol\u00edtica de Nkrumah obtivo discretos \u00e9xitos, especialmente nos campos do ensino e da construci\u00f3n de infraestruturas (o grande encoro de Akosombo), mais os programas de desenvolvemento impuxeron tam\u00e9n un forte peso nas finanzas do pa\u00eds que, unido as esperanzas que as excesivas ambici\u00f3ns do presidente xeraran, e m\u00e1is o difusi\u00f3n da corrupci\u00f3n, revelouse un punto insost\u00edbel. Amargado polas dificultades que Ghana atopaba no seu intento de se emancipar tanto social como economicamente, Nkrumah virou moi apaixonado na denuncia do neocolonialismo . Para vencer estas forzas Nkrumah ti\u00f1a en mente unha soluci\u00f3n, xa pensada nos tempos da s\u00faa militancia no movemento panafricano: a uni\u00f3n de \u00c1frica enteira nunha federaci\u00f3n.\nAs ambici\u00f3ns revolucionarias de Nkrumah lev\u00e1bano a considerarse investido dunha misi\u00f3n que transcend\u00eda os conf\u00edns de Ghana para se estender por toda \u00c1frica. Nkrumah v\u00eda na federaci\u00f3n de \u00c1frica o \u00fanico xeito de que o continente se emancipase realmente e obtivese un espazo na \u00e9poca da guerra fr\u00eda. Coherentemente, estaba a prol dunha pol\u00edtica de \u201cneutralismo activo\u201d.\nNeses anos da descolonizaci\u00f3n a idea dunha organizaci\u00f3n, calquera que fose, dos pa\u00edses africanos gozaba de consenso xeral. Mais Nkrumah insist\u00eda en botar as bases dunha uni\u00f3n pol\u00edtica, sendo claro que esa postura non se aceptaba pola maior\u00eda dos dirixentes africanos. De maneira que a Organizaci\u00f3n da Unidade Africana (OUA) non correspond\u00eda aos desexos de Nkrumah, sen\u00f3n apenas un organismo intergobernamental. Con todo, en 1965, Kwame Nkrumah non dubidou en gastar 10 mill\u00f3ns de libras en erguer un Pazo da Unidade Africana en Accra, con ocasi\u00f3n da Conferencia de Xefes de Estado e Goberno da OUA, nun momento no que a econom\u00eda do seu pa\u00eds estaba en dificultades, custo que a s\u00faa ambici\u00f3n pol\u00edtica impu\u00f1a e que lle subtra\u00eda o apoio da poboaci\u00f3n. Por outra banda a s\u00faa li\u00f1a intransixente sobre o neocolonialismo, xunto co apoio aos \"combatentes pola liberdade\" no resto do continente, e mailo seu achegamento, nos anos \u00faltimos, \u00e1 URSS e a China, contribuir\u00f3n a lle crear fama de revolucionario inc\u00f3modo e a lle retirar o sost\u00e9n dos \"moderados\". Todos ese factores ill\u00e1rono no plano internacional e foron unha das causas da s\u00faa ca\u00edda. Outra causa ser\u00eda o cariz cada vez m\u00e1is autoritario que o seu r\u00e9xime fora tomando desde a independencia de Ghana.\nSe ben Nkrumah se declarara partidario dun r\u00e9xime democr\u00e1tico, na pr\u00e1ctica demostrouse pouco tolerante cando a oposici\u00f3n pu\u00f1a en perigo as s\u00faas concepci\u00f3ns de progreso e unidade das naci\u00f3ns e da interpretaci\u00f3n que daba da vontade popular. A represi\u00f3n do disenso era xustificada pola identificaci\u00f3n do \u201cgoberno do pobo\u201d coa vontade do l\u00edder electo, isto \u00e9 co mesmo Nkrumah. As primeiras medidas que restrinx\u00edan as liberdades pol\u00edticas no pa\u00eds foran unha resposta as axitaci\u00f3ns rexionalistas e secesionistas que acompa\u00f1aran \u00e1 independencia: a Deportation Act (Lei de deportaci\u00f3n), que permit\u00eda expulsar de Ghana os cidad\u00e1ns estranxeiros que apoiasen e financiasen a oposici\u00f3n e maila Avoidance of Discrimination Act (Lei antidiscriminaci\u00f3n). Ambas de 1957. A \u00faltima das leis vedaba os partidos de base rexional ou tribal. Pero foi m\u00e1is al\u00e1, coa Preventive Detention Act (Lei de detenci\u00f3n preventiva), de xullo de 1958, que autorizaba encarcerar por un per\u00edodo non superior a cinco anos, en base a simples sospeitas, a quen fose acusado de acci\u00f3ns contra a seguranza do pa\u00eds.\nOs actos terroristas contra o goberno aumentaran antes de diminu\u00edr. Tense suxerido que o cancro que causou a morte de Nkrumah en 1972 foi unha secuela dun atentado no 1962. Pero tivera tam\u00e9n como resultado o endurecemento da pol\u00edtica represiva.\n\u00daltimos anos.\nNo 1964 Nkrumah convocou un referendo con idea de proclamar o CPP, do cal ti\u00f1a o control absoluto , partido \u00fanico de Ghana, e a el mesmo presidente vitalicio. Nkrumah perdera o que fora a s\u00faa gran calidade: a capacidade de interpretar os sentimentos e as necesidades das masas populares.\nO 24 de febreiro de 1966, mentres o presidente estaba ocupado nunha misi\u00f3n de paz en Hanoi, ent\u00f3n capital de Vietnam do Norte, o ex\u00e9rcito e a polic\u00eda anunciaron a s\u00faa expulsi\u00f3n do poder, a suspensi\u00f3n da Constituci\u00f3n e a formaci\u00f3n dun goberno militar provisorio. Nkrumah refuxiouse en Guinea-Conakry.\nO 27 de abril de 1972 Kwame Nkrumah morreu de cancro en Roman\u00eda, onde se retirara para curarse.\nNkrumah foi e \u00e9 a\u00ednda un referente para toda \u00c1frica, como unha das figuras m\u00e1is importantes na loita contra o colonialismo e pola emancipaci\u00f3n dos pobos do Terceiro Mundo. Os ouvintes africanos da BBC escoll\u00e9rono como \"Home do Milenio\" no 2000."}
{"id": "46787", "revid": "89787", "url": "https://gl.wikipedia.org/wiki?curid=46787", "title": "Sclerospongiae", "text": "As esclerosponxas ou esponxas coralinas son unha pequena clase de Por\u00edferos proposta en 1970 por Hartman e Goreau, a\u00ednda que alg\u00fans autores prefiren incluilas, \u00e1s veces, na clase Demospongiae .\nEstrutura.\nEngloba especies xeralmente atopadas en grutas e t\u00faneles asociadas a arrecifes de corais. Estas esponxas de forma leuconoides son \u00fanicas por amosar esqueleto interno composto por esp\u00edculas silicosas (aragonita-s\u00edlice) e fibras de esponxina que dan soporte \u00e1s c\u00e9lulas, como nas Demospongiae, agregadas a unha base calc\u00e1rea (carbonato c\u00e1lcico).\nSon estas as esponxas coralinas, m\u00e1is co\u00f1ecidas como f\u00f3siles. Existen poucas especies modernas (\"Sclerospongia sp.\"), encontradas soamente nos arrecifes de corais das \u00cdndias Orientais e Pac\u00edfico, contribu\u00edndo a crear a estrutura dos arrecifes de coral.\nFiloxenia.\nSCLEROSPONGIAE\n |--o STROMATOPOROIDA\n | |-- Astroscleridae\n | `-- Calcifibrospongiidae\n |--o CERATOPORELLIDA\n | |-- Ceratoporellidae\n | |-- Tabulospongida\n | `-- Acanthochaetetidae\n `--o MERLIIDA\n `-- Merliidae"}
{"id": "46788", "revid": "1786", "url": "https://gl.wikipedia.org/wiki?curid=46788", "title": "Esclerosponxas", "text": ""}
{"id": "46790", "revid": "118295", "url": "https://gl.wikipedia.org/wiki?curid=46790", "title": "Marcus Garvey", "text": "Marcus Mosiah Garvey Heroe Nacional de Xamaica, nado o 17 de agosto de 1887 e finado o 10 de xu\u00f1o de 1940, foi un publicista, xornalista, entrepreneur, nacionalista negro, e fundador da Universal Negro Improvement Association and African Communities League (UNIA-ACL).\nTraxectoria.\nGarvey, naceu en St. Ann's Bay, Saint Ann Parish, Xamaica de Marcus Mosiah Garvey Sr., un mas\u00f3n, e Sarah Jane Richards, traballadora dom\u00e9stica e labrega. Dos once fillos da parella s\u00f3 Garvey, e s\u00faa irm\u00e1 Indiana, acadaron a madurez. Do pai de Garvey dic\u00edase que ti\u00f1a unha grande biblioteca e que foi el quen lle traspasou o amor pola lectura.\nGarvey \u00e9 mellor lembrado por ser un importante fundador do Movemento de Regreso a \u00c1frica Back-to-Africa movement, que animaba aos descendentes de africanos para volver \u00e1 s\u00faa patria ancestral . Este movemento puido inspirar outros, especialmente Naci\u00f3n do Islam (Nation of Islam), ao movemento Rastafari, que reclama a Garvey como un profeta. Garvey dic\u00eda defender a ancestralidade africana para \"redimir\" \u00c1frica e para que as potencias coloniais europeas marchasen de al\u00ed."}
{"id": "46791", "revid": "1131", "url": "https://gl.wikipedia.org/wiki?curid=46791", "title": "Limiar de pobreza", "text": "En econom\u00eda, o limiar de pobreza (co\u00f1ecido tam\u00e9n como soleira de pobreza ou li\u00f1a de pobreza) \u00e9 o nivel de ingresos por debaixo do cal unha familia \u00e9 incapaz de satisfacer as necesidades dos seus membros. Na pr\u00e1ctica, coma na definici\u00f3n de pobreza para a que tampouco existe unha \u00fanica definici\u00f3n, disc\u00fatese como e onde situar a li\u00f1a de pobreza. Diferentes pa\u00edses tenden a usar diferentes limiares de pobreza. O limiar de pobreza que se usa nas naci\u00f3ns desenvolvidas \u00e9 xeralmente m\u00e1is alto c\u00f3 que usan os pa\u00edses do Terceiro Mundo.\nCando se fan comparaci\u00f3ns internacionais co obxecto de comparar niveis de benestar econ\u00f3mico entre varios pa\u00edses empr\u00e9gase un mesmo limiar de pobreza serv\u00edndose de datos expresados en paridade de poder adquisitivo (en ingl\u00e9s PPP 'purchasing power parity'). Comparando o poder adquisitivo dos fogares poden salvarse as flutuaci\u00f3ns de cambio e franquearse as diferenzas entre os prezos das distintas econom\u00edas.\nCando se di que se vive por menos de 1 d\u00f3lar \u00f3 d\u00eda debe entenderse que o consumo diario de bens e servizos \u00e9 comporable \u00e1 cantidade de bens e servizos que se poden comprar nos Estados Unidos por $1. Os bens producidos por un mesmo e os servizos p\u00fablicos tam\u00e9n estar\u00edan comprendidos nesta medici\u00f3n. O limiar de pobreza \u00e9 \u00fatil como ferramenta econ\u00f3mica coa que medir as persoas que viven en pobreza e po\u00f1er en funcionamento reformas socioecon\u00f3micas coma os seguros de desemprego para reducir a pobreza.\nM\u00e9todos para definir o limiar de pobreza.\nAlgunhas das maneiras m\u00e1is usadas para delimitar a li\u00f1a de pobreza son as seguintes:\nPobreza absoluta.\nExisten varios m\u00e9todos de avaliaci\u00f3n absoluta da pobreza. Todos se basean en convenci\u00f3ns normativas admitidas nun pa\u00eds ou nunha comunidade concreta. e Un deles \u00e9 o fornecido polo Banco Mundial co criterio de 1 d\u00f3lar (de 1990) por persoa e por d\u00eda. Un limiar de 2 d\u00f3lares \u00e9 tam\u00e9n correntemente empregado. O n\u00famero de persoas por baixo do limiar de pobreza nun pa\u00eds \u00e9 dif\u00edcil de estimar. Por unha parte os pa\u00edses non te\u00f1en todos os medios de contar con estat\u00edsticas nacionais detalladas; por outra parte, ser\u00eda necesario ter en conta actividades como o autoconsumo ou o acceso a servizos p\u00fablicos.\nPara que a medida sexa absoluta, o limiar debe ser o mesmo en diferentes pa\u00edses. Esta medida deber\u00eda considerar s\u00f3 o poder do individuo para consumir e deber\u00eda ser independente dos cambios na distribuci\u00f3n dos ingresos. A intuici\u00f3n detr\u00e1s dunha medici\u00f3n absoluta \u00e9 que a sobrevivencia precisa a mesma cantidade de bens en todo o mundo e que todo o mundo deber\u00eda estar suxeito \u00f3s mesmos est\u00e1ndares se se trata de facer unha comparaci\u00f3n significativa. Debe facerse notar que se os ingresos reais nunha econom\u00eda medran e os ingresos distributivos non cambian, a pobreza absoluta declinar\u00e1.\nAdemais, o \u00edndice de pobreza absoluta pode declinar a\u00ednda que a desigualdade estea medrando, polo menos en tanto os m\u00e1is pobres consigan uns ingresos reais m\u00e1is altos c\u00f3s que ti\u00f1an antes.\nEste tipo de c\u00e1lculo \u00e9 moitas veces contrastado con c\u00e1lculos de pobreza relativa, que clasifican os individuos ou familias como \"pobres\", non compar\u00e1ndoos cun corte determinado, sen\u00f3n compar\u00e1ndoos con outros na poboaci\u00f3n estudada.\nO termo \"pobreza absoluta\" \u00fasase tam\u00e9n como sin\u00f3nimo de pobreza extrema.\nPobreza relativa.\nEste c\u00e1lculo t\u00e9n en conta o nivel de vida dun pa\u00eds. O m\u00e1is frecuente utiliza unha fracci\u00f3n dos ingresos medios: 50% para Francia, 60% para a Uni\u00f3n Euroepea (Eurostat). O limiar reflite as\u00ed a evoluci\u00f3n do nivel de vida do conxunto da poboaci\u00f3n, o que \u00e9 asemade unha vantaxe (a noci\u00f3n de pobreza \u00e9 relativa) e un inconveniente (se o ingreso de cada habitante aumenta o 20%, o limiar tam\u00e9n aumenta o 20% e o n\u00famero de pobres contin\u00faa inmutable sen aparecer o progreso por ningures).\nOs c\u00e1lculos da pobreza relativa son case os mesmos c\u00f3s empregados para medir a desigualdade: se unha sociedade se fai m\u00e1is igualitaria, se ten unha distribuci\u00f3n dos ingresos m\u00e1is igualitarios, a pobreza real decrece. Segundo isto, hai quen argumenta que o termo \"pobreza relativa\" deber\u00eda ser cambiado polo de 'desigualdade'. Nese sentido, se a sociedade cambiase de maneira que desfavorecese as familias con maiores ingresos m\u00e1is que as que te\u00f1en menos ingresos, a pobreza relativa decrecer\u00eda pero todos os cidad\u00e1ns da sociedade estar\u00edan peor. De igual xeito, na direcci\u00f3n inversa: nos \u00faltimos s\u00e9culos, moitos pa\u00edses rebaixaron a s\u00faa pobreza absoluta, aumentando a s\u00faa pobreza relativa.\nA frase \"pobreza relativa\" tam\u00e9n se usa no sentido de \"pobreza moderada\", por exemplo, cando o nivel de ingresos ou est\u00e1ndares de vida satisf\u00e1n as necesidades b\u00e1sicas (como auga, alimentaci\u00f3n, vestido, vivenda, e servizos m\u00e9dicos b\u00e1sicos), pero contin\u00faan sendo significativamente m\u00e1is baixos c\u00f3s da poboaci\u00f3n considerada."}
{"id": "46793", "revid": "23204", "url": "https://gl.wikipedia.org/wiki?curid=46793", "title": "W. E. B. Du Bois", "text": "William Edward Burghardt Du Bois, \u00e1s veces chamado Web Dubois, nado en Great Barrington (Massachusetts) o 23 de febreiro de 1868 e finado en Ghana o 27 de agosto de 1963, foi un afroamericano de orixe haitiana que loitou polo reco\u00f1ecemento dos dereitos c\u00edvicos dos negros nos Estados Unidos. Foi tam\u00e9n editor e poeta. Pertenceu \u00e1 francmasoner\u00eda.\nFoi laureado co Premio internacional da paz (outorgado polo Consello mundial da paz) en 1952 e co Premio Lenin da paz en 1959.\nMocidade.\nEra fillo de Alfred e Mary Dubois. Estudou na Fisk University de Nashville (Tennessee), e logo en Harvard a partir de 1888. Foi o primeiro negro norteamericano graduado cun doutoramento en Filosof\u00eda por Harvard en 1895.\nMadurez.\nDespois dos seus estudos en Harvard e en Berl\u00edn, publicou unha das primeiras obras sociol\u00f3xicas americanas: \"The Philadelphia Negro\" (O negro de Filadelfia). Ensina na Universidade de Atlanta e publica en 1903 o ensaio \"The Souls of Black Folk\". Foi tam\u00e9n autor de varias novelas, das que destaca \"The Dark Princess\" (A Princesa Negra).\nEn 1909, participou na creaci\u00f3n da NAACP, e dirixiu o seu xornal, \"The Crisis\".\nA partir dos anos 1940, mostra unha simpat\u00eda crecente polas teses comunistas. En 1961, con 93 anos, afil\u00edase oficialmente ao Partido comunista dos USA. Logo emigrou a Ghana, da que recibiu a nacionalidade, e onde faleceu en 1963."}
{"id": "46799", "revid": "865", "url": "https://gl.wikipedia.org/wiki?curid=46799", "title": "The Hives", "text": "The Hives \u00e9 unha banda sueca de rock formada na cidade de Fagersta. Chegaron ao grande p\u00fablico coa edici\u00f3n do seu recompilatorio de grandes \u00e9xitos \"Your New Favourite Band\", que cont\u00e9n o seu tema m\u00e1is co\u00f1ecido, \"Hate to Say I Told You So\". Un trazo caracter\u00edstico da banda son os traxes brancos e negros que usan os seus membros nos directos.\nHistoria.\nComezos.\nA banda afirma que se formou en 1993 (a\u00ednda que foi en 1989 cun nome e cun son distinto) baixo a direcci\u00f3n de Randy Fitzsimmons. Fitzsimmons suxer\u00edulles que creasen unha banda de garage rock. Fitzsimmons act\u00faa como o compositor e \"Svengali\" do grupo. A banda gravou unha demo titulada \"Sounds Like Sushi\" en 1994 e o ano segunte asinaron con Bleeding Heart, un selo sueco de skate punk. Un ano despois editaron o seu EP de estrea, \"Oh Lord! When? How?\", e Almqvist decidiu promocionar a banda \u00e1 discogr\u00e1fica Burning Heart.\nEn 1997 The Hives lanzaron o seu \u00e1lbum de estrea \"Barely Legal\" (por un dos primeiros nomes art\u00edsticos do guitarrista Vigilante Carlstroem), e comezaron unha xira. O ano seguinte editar\u00eda on seu segundo EP \"A.K.A. I-D-I-O-T\".\n\"Veni Vidi Vicious\" e \"Your New Favourite Band\".\nNo mes de abril do ano 2000 aparecer\u00eda o seu segundo \u00e1lbum, titulado \"Veni Vidi Vicious\", editado a trav\u00e9s do selo Warner Music Group. A propia banda describiu o disco como \"unha luva de veludo con pu\u00f1os americanos, brutal e sofisticado ao mesmo tempo\". Do \u00e1lbum sac\u00e1ronse os sinxelos \"Hate to Say I Told You So\", \"Main Offender\", \"Die, All Right!\" e \"Supply &amp; Demand\".\nDespois de ver o v\u00eddeo de \"Hate to Say I Told You So\" na televisi\u00f3n alem\u00e1, Alan McGee (Oasis, Creation Records) decidiu levar a banda ao seu recentemente creado selo Poptones. Poptones editou o recompilatorio de grandes \u00e9xitos \"Your New Favourite Band\" no ano 2001, sendo este o traballo que os far\u00eda co\u00f1ecidos, ao acadar o n\u00famero 7 da lista brit\u00e1nica de \u00e1lbums. Despois do seu \u00e9xito, a banda re-editou os sinxelos \"Hate to Say I Told You So\" e \"Main Offender\" que conseguiron chegar aos portos 23 e 24 respectivamente na lista brit\u00e1nica de sinxelos. O grupo tam\u00e9n reeditou \"Veni Vidi Vicious\" nos Estados Unidos.\nDurante a promoci\u00f3n de \"Veni Vidi Vicious\" e \"Your New Favourite Band\" The Hives conseguiu un contrato con Universal Music. Este feito levou a unha disputa entre a banda e Burning Heart, que afirmaba que The Hives asinara por un \u00e1lbum m\u00e1is no seu acordo.\n\"Tyrannosaurus Hives\".\nDespois dunha extensa xira, a banda regresou a Fagersta para gravar o seu terceiro \u00e1lbum. O resultado foi \"Tyrannosaurus Hives\", o seu primeiro material novo en catro anos. Este \u00e1lbum inclu\u00eda os exitosos sinxelos \"Walk Idiot Walk\" (que se estreou no n\u00famero 13 das listas brit\u00e1nicas), \"Two-Timing Touch and Broken Bones\" (que entrou no top 50) e \"A Little More for Little You\". Os temas \"B is for Brutus\" e \"No Pun Intended\" apareceron no videoxogo \"Gran Turismo 4\" e \"SSX On Tour\" respectivamente. No ano 2006 a s\u00faa canci\u00f3n \"Diabolic Scheme\" usouse na pel\u00edcula de vampiros \"Frostbiten\".\n\"The Black and White Album\".\nO sitio web de The Hives foi reformado na segunda semana de agosto do 2007, aparecendo cun novo dese\u00f1o. A p\u00e1xina revelaba a portada e o t\u00edtulo do primeiro sinxelo, \"Tick Tick Boom\", do seu novo \u00e1lbum, que ser\u00eda lanzado o 14 de agosto nos Estados Unidos e o 8 de outubro no Reino Unido. A datas de edici\u00f3n do novo traballo, \"The Black and White Album\", ser\u00edan o 15 de outubro no Reino Unido polo selo Polydor e o 13 de novembro nos Estados Unidos polo A&amp;M/Octone.\nThe Hives apareceron con ese primeiro sinxelo nun anuncio da marca deportiva Finish Line, e nun anuncio de Nike coa canci\u00f3n \"Return The Favour\". O seu tema \"Try It Again\" apareceu nun trailer da pel\u00edcula estadounidense \"Get Him To The Greek\". \"Tick Tick Boom\" ser\u00eda usado en m\u00e1is anuncios, inclu\u00eddos o da tempada 2007 da canle NFL Network, o da serie da CBS \"Jericho\", a serie \"Burn Notice\", e tam\u00e9n as pel\u00edculas \"Jumper\", \"MacGruber\" e \"Get Smart\", e ademais foi a sinton\u00eda oficial das \"Survivor Series 2007\".\nO 2 de outubro do 2008 Nicholaus Arson puxo unha entrada no diario da p\u00e1xina da banda dicindo que os membros \u00edanse tomar un descanso despois de que rematase a xira de presentaci\u00f3n de \"The Black and White Album\".\nO 2 de xullo do 2010, a banda editou un EP titulado \"Tarred and Feathered\", onde versionan os temas \"Civilization's Dying\" de Zero Boys, \"Nasty Secretary\" de Joy Rider &amp; Avis Davis e \"Early Morning Wake Up Call\" de Flash and the Pan."}
{"id": "46800", "revid": "308024", "url": "https://gl.wikipedia.org/wiki?curid=46800", "title": "Denville", "text": ""}
{"id": "46801", "revid": "85894", "url": "https://gl.wikipedia.org/wiki?curid=46801", "title": "Coslada", "text": "Coslada \u00e9 un municipio pertencente \u00e1 Comunidade de Madrid. Pertence \u00e1 comarca do Corredor do Henares e a s\u00faa proximidade a Madrid fai que se encadre na \u00e1rea de influencia da capital, a\u00ednda que Coslada sempre se configurou como unha cidade independente.\nEn Coslada est\u00e1 situado o Porto Seco da Comunidade de Madrid, o que a converte nun punto estrat\u00e9xico. A maior\u00eda das empresas de transporte de mercanc\u00edas importantes que operan en Espa\u00f1a te\u00f1en sucursal en Coslada. O outro grande activo econ\u00f3mico de Coslada \u00e9 a s\u00faa proximidade co Aeroporto Internacional de Barajas, onde traballa gran parte da s\u00faa poboaci\u00f3n.\nA poboaci\u00f3n actual \u00e9 de 91.906 habitantes (INE 2006) e o seu teito poblacional est\u00e1 cifrado en 130.000 habitantes, o cal probablemente alcanzar\u00e1 trala finalizaci\u00f3n do barrio do Jarama. Tr\u00e1tase dun municipio cosmopolita onde est\u00e1n censados m\u00e1is de 15.000 estranxeiros, os cales supo\u00f1en actualmente un 12% da poboaci\u00f3n censada."}
{"id": "46803", "revid": "1828", "url": "https://gl.wikipedia.org/wiki?curid=46803", "title": "Buxo", "text": "Os buxos son arbustos do x\u00e9nero Buxus de follas perennes, da familia das Bux\u00e1ceas, que pode atinxir unha altura ata de 5 ou 6 metros. Son plantas de crecemento \u00e1s veces moi lento, que pode vivir varios s\u00e9culos. A especie que abunda en Galiza \u00e9 o buxo com\u00fan.\nDistribuci\u00f3n.\nHai d\u00faas especies ind\u00edxenas en Europa. A primeira \u00e9 \"Buxus balearica\", \u00e1s veces chamado \"buxo de Ma\u00f3\", at\u00f3pase a\u00ednda en estado salvaxe en Andaluc\u00eda nas serras de Segura e Cazorla, as\u00ed como nas Illas Baleares e Sarde\u00f1a.\nA outra especie, mellor co\u00f1ecida, \u00e9 o \"Buxus sempervirens\", que se estende desde Marrocos a Portugal e a Galiza, pasando polo Norte de Espa\u00f1a e Francia, ata Alema\u00f1a, Inglaterra, Luxemburgo e Su\u00edza. Debeu formar parte da flora belga ata o s\u00e9culo pasado, pero nunca o formou da de Italia (a pesar dos textos de Plinio o Vello e doutros autores antigos). At\u00f3pase nos Balc\u00e1ns (antiga Iugoslavia, Grecia, Kosovo etc.) ata Bulgaria e Suroeste de \u00c1frica.\nDescrici\u00f3n.\nProduce en primavera flores axilares, abrancuxadas, de pequeno tama\u00f1o, sen interese decorativo, mais apreciadas polas abellas.\nUsos.\nA s\u00faa madeira, compacta, dura, flexible e duradeira, foi moi demandada e empregada para elaborar ferramentas. Tam\u00e9n se utiliza na elaboraci\u00f3n da gaita galega.\nNos xard\u00edns o buxo empr\u00e9gase a mi\u00fado a xeito de sebe, mesmo tallado e en figuras. \u00c9 a base da chamada arte topiaria.\nToxicidade.\nO contacto co zume de buxo pode provocar irritaci\u00f3ns cut\u00e1neas. A cortiza, as follas e os froitos son t\u00f3xicas e a s\u00faa inxesta pode, en fortes doses, provocar v\u00f3mitos, vertixes, tremores e par\u00e1lise espi\u00f1al.\nEnfermidades.\nO buxo padece o ataque do fungo \"Pseudometria rousseliana\", que produce o chamado \"cancro do buxo\", caracterizado por manchas de cor rosada ou vermella en follas e p\u00f3las; dimin\u00fae marcadamente o vigor da planta e pode a\u00ednda chegar a matala. Util\u00edzanse preparados de cobre para combatelo.\nOutros fungos que o afectan son o \"Mycosphaerella patouillardi\", que provoca a ca\u00edda das follas, manifest\u00e1ndose con pintas brancas persistentes. O \"Phyllosticta buxina\" produce s\u00edntomas similares \u00e1 cancrose dos c\u00edtricos e o \"Phytophthora cinnamomi\" afecta a ra\u00edz de maneira incur\u00e1bel.\nDende 2014, os buxos de Galiza v\u00e9nse afectados pola avela\u00ed\u00f1a do buxo (\"Cydalima perspectalis\"), un insecto de orixe asi\u00e1tica cuxas eirugas se alimentan masivamenta das follas do arbuto at\u00e9 causaren a s\u00faa morte."}
{"id": "46804", "revid": "88215", "url": "https://gl.wikipedia.org/wiki?curid=46804", "title": "Sebastian Coe", "text": "Sebastian Newbold Coe, nado en Chiswick, Londres, o 29 de setembro de 1956, \u00e9 un atleta brit\u00e1nico, xa retirado, especialista en probas de medio fondo.\nTraxectoria.\nCampi\u00f3n ol\u00edmpico, bateu diversas marcas mundiais, sendo considerado un dos mellores atletas da historia. Despois da s\u00faa retirada foi membro do parlamento brit\u00e1nico e presidente do Comit\u00e9 Organizador dos Xogos Ol\u00edmpicos de 2012 que se disputaron en Londres. Dende 2015 \u00e9 o presidente da Asociaci\u00f3n Internacional de Federaci\u00f3ns de Atletismo. En 1988 foi galardoado co Premio Pr\u00edncipe de Asturias dos Deportes, na s\u00faa primeira edici\u00f3n.\nResultados.\nR\u00e9cords do Mundo.\n800 metros: \n1.000 metros: \n1.500 metros: \nA milla: \n4x800 metros: "}
{"id": "46809", "revid": "865", "url": "https://gl.wikipedia.org/wiki?curid=46809", "title": "Glockespiel", "text": ""}
{"id": "46812", "revid": "98629", "url": "https://gl.wikipedia.org/wiki?curid=46812", "title": "Ferri\u00f1os", "text": "Os ferri\u00f1os ou tri\u00e1ngulo \u00e9 un instrumento musical de percusi\u00f3n idi\u00f3fono. \u00c9 unha barra cil\u00edndrica de metal (normalmente aceiro) dobrada en dous puntos para darlle forma triangular, e est\u00e1 aberto por un dos seus v\u00e9rtices. A s\u00faa orixe est\u00e1 no s\u00e9culo XVI.\nEst\u00e1 suspendido dunha cordi\u00f1a, de xeito que vibra o bater nel cunha vari\u00f1a de aceiro ou de ferro. O son \u00e9 de frecuencia indefinida, moi claro, agudo e penetrante. O m\u00fasico pode facer que o son do tri\u00e1ngulo sexa aberto ou pechado dependendo de como o soste\u00f1a, podendo apagalo se o toca coa man.\nA\u00ednda que a forma \u00e9 a dun tri\u00e1ngulo equil\u00e1tero, os primeiros ferri\u00f1os eran tri\u00e1ngulos is\u00f3sceles. No lado m\u00e1is curto, ademais, ti\u00f1an pequenos aneis.\nUso.\nNa m\u00fasica cl\u00e1sica empr\u00e9gase dende o s\u00e9culo XVII, posto que a s\u00faa gran sonoridade que permite que sexa o\u00eddo por riba da orquestra. Wolfgang Amadeus Mozart, Joseph Hayden o Ludwig van Beethoven o usaron, a\u00ednda que poucas veces, normalmente imitando as bandas Janissary. A primeira peza composta onde os ferri\u00f1os te\u00f1en unha presenza importante foi o \"Concerto para piano N\u00ba1\" de Franz Liszt, onde aparece como instrumento solista no terceiro movemento, o que fai que a peza sexa co\u00f1ecida como \"Concerto para tri\u00e1ngulo\". Xa no s\u00e9culo XIX os ferri\u00f1os foron empregados nalgunhas composici\u00f3ns de Richard Wagner, como na \u00f3pera Lohengin.\nNa m\u00fasica folk, a samba e no rock \u00e9 sostido normalmente coa man, de xeito que o son amort\u00edguase para varia-lo ton. Na m\u00fasica caj\u00fan (onde se co\u00f1ece co nome de \"tit-fer\") \u00fasase como instrumento para marcar o ritmo principal se non se empregan tambores.\nSalvando a modulaci\u00f3n de ton e o apagado, parece que os ferri\u00f1os non precisan de ningunha habilidade musical especial para. Isto fai que en ocasi\u00f3ns os c\u00f3micos o empreguen en contos e bromas onde \u00e9 o t\u00edpico instrumento que non esixe habilidade ningunha. A pesar diso o papel do tri\u00e1ngulo nunha obra cl\u00e1sica pode chegar a ser moi esixente e en mans dun experto o instrumento pode ser sorprendentemente sutil e expresivo.\nA meirande parte da dificultade est\u00e1 na complexidade r\u00edtmica que en ocasi\u00f3ns se esixe, e tam\u00e9n na dificultade de controlar o volume. As notas m\u00e1is silenciosas poden conseguirse batendo nel con ferros lixeiros, chegando a empregar agullas de calceta para as notas m\u00e1is caladas. Os compositores indican indicar que se debe tocar cun pau de madeira. Cando se trata de ritmos r\u00e1pidos e complexos pode incluso colgarse nun soporte para poder tocalo a d\u00faas mans, inda que fai m\u00e1is dif\u00edcil o control\nInt\u00e9rpretes.\nUn int\u00e9rprete de tri\u00e1ngulo notable de John Deacon, do grupo Queen, que tocaba o tri\u00e1ngulo nos concertos de Killer Queen, colg\u00e1ndoo do micr\u00f3fono. O percusionista dos Foo Fighters tocou un solo de 20 segundos durante os concertos que deu o grupo diante de 85\u00a0000 persoas no Estadio Wembley, o 6 e 7 de xu\u00f1o de 2008.\nTam\u00e9n resulta moi identificable o tri\u00e1ngulo no inicio do tema da Pantera Rosa, de Henry Mancini."}
{"id": "46813", "revid": "98629", "url": "https://gl.wikipedia.org/wiki?curid=46813", "title": "Giorgio Vasari", "text": "Giorgio Vasari, nado en Arezzo o 30 de xullo de 1511 e finado en Florencia o 27 de xu\u00f1o de 1574, foi un escritor, pintor e arquitecto italiano. Nacido nunha familia modesta, foi autor dunha aprezada escolma biogr\u00e1fica titulada \"Vida dos m\u00e1is excelentes pintores, escultores e arquitectos\" (\"Le vite de' pi\u00f9 eccellenti pittori, scultori e architettori\") (1560-1570). Esta obra ten importancia, pois nela puxo as bases das primeiras aproximaci\u00f3ns metodol\u00f3xicas da Historia da arte.\nA partir de 1553 traballa na corte dos Medicis en Florencia e funda a Academia de debuxo en 1562. En 1564, proxecta, sempre en Florencia, o \"corredor\" que une o Palazzo Vecchio co Pazo Pitti, que constr\u00fae en 5 meses, baixo encargo de Cosme I. Permitiu que os M\u00e9dicis circulasen sen baixar \u00e1 r\u00faa para atravesar o Arno pola Ponte Vella (Ponte Vecchio), cheo de admir\u00e1beis cadros (moitos autorretratos). Realizar\u00eda amais a reforma de Santa Maria Novella. En 1574 comezou a decoraci\u00f3n da c\u00fapula de Santa Maria del Fiore, a catedral florentina, realizando as figuras pr\u00f3ximas \u00e1 lanterna, pero a s\u00faa morte fixo que a obra fose rematada por Federico Zuccaro. F\u00f3ra de Florencia, traballou en Pistoia (Santa Mar\u00eda da Humildade) e Pisa (pazo dos Cabaleiros de Santo Estevo).\nTraxectoria.\nAprendizaxe.\nA idade moi temper\u00e1 converteuse en alumno de Guglielmo da Marsiglia \u2014destacado pintor de vidreiras con obradoiro en Arezzo\u2014 a quen foi recomendado polo seu parente o pintor Luca Signorelli. Aos dezaseis anos, o cardeal Silvio Passerini enviouno estudar a Florencia onde frecuentou o estudo do escultor Baccio Bandinelli e tratouse co c\u00edrculo de Andrea del Sarto e dos seus alumnos Rosso Fiorentino e Jacopo Pontormo. En Florencia co\u00f1eceu a Miguel Anxo, a quen reverenciou toda a vida, pr\u00f3ximo a marchar a Roma, e cuxo estilo de pintura influ\u00edu nel poderosamente.\nEn 1529 visitou Roma e estudou as obras de Rafael e doutros artistas romanos da xeraci\u00f3n anterior. Foi empregado regularmente por patr\u00f3ns da familia M\u00e9dicis en Florencia e Roma e traballou tam\u00e9n en N\u00e1poles, Arezzo, Pisa, Bolonia e M\u00f3dena.\nFama.\nVasari gozou dunha alta reputaci\u00f3n durante a s\u00faa vida e amasou unha consider\u00e1bel fortuna. Tam\u00e9n gozou da consideraci\u00f3n dos seus paisanos de Arezzo, cidade dependente de Florencia, onde rematou de constru\u00edr en 1547 unha fermosa casa, agora museo consagrado a el, a cuxa decoraci\u00f3n dedicou moito esforzo. Foi nomeado representante do consello municipal da s\u00faa cidade natal e finalmente ostentou o cargo supremo de \"gonfaloniere\". Foi tam\u00e9n coleccionista de debuxos, que nalg\u00fans casos serv\u00edronlle para formular os xu\u00edzos art\u00edsticos que inclu\u00edu nas s\u00faas Vidas.\nO manierismo de Vasari foi m\u00e1is admirado durante a s\u00faa vida que despois. D\u00e9bese entender que Vasari era en certo xeito un \"rom\u00e1ntico\", l\u00facido e entusiasta ante o papel novo que estaba a desempe\u00f1ar na arte o movemento realista no que participaba e ao que puxo nome, en certo xeito de rachadura co pasado. Non \u00e9 que ao ser manierista fose un imitador, \u00e9 que se trataba dun artista tan lex\u00edtimo como outros.\nObra de arquitectura.\nComa arquitecto, a s\u00faa obra principal foi a Galleria degli Uffizi (en galego \"Galer\u00eda dos Oficios\"), en Florencia, edificio dun clasicismo sim\u00e9trico e moi elegante. Tam\u00e9n levantou a longa pasaxe que conecta os Uffizi co Palacio Pitti a trav\u00e9s da Ponte Vecchio, en 1559. Desgraciadamente fixo moito para estragar as igrexas medievais de Santa Maria Novella e Santa Croce, nas que non respectou o coro e o trascoro e \u00e1s cales remodelou ao gusto manierista da \u00e9poca. En Roma colaborou na construci\u00f3n da Vila do Papa Xulio III, Vila Giulia, iniciada en 1552, con Giacomo Barozzi da Vignola e Bartolomeo Ammanati. Varios edificios de Pistoia foron dese\u00f1ados por el.\nObra de pintura.\nD\u00e9benselle os frescos do gran sal\u00f3n do pazo da Chancelar\u00eda en Roma e especialmente alg\u00fans dos frescos decorativos do\u00a0Palazzo Vecchio\u00a0en Florencia (Cronos\u00a0castrando ao seu pai\u00a0Urano). Comezou os frescos da c\u00fapula da catedral de Florencia, que non acadou rematar. Cabe salientar a peza\u00a0\"A\u00a0adoraci\u00f3n dos pastores\", que conserva unha estreita relaci\u00f3n co fresco do convento de Santa Margarita\u00a0en\u00a0Arezzo. O soporte de pedra que o artista elixiu conta cunha delgada preparaci\u00f3n. O \u00f3leo matizado logra expresar unha profundidade de planos, t\u00edpico recurso do Barroco Neocl\u00e1sico. \"Eu lembro que realicei unha pequena pintura da natividade de Cristo, a cal regalei \u00e1 mi\u00f1a Se\u00f1ora\u00a0Costanza de Medici.\"\nEn 1563 fundou a\u00a0Accademia\u00a0delle\u00a0Arti del Disegno\u00a0en Florencia, baixo a protecci\u00f3n do duque\u00a0Cosme\u00a0I de\u00a0M\u00e9dicis\u00a0e con\u00a0Michelangelo, cabeza da instituci\u00f3n, e trinta e seis artistas elixidos coma membros.\nA obra pict\u00f3rica de\u00a0Vasari\u00a0m\u00f3strase en todo o seu esplendor no interior do Pazo\u00a0Vecchio, na co\u00f1ecida Sala dos\u00a0Cincocentos. En 1563 a sala \u00e9 encomendada a\u00a0Vasari\u00a0co fin de levar a cabo unha remodelaci\u00f3n decorativa acorde coa grandeza do pazo. Coma resultado temos un impresionante sal\u00f3n de 52\u00a0x\u00a023 metros, cuxas paredes est\u00e1n decoradas con obras do pintor: a conquista de\u00a0Siena, a toma de\u00a0Porto Ercole, a vitoria de\u00a0Cosme\u00a0I de Marciano\u00a0dellaChiana, a derrota de Pisa en\u00a0San Vincenzo, o ataque de\u00a0Mazimilianode Austria en\u00a0Livorno\u00a0e Pisa atacada polas tropas de Florencia. A decoraci\u00f3n do teito representa, en 39 paneis, os episodios m\u00e1is importantes da vida de\u00a0Cosme\u00a0I, os barrios da cidade e, no centro, a escena do seu nomeamento como Gran Duque de Toscana. A ambos os dous lados, xunto \u00e1s paredes, encontramos seis estatuas, inclu\u00edndo o \"Xenio da Vitoria\" de\u00a0Michelangelo.\nHai unha pol\u00e9mica pola existencia dunha obra de\u00a0Leonardo da Vinci co\u00f1ecida como \"A\u00a0batalla de\u00a0Anghiari\", que no seu tempo se encontrar\u00eda pintada ao fresco nestes muros pero que actualmente est\u00e1 perdida. Bar\u00e1llase a posibilidade de que ao redecorar a sala, Vasari\u00a0ocult\u00e1sea baixo as s\u00faas pinturas. Un dos elementos que reforzan esta teor\u00eda \u00e9 a existencia dunha expresi\u00f3n italiana situada na bandeira dun dos frescos de\u00a0Vasari, que di:\u00a0\"Cerca Trova\" (literalmente: procura e achar\u00e1s).\n\"As vidas dos m\u00e1is excelentes pintores, escultores e arquitectos\".\nComa o primeiro historiador da arte italiano, iniciou o x\u00e9nero dunha enciclopedia de biograf\u00edas art\u00edsticas que contin\u00faa hoxe. Vasari acu\u00f1ou o termo \"Renacemento\" (\u00ab\"rinascita\"\u00bb), consciente do continuo renacer nas artes dende os tempos de Alberti. Publicada a s\u00faa primeira edici\u00f3n en 1550, e dedicado ao duque Cosme I de M\u00e9dicis. Foi parcialmente alongado e reescrito en 1568 e provisto de gravados de retratos de artistas -alg\u00fans inventados- titulado \"Le Vite de' pi\u00f9 eccellenti architetti, pittori et scultori italiani\". O libro comeza cun pr\u00f3logo t\u00e9cnico sobre arquitectura, escultura e pintura, agrupadas baixo a denominaci\u00f3n de \u00abartes do dese\u00f1o\u00bb e inclu\u00eda un tratado informativo e valioso sobre as t\u00e9cnicas empregadas nas artes. Contin\u00faa cunha introduci\u00f3n sobre a orixe das artes desde os pobos antigos at\u00e9 a Idade Media (como decadencia da arte) e presenta o Renacemento como a etapa de anovaci\u00f3n.\nUtilizou como documentaci\u00f3n tanto os escritos sobre arte anteriores ao seu, como as notas, os recordos sobre artistas antigos e todo o material que recollera nas s\u00faas viaxes a trav\u00e9s de Italia.\nAs s\u00faas biograf\u00edas est\u00e1n salpicadas de historias entretidas. Moitas das s\u00faas an\u00e9cdotas te\u00f1en o esp\u00edrito e a aparencia da verdade; a\u00ednda que outras parecen demasiado boas como para ser certas. Algunhas son puras ficci\u00f3ns, coma o conto do novo Giotto que pintaba unha mosca na superficie dunha pintura de Cimabue, a cal o vello mestre tentaba espantar repetidas veces; famoso conto que ten o seu eco nunha an\u00e9cdota que se contaba do pintor grego Apeles. Con poucas excepci\u00f3ns, o xu\u00edzo est\u00e9tico de Vasari \u00e9 perspicaz e imparcial. A concepci\u00f3n renacentista da historia como relato dos homes e as s\u00faas obras, dota \u00e1s s\u00faas biograf\u00edas dun toque humano e dram\u00e1tico, mentres que as obras de arte anal\u00edzanse como expresi\u00f3n absoluta dun temperamento ou dun pensamento, como resultado do impulso que leva a todo artista a crear arte.\nVasari non investigaba nos arquivos para atopar as datas exactas, como far\u00edan os modernos historiadores da arte, e naturalmente as s\u00faas biograf\u00edas son m\u00e1is seguras para os artistas da s\u00faa propia xeraci\u00f3n e da precedente. A cr\u00edtica moderna -con todos os novos materiais descubertos pola investigaci\u00f3n- corrixiu boa parte das s\u00faas datas e atribuci\u00f3ns tradicionais. Pero o resultado \u00e9 unha tendencia a subestimar a exactitude de Vasari.\nA obra segue sendo un cl\u00e1sico. Vasari escribiu unha pequena autobiograf\u00eda ao final das \"Vidas\", e engadiu noticias de si mesmo e da s\u00faa familia nas vidas de Lazzaro Vasari e Francesco Salviati."}
{"id": "46814", "revid": "15490", "url": "https://gl.wikipedia.org/wiki?curid=46814", "title": "Federico Zuccaro", "text": "Federico Zuccaro, chamado tam\u00e9n Federico Zuccari ou Federigo o Zuccaro, nado en Sant'Angelo in Vado, preto de Urbino, no 1539 e finado en Ancona o 20 de xullo de 1609, foi un importante pintor do per\u00edodo maneirista italiano.\nTraxectoria.\nA s\u00faa carreira como pintor est\u00e1 documentada desde 1550, cando se traslada a Roma ao taller do seu irm\u00e1n m\u00e1is vello, Taddeo Zuccari. Nos seus primeiros traballos participou no acabamento da decoraci\u00f3n do pavill\u00f3n do papa P\u00edo IV e da Vila Farnese de Caprarola. Outras obras s\u00faas foron:\nZuccaro foi reclamado a\u00ednda en Roma polo papa Gregorio XIII para continuar a decoraci\u00f3n da Cappella Paolina no Vaticano, iniciada por Michelangelo. Visitou Bruxelas, onde realizou unha serie de cart\u00f3ns para tapices. No 1574 estaba en Inglaterra, onde se lle encargaron alg\u00fans importantes retratos, como os da ra\u00ed\u00f1a Isabel I, Mar\u00eda Estuardo, Sir Nicholas Bacon, Sir Francis Walsingham e outros. Outro cadro do mesmo per\u00edodo debeu ser a realizaci\u00f3n dunha \"Alegoria da Calumnia\", inspirada na descrici\u00f3n feita por Luciano de Samosata dunha obra de Apeles.\nPintou o retrato de \"Home con dous cans\", hoxe no Palazzo Pitti, e o \"Cristo morto e anxos\" na Galleria Borghese de Roma. En 1585 aceptou a oferta de Filipe II, rei de Espa\u00f1a, para decorar o novo mosteiro de El Escorial, cun salario anual de 2.000 coroas. Os traballos a\u00ed estend\u00e9ronse entre xaneiro de 1586 ata fins do 1588, data na que retorna a Roma, deixando o encargo a Pellegrino Tibaldi. No 1595 fundou, con aprobaci\u00f3n do papa Sisto V, a Academia di San Luca, da cal foi o primeiro presidente. Entre os seus primeiros estudantes estivo Bartolomeo Carducci.\nComo o seu contempor\u00e1neo Giorgio Vasari, tam\u00e9n Zuccaro se dedicou a cr\u00edtica art\u00edstica e \u00e1 historiograf\u00eda. O seu libro m\u00e1is importante foi \"L'idea de' Pittori, Scultori, ed Architetti\" (1607).\nPouco antes da morte obtivo o t\u00edtulo de cabaleiro."}
{"id": "46815", "revid": "85894", "url": "https://gl.wikipedia.org/wiki?curid=46815", "title": "Urbino", "text": "Urbino \u00e9 unha cidade italiana situada na rexi\u00f3n das Marcas. \u00c9 capital, xunto con Pesaro, da Provincia de Pesaro e Urbino. O seu termo municipal ten unha poboaci\u00f3n de 15.441 habitantes.\nToponimia.\nO nome de Urbino prov\u00e9n da s\u00faa forma latina, \"Urvinum Metaurensis\". A primeira parte deriva do lat\u00edn \"urvus\", que significa reixa do arado, e fai referencia \u00e1 silueta do promontorio sobre o que sit\u00faa a cidade. A segunda parte deriva do nome do r\u00edo Metauro, e distingu\u00eda a cidade de \"Urvinum Hortense\", outra poboaci\u00f3n existente no interior de Umbr\u00eda, preto de Collemancio.\nHistoria.\nOrixe.\nO territorio entre os vales do Foglia e o Metauro coincide aproximadamente co que na Idade de Ferro era co\u00f1ecido como \"Picenum\". Estaba habitado por pobos guerreiros dos que se sabe que co\u00f1ec\u00edan a oler\u00eda, enterraban \u00f3s seus mortos e, xa na \u00e9poca do Imperio Romano, practicaban a manufactura do \u00e1mbar, que importaban dende a outra beira do mar Adri\u00e1tico. As prospecci\u00f3ns arqueol\u00f3xicas proporcionaron evidencias de que no lugar ocupado actualmente por Urbino houbo un asentamento xa no s\u00e9culo IV a.C., coincidindo m\u00e1is ou menos co posterior asentamento romano.\nA orixe da cidade de Urbino \u00e9 controvertida. Segundo Plinio o Vello, foi fundada polos umbros no s\u00e9culo VI a.C., e invadida polos etruscos, os celtas e os galos senones antes da s\u00faa ocupaci\u00f3n polos romanos no 283 a.C.\nCidade romana.\nA primeira menci\u00f3n da presenza dos romanos na zona \u00e9 a batalla de Sentino (preto de Sassoferrato), no 295 a.C., cando estes derrotaron \u00f3s galos senones coa axuda dos picenos e estableceron unha colonia en Senigallia (\"Sena Gallica\"). Pouco despois, no 269 a.C. os romanos iniciaron unha campa\u00f1a contra os propios picenos e fundaron unha nova colonia en Rimini (\"Ariminum\"). No 207 a.C., no curso das Guerras P\u00fanicas, Asdr\u00fabal Barca cruzou os Alpes e viaxou cara \u00f3 sur para encontrarse co seu irm\u00e1n An\u00edbal seguindo o r\u00edo Metauro, pero foi interceptado polas tropas romanas tras seren interceptadas as s\u00faas comunicaci\u00f3ns con An\u00edbal. Tras esta vitoria, Roma incrementou a s\u00faa presenza na zona coa fundaci\u00f3n de Pesaro (\"Pisaurum\") o 184 a.C..\nA \"Urvinum\" romana ergu\u00edase sobre un \u00fanico outeiro e era m\u00e1is accesible dende \u00e1 s\u00faa parte norte. As murallas da cidade romana foron constru\u00eddas entre os s\u00e9culos III e II a.C. circundando o outeiro. Constaban de lenzos de \"opus quadratum\" formados por grandes perpia\u00f1os de travertino local en ringleiras paralelas aparelladas a xunta seca. Todos os estudos arqueol\u00f3xicos coinciden en facer coincidir o \"cardus\" co eixo \u00f3 longo do cal se desenvolven os espazos artellados arredor da praza do palacio ducal. Debido \u00e1 escasa presenza da administraci\u00f3n romana na zona, no ano 46 a.C., durante o consulado de Xulio C\u00e9sar, \"Urvinum Metaurensis\" foi elevada a rango de \"municipium\". Isto significaba que se lle conced\u00eda ampla autonom\u00eda para gobernarse en materia de comercio e asuntos relixiosos, a cambio de recadar impostos para a Rep\u00fablica e prover de tropas para as s\u00faas lexi\u00f3ns. Ademais os seus habitantes gozaban da cidadan\u00eda romana. A cidade converteuse nun importante centro administrativo e foi dotada de numerosos edificios p\u00fablicos: un teatro do s\u00e9culo I a.C., unhas termas do per\u00edodo republicano, un acueduto do s\u00e9culo II a.C., unha bas\u00edlica e un templo. \u00d3 final do per\u00edodo republicano exist\u00eda xa unha \u00e1rea de crecemento da cidade f\u00f3ra do recinto amurallado pola s\u00faa banda norte, onde se te\u00f1en atopado os restos dunha cisterna.\nProcopio fala da capacidade defensiva de Urbino, estratexicamente situada dentro da provincia, que estaba flanqueada polos r\u00edos Foglia (\"Pisaurus\") e Metauro (\"Metaurus\"), que nacendo nos Apeninos desembocaban en Pesaro (\"Pisaurum\") e Fano (\"Fanum\"). Unha v\u00eda romana corr\u00eda \u00f3 longo do Foglia dende Pesaro ata o val do r\u00edo T\u00edber, cruzando os Apeninos polo paso de Viamaggio. Unha segunda v\u00eda, a V\u00eda Flaminia, foi constru\u00edda por Gaius Flaminius no ano 220 para unir Roma coa costa leste de Italia \u00e1 altura de Rimini, pasando por Fossombrone (\"Forum Semprionii\") e o paso de Bocca Trabaria.\nSegundo Procopio de Ces\u00e1rea, a cidade contaba s\u00f3 cun acceso, que se atopaba na banda norte do recinto murario, e que se sup\u00f3n coincidente co trazado da actual v\u00eda Lavagine:\nNo s\u00e9culo V o emperador Teodorico estableceu en Urbino un destacamento permanente, que tivo que ser suprimido para que as tropas de Xustiniano puidesen avanzar sobre Rimini e R\u00e1vena. Tras a ca\u00edda do Imperio Romano de Occidente pasou a ser sede dun forte presidio militar dos godos. Esta localizaci\u00f3n, defendida por dous mil soldados, foi ocupada polo xeneral bizantino Belisario no 538 despois dun longo asedio. Na Alta Idade Media tanto as muralas romanas como o trazado da cidade deberon de manterse intactos. O eixo da v\u00eda Lavagine manti\u00f1a a s\u00faa preponderancia, non s\u00f3 a causa dunha maior accesibilidade do seu trazado, sen\u00f3n tam\u00e9n porque a trav\u00e9s dela se acced\u00eda dende os cami\u00f1os que comunicaban con Rimini e R\u00e1vena, m\u00e1is importantes que os que levaban a Roma.\nIdade media.\nForma urbana.\nNa Alta Idade Media as murallas romanas e as estruturas adxuntas permaneceron intactas. O sector oeste da cidade mantivo o seu perfil empinado, talvez m\u00e1is pronunciado que na actualidade. Na \u00e9poca romana nesta zona concentr\u00e1banse o foro e todos os edificios m\u00e1is representativos da cidade, tanto relixiosos como seculares. Este patr\u00f3n mant\u00edvose ata a \u00e9poca medieval, na que foron substitu\u00eddos polos edificios representativos do novo poder pol\u00edtico e relixioso, como a catedral e o Palacio Ducal.\nNa \u00e9poca medieval apareceron tecidos de crecemento da cidade en forma de burgos, alg\u00fans nas inmediaci\u00f3ns do recinto amurallado existente, sobre as abas do outeiro ocupado pola cidade, e outros nas pendentes do outeiro contiguo, polo que se acced\u00eda a esta. Estes novos crecementos provocaron que se constru\u00edse un segundo recinto de murallas, arredor do s\u00e9culo XII, que abarcase os novos burgos. A pesar disto, as portas do arco sudoriental seguiron concentrando a meirande parte do tr\u00e1fico e atraendo os maiores intereses urbanos nas zonas inmediatas.\nA expansi\u00f3n de Urbino al\u00e9n das murallas romanas est\u00e1 estreitamente ligada \u00f3 establecemento de fundaci\u00f3ns relixiosas. Na orixe a xurisdici\u00f3n urbana estaba limitada polas murallas romanas e os crecementos extramuros atop\u00e1banse espallados e inconexos. Por\u00e9n, entre os s\u00e9culos XI e XIII urbaniz\u00e1ronse \u00e1reas orixinariamente rurais, especialmente na zona norte, a de m\u00e1is f\u00e1cil acceso, \u00f3 longo da actual v\u00eda Raffaello. Unha segunda muralla rodeou estes crecementos, abarcando o outeiro norte, que ti\u00f1a sa\u00edda pola Porta del Monte. Polo sur a cidade estendeuse al\u00e9n da Porta Mondelce, coa s\u00faa correspondente ampliaci\u00f3n da muralla.\nPresenza da Igrexa.\nNo ano 1021 o bispo Teodorico consagrou a catedral, consagrada \u00e1 Virxe Mar\u00eda, pero no 1056 o arquitecto Mainardo foi invitado polo bispo a erixir outra catedral m\u00e1is nova e luminosa no centro administrativo da cidade, adicada \u00e1 Virxe da Asunci\u00f3n e a San Crescentino. A pesar de que as s\u00faas obras se dilataron ata o s\u00e9culo XIV, s\u00e1bese pouco desta nova catedral.\nA primeira orde mon\u00e1stica en establecerse en Urbino foi a dos Dominicos, no s\u00e9culo XIII, que ergueron o seu convento no centro da cidade, \u00f3 p\u00e9 da v\u00eda Lavagine. O convento dos Agosti\u00f1os foi fundado no 1225 no extremo sur da cidade, al\u00e9n da porta Mondelce, unha das da primeira muralla medieval. De feito o crecemento da cidade nesta zona foi estimulado pola presenza deste convento. Pouco despois, no 1286, estableceuse o convento dos Franciscanos, en terreos antes ocupados polos Beneditinos, na zona comercial da cidade. A orde franciscana foi especialmente favorecida pola familia Montefeltro: exerceu influencia sobre o bispo Ugolino da Montefeltro e os condes Taddeo e Guido pertenceron \u00e1 orde nos \u00faltimos d\u00edas das s\u00faas vidas. O convento dos Franciscanos converteuse nunha das instituci\u00f3ns m\u00e1is importantes de Urbino. Foron eles os que fundaron o \"Studio del Convento\", m\u00e1is adiante transformado en Escola de Gram\u00e1tica e, no s\u00e9culo XVI, absorbido pola Universidade como Escola de Filosof\u00eda e Teolox\u00eda.\nCentro feudal.\nNa Idade Media Urbino pasou a ser s\u00e9 arcebispal, primeiro baixo o dominio de Bizancio e m\u00e1is adiante baixo o control de Roma. Urbino, xunto con Jesi, Gubbio e R\u00e1vena, foi cedido por Carlomagno a Roma. O arcebispo de Urbino converteuse no principal se\u00f1or da zona. Para administrar o seu control do se\u00f1or\u00edo introduciu un sistema feudal laico. O territorio da arquidiocese foi dividido nas posesi\u00f3ns das familias Brancalconi, Carpegna, Castel d'Elci, Dadei, Faggiolini, Feltri, Gaboardi di Maccerata, Feltria, Olivieri e Montefeltro.\nEsta \u00faltima familia, a dos Montefeltro, de orixe xerm\u00e1nico, descend\u00eda dos condes de Carpegna, s\u00fabditos do Emperador. Unha rama da familia posu\u00eda o castelo de Carpegna, outra o de Pietra Rubbia, outra, a m\u00e1is nova, o de Montecopiolo. Pouco a pouco os Montefeltro foron fac\u00e9ndose co control do arcebispado e conseguiron ga\u00f1arse o reco\u00f1ecemento do Sacro Emperador Romano Xerm\u00e1nico Frederico I Barbarroxa e dos seus sucesores. Deste modo Frederico II creou o se\u00f1or\u00edo de Urbino, no contexto dun enfrontamento xeral entre o poder imperial e o papal no que as cidades de Italia se viron forzadas a expresar a s\u00faa lealdade a un ou outro bando. Buonconte e Taddeo da Montefeltro pasaron a ser os novos condes de Urbino. Morto Buonconte, Taddeo pasouse \u00f3 bando g\u00fcelfo tras a batalla de Parma, en 1248, na que o ex\u00e9rcito imperial sufriu un serio rev\u00e9s. Por\u00e9n, Ugolino da Montefeltro, fillo de Buonconte, e Guido, sobri\u00f1o de Ugolino, mantiv\u00e9ronse dentro do bando xibelino. Tras a conquista de Urbino en 1282 por parte das tropas papais, Guido foi feito prisioneiro e desterrado, e tras reconciliarse coa Igrexa ingresou na Orde Franciscana.\nO conde Frederico da Montefeltro, sucesor de Guido, encabezou unha rebeli\u00f3n contra a autoridade papal, apoiado por tropas de Arezzo, Lucca e Pisa. As tropas papais, comandadas por Pandolfo Malatesta, lograron sitiar Urbino con axuda de ex\u00e9rcitos procedentes de Rimini, Pesaro, Cesena e Gubbio. Cando o ex\u00e9rcito sitiador entrou na cidade en 1322, o conde Frederico e o seu fillo Guido foron asasinados e os restantes membros da familia tiveron que buscar refuxio en Castel d'Elci, Cagli, Mercatello e San Marino. Finalmente o novo conde, Esperanza da Montefeltro, conseguiu recuperar a praza coa axuda do seu sobri\u00f1o Nolfo, \u00faltimo dos fillos de Frederico. Paolo da Montefeltro, sucesor de Nolfo, perdeu de novo a cidade ante Malatesta, pero unhas revoltas populares provocadas pola subida dos impostos d\u00e9ronlle a ocasi\u00f3n a Antonio da Montefeltro, neto de Nolfo, para recuperala.\nRenacemento.\nDurante o goberno de Frederico da Montefeltro, duque de Urbino, in\u00edcianse as grandes obras de reforma da cidade. En palabras de Baldassare Castiglione, na intenci\u00f3n de Frederico estaba \"crear unha cidade con forma de palacio\". Esta idea xeratriz atop\u00e1base nas ant\u00edpodas das que deron lugar \u00e1 creaci\u00f3n doutras cidades na mesma \u00e9poca, tal \u00e9 o caso de Sforzinda, creada por Filarete por encargo de Francesco Sforza, duque de Mil\u00e1n, e cuxo plano consist\u00eda nunha r\u00edxida grella formada por dezaseis r\u00faas en cada sentido insertas nun cinto de murallas de forma estrelada que se implantar\u00eda no territorio borrando toda traza preexistente. O proxecto de Frederico da Montefeltro para Urbino contemplaba unha intervenci\u00f3n nacida das preexistencias herdadas da cidade medieval, e \u00f3 mesmo tempo supuxo a transformaci\u00f3n do organismo urbano.\nNas representaci\u00f3ns do s\u00e9culo XVI a cidade \u00e9 vista dende a s\u00faa vertente meridional, onde se concentran as principais intervenci\u00f3ns programadas polo duque: a construci\u00f3n do palacio ducal (veci\u00f1o \u00e1 antiga catedral) por Luciano Laurana, a apertura da praza do Mercatale, a Data, ou escudar\u00eda ducal, a porta Valbona e a v\u00eda do mesmo nome. Estas intervenci\u00f3ns de nova planta crean espazos p\u00fablicos que adquiren diferente car\u00e1cter segundo a s\u00faa funci\u00f3n, dende a m\u00e1is monumental e representativa do palacio ata a residencial ou a comercial do tecido que comezaba a crecer arredor da nova v\u00eda Valbona, continuaci\u00f3n da xa existente v\u00eda Lavagine. Salvando o m\u00e1ximo desnivel existente, entre o palacio ducal e o Mercatale, Francesco di Giorgio Martini constru\u00edu un cubo na muralla que albergaba unha rampla helicoidal, a trav\u00e9s da cal os cabalos do ex\u00e9rcito ducal ti\u00f1an acceso \u00e1 s\u00faa corte, \u00e1 ferrer\u00eda e \u00f3s sotos do propio palacio.\nIntervenci\u00f3ns neocl\u00e1sicas.\nA primeira modificaci\u00f3n substancial da trama urbana renacentista ten lugar contra a metade do s\u00e9culo XIX. Nesa \u00e9poca a provincia de Urbino estaba xa integrada nos Estados Pontificios, desprovista de funci\u00f3ns pol\u00edticas. Esta condici\u00f3n non foi alterada pola breve ocupaci\u00f3n dos ex\u00e9rcito napole\u00f3nico a partir de 1797. En 1831 desencadeouse unha violenta revolta popular contra o goberno do papa Gregorio XVI, influ\u00edda polas ideas provenientes de Francia.\nO plano de 1841, debuxado polo arquitecto Francesco Ghinelli, reflicte as modificaci\u00f3ns da trama urbana encami\u00f1adas a crear espazos de relaci\u00f3n acordes coa nova idea de vida cidad\u00e1, de corte burgu\u00e9s. En particular, cobrou especial importancia a decisi\u00f3n de constru\u00edr un teatro, un edificio concibido de acordo coa nova tipolox\u00eda de lugar de relaci\u00f3n e de reuni\u00f3n. O propio Ghinelli foi o encargado do dese\u00f1o do novo teatro e da elecci\u00f3n da s\u00faa localizaci\u00f3n. Para tal fin foi elixido o cubo da muralla que s\u00e9culos antes erixira Francesco di Giorgio para aloxar a s\u00faa rampla helicoidal, a p\u00e9 do Palacio Ducal e da \u00e1bsida da catedral. Este novo edificio inseriuse dentro dunha operaci\u00f3n de m\u00e1is grande escala, que foi a apertura do Corso Garibaldi, unha avenida porticada aberta en terreos antes pertencentes \u00e1s dependencias do propio palacio. O resultado desta nova implantaci\u00f3n foi o desprazamento de funci\u00f3ns representativas doutras zonas da cidade \u00f3 novo tecido creado, especialmente os usos m\u00e1is recreativos, pero tam\u00e9n os comerciais.\nS\u00e9culo XX.\nAta 1933 a cidade non experimenta novas alteraci\u00f3ns urban\u00edsticas. O Reino de Italia consolidou alg\u00fans crecementos extramurarios, completou a construci\u00f3n do teatro e constru\u00edu edificios de ensino. A pesar disto, os escasos investimentos do Estado na provincia eran dirixidos sobre todo a Pesaro. Deste modo a \u00fanica intervenci\u00f3n urban\u00edstica de certa entidade en Urbino foi a construci\u00f3n en 1929 dun pequeno lote de casas populares destinadas a mutilados de guerra. Coa escusa desta operaci\u00f3n redactouse un plan director urban\u00edstico de inspiraci\u00f3n claramente academicista, que prev\u00eda a apertura dunha grande arteria que deber\u00eda atravesar a cidade dende a porta de Santa Lucia ata a de San Polo, e que estar\u00eda flanqueada por edificios porticados de dese\u00f1o neorrenacentista. Para executar tal intervenci\u00f3n ser\u00eda necesario demoler barrios enteiros do tecido renacentista e medieval da cidade e alterar gravemente espazos exteriores de especial valor, como o Mercatale, que ser\u00eda transformado no acceso a un monumental foro adicado a Mussolini. Ademais, a cidade existente era ampliada xenerosamente ata quintuplicar a s\u00faa capacidade, coa adici\u00f3n de barrios residenciais, \u00e1reas industriais e zonas comerciais e administrativas. Finalmente a administraci\u00f3n municipal resolveu que as propostas daquel plan eran imposibles de executar, exced\u00edan en moito as necesidades reais da cidade e non eran realistas en requirimentos t\u00e9cnicos elementais como pendentes e rasantes.\nTras abortar este primeiro intento de ordenamento urban\u00edstico da cidade, encargouse a redacci\u00f3n dun documento urban\u00edstico m\u00e1is axeitado \u00e1 escala das necesidades e dos recursos reais do municipio. Proxectouse unha zona de crecemento f\u00f3ra das murallas, conectada \u00e1 cidade antiga a trav\u00e9s da porta de Santa Lucia e do Piano del Monte, por medio da V\u00eda Bramante e da V\u00eda Raffaello. O proxecto estivo suspendido durante o tempo que durou a segunda guerra mundial, e non comezou a ser levado a cabo ata despois da liberaci\u00f3n, desenvolvendo os novos tecidos primeiro nas zonas previstas e m\u00e1is adiante \u00f3 longo da V\u00eda di Gadana. A expansi\u00f3n tivo lugar de modo desordenado e a trav\u00e9s de intervenci\u00f3ns inconexas, compo\u00f1endo un tecido ca\u00f3tico e desprovisto das m\u00e1is elementais infraestruturas urbanas. O resultado deste deficiente crecemento foi que, por unha banda, os investimentos privados pasaron a preferir centrarse nas novas \u00e1reas edificables, abandonando o centro antigo, que comezou unha lenta decadencia; por outra banda, os escasos fondos dos que dispu\u00f1a a administraci\u00f3n municipal deb\u00edan ser investidos en obras de urbanizaci\u00f3n nos novos barrios. Por\u00e9n, a nova \u00e1rea de crecemento non garda relaci\u00f3n visual ningunha coa cidade antiga, da cal est\u00e1 illada polo relevo do Monte.\nM\u00e1is adiante, no ano 1958, o arquitecto Giancarlo de Carlo comezou a redacci\u00f3n dun novo documento de planeamento urban\u00edstico municipal de car\u00e1cter xeral, o \"Piano Rigolatore Generale\". Este plan \u00e9 o que est\u00e1 en vigor a d\u00eda de hoxe, tras sucesivas revisi\u00f3ns e actualizaci\u00f3ns feitas por equipos redactores dirixidos polo propio arquitecto de Carlo. Na s\u00faa primeira versi\u00f3n, o PRG expresaba a intenci\u00f3n de levar adiante intervenci\u00f3ns tendentes a restablecer a conexi\u00f3n do municipio cos fluxos de intereses do territorio circundante, localizar no territorio as diversas actividades, reconstru\u00edr e sanear as estruturas territoriais que permitan incrementar as vantaxes da vida urbana, preservar o centro hist\u00f3rico e a paisaxe e conceder \u00f3 patrimonio hist\u00f3rico, art\u00edstico e paisax\u00edstico un papel protagonista no contexto social e econ\u00f3mico do territorio, convert\u00e9ndoo nun factor de desenvolvemento. Dentro deste contexto foi especialmente intensa a cooperaci\u00f3n coa Universidade de Urbino, rexida nesa \u00e9poca por Carlo Bo, quen tivo a iniciativa de iniciar a adquisici\u00f3n e rehabilitaci\u00f3n de diferentes edificios hist\u00f3ricos ameazados pola ru\u00edna, para convertelos en dependencias universitarias. Ademais, e a consecuencia do forte crecemento da matr\u00edcula nesa \u00e9poca, iniciou na Colle dei Capuccini a construci\u00f3n dunha serie de residencias de estudantes que, pola tipolox\u00eda arquitect\u00f3nica elixida, pretend\u00eda converterse en algo m\u00e1is que un centro residencial.\nMedio natural.\nMedio f\u00edsico.\nO termo municipal de Urbino est\u00e1 situado entre o val do r\u00edo Foglia e o do r\u00edo Metauro. O territorio municipal ten unha superficie de 22.799 hect\u00e1reas e unha altitude comprendida entre os 82 e os 637 metros sobre o nivel do mar.\nO territorio municipal \u00e9 de formaci\u00f3n xeol\u00f3xica terciaria. Os terreos son compactos, permeables, xisto-arxilosos, dif\u00edciles de traballar. Son pobres en f\u00f3sforo e de fertilidade modesta. A causa da exposici\u00f3n permanente \u00f3s ventos do norte e do nord\u00e9s, o clima \u00e9 m\u00e1is ben fr\u00edo, con invernos moi longos. A primavera e o outono son breves e o ver\u00e1n \u00e9 fresco e seco. As chuvias son escasas e as precipitaci\u00f3ns est\u00e1n distribu\u00eddas de forma irregular.\nRecursos.\nA agricultura est\u00e1 baseada fundamentalmente no cultivo de gram\u00edneas, que ocupan 15.715 das 22.799 hect\u00e1reas de territorio municipal. Son escasos os bosques (4850 Ha) e os prados (840 Ha), e case inexistentes as explotaci\u00f3ns silv\u00edcolas e os cultivos especializados (130 Ha).\nA fauna aut\u00f3ctona ten escasa importancia cuantitativa e at\u00f3pase en v\u00edas de extinci\u00f3n.\nDemograf\u00eda.\nAsentamentos.\nA cidade de Urbino at\u00f3pase sobre dous outeiros que alcanzan unha altitude de 450 m. O n\u00facleo urbano ocupa unha superficie de 120 hect\u00e1reas.\nAdemais da propia capital municipal existen outros n\u00facleos 14 de poboaci\u00f3n: Ca Mazzasette, Canavaccio, Cavallino, Coldelce, Forcuini, La Marcella, La Torre, Paganico, Pieve di Cagna, San Giovanni in Pozzuolo, Santa Maria in Repuglia, Schieti, Scotaneto e Trasanni. Todos estes lugares habitados at\u00f3panse separados entre si, inseridos nun territorio agr\u00edcola de modestos recursos.\nInfraestruturas.\nAta a segunda guerra mundial o territorio municipal estaba atravesado por d\u00faas li\u00f1as de ferrocarril: a que conectaba Pesaro con Fano e Urbino e a que un\u00eda Urbino con Fermignano e Pergola. Estaba en proxecto unha terceira li\u00f1a entre Urbino e Santarcangelo. As li\u00f1as existentes foron destru\u00eddas durante a guerra e s\u00f3 foi reconstru\u00edda a de Pesaro.\nDotaci\u00f3ns.\nA Universidade de Urbino est\u00e1 entre as instituci\u00f3ns m\u00e1is antigas do municipio. Foi fundada no 1564 por P\u00edo IV, quen concedeu a prerrogativa de impartir estudos universitarios \u00f3 antigo Collegio dei Dottori, institu\u00eddo por Guidobaldo da Montefeltro na primeira metade do s\u00e9culo XVI. No 1671 Clemente X confirmouna como sede universitaria da Legaci\u00f3n Pontificia. No 1862, despois da formaci\u00f3n do reino de Italia, foi declarada Universidade Provincial. No 1924 foi reco\u00f1ecida como \"Libera Universit\u00e0\" e foi dotada dunha facultade de Dereito, \u00e1 cal se engadiron a de Farmacia no 1931, a de Maxisterio no 1936, a de Letras no 1956, e a de Ciencias Econ\u00f3micas, destacada en Ancona, no 1959.\nO n\u00famero de estudantes experimentou un incremento dende os 139 do ano 1936, que foron 4.040 no 1951, 66.565 no 1963, e cerca de 10.000 no 1966. O n\u00famero de estudantes forasteiros supera \u00f3 de habitantes dende o ano 1963."}
{"id": "46816", "revid": "1888", "url": "https://gl.wikipedia.org/wiki?curid=46816", "title": "Jos\u00e9 Adolfo Veiga Parad\u00eds", "text": "Jos\u00e9 Adolfo Veiga Parad\u00eds, nado en Tui en 1885 e finado en Madrid, foi un m\u00fasico e compositor galego.\nTraxectoria.\nNado en Tui en 1885, sobri\u00f1o de Pascual Veiga, estivo vivindo en varios pa\u00edses de Am\u00e9rica durante varios anos. Regresou a Espa\u00f1a para dirixir a banda de Valencia de Alc\u00e1ntara, a banda provincial de Guadalaxara, a de Ribadavia e outras.\nEscribiu obras diversas como un \"Himno regional gallego\", \"Artabria\", \"Rapsodia galega n\u00ba 1\", \"Rapsodia portuguesa\", \"Rapsodia ast\u00farica\", \"A gallegada\", \"Terra a nosa\", A Virxe do Cristal etc."}
{"id": "46817", "revid": "54336", "url": "https://gl.wikipedia.org/wiki?curid=46817", "title": "Sendeiro das Greas", "text": "O sendeiro das Greas \u00e9 unha ruta de sendeirismo de gran percorrido homologada e rexistrada pola Federaci\u00f3n Galega de Monta\u00f1ismo como GR 58. Cumpre coa normativa da Federaci\u00f3n Espa\u00f1ola de Deportes de Monta\u00f1a y Escalada (FEDME).\nCaracter\u00edsticas.\nTr\u00e1tase do m\u00e1is longo dos sendeiros de gran percorrido en Galicia e discorre por t\u00f3dolos municipios da mancomunidade de Vigo. Realiza un percorrido circular de gran tama\u00f1o e son necesarias varias xornadas para realizalo completo. Son moi numerosos os atractivos ambientais, atravesando paraxes de gran beleza onde non faltan bos exemplos de arquitectura popular, como os mu\u00ed\u00f1os da Devesa, a carballeira de Barrag\u00e1n, a fraga e as ribeiras de Cou\u00f1ago, un foxo de lobos, o bosque das ribeiras do r\u00edo Borb\u00e9n, o r\u00edo Zam\u00e1ns, o mu\u00ed\u00f1o das Maqu\u00edas, as marismas do Mi\u00f1or, a costa acantilada de Baiona ou a fraga de Oliveira. Tam\u00e9n hai importantes monumentos que axudan a interpretar a cultura destas terras, como o conxunto megal\u00edtico de Monte Penide, a M\u00e1moa do Rei, o castro de Chandebrito, o castelo de Soutomaior ou edificios de singular factura como os pazos de Pegullal, Aballe e Pico\u00f1a, no municipio de Salceda de Caselas.\nO percorrido atravesa os municipios de Vigo, Redondela, Soutomaior, Fornelos de Montes, Pazos de Borb\u00e9n, Mos, Ponteareas, O Porri\u00f1o, Salceda de Caselas, Tui, Gondomar, Baiona e Nigr\u00e1n."}
{"id": "46820", "revid": "1131", "url": "https://gl.wikipedia.org/wiki?curid=46820", "title": "Ram\u00f3n Men\u00e9ndez Pidal", "text": "Ram\u00f3n Men\u00e9ndez Pidal, nado na Coru\u00f1a o 13 de marzo de 1869 e finado en Madrid o 14 de novembro de 1968, foi un ling\u00fcista, cr\u00edtico literario, folclorista e historiador espa\u00f1ol.\nMembro da Real Academia Espa\u00f1ola de la Lengua desde 1901, e o seu presidente de 1925 a 1939 e de 1947 a 1968. Est\u00e1 considerado como o introdutor da filolox\u00eda moderna en Espa\u00f1a.\nEn 1907 propiciou a creaci\u00f3n da Junta para Ampliaci\u00f3n de Estudios e Investigaciones Cient\u00edficas. Entre as s\u00faas contribuci\u00f3ns conceptuais \u00e1 ling\u00fc\u00edstica destaca a idea de substrato. Algunhas das s\u00faas obras te\u00f1en un grande interese espec\u00edfico para Galiza, p.ex. \"Poes\u00eda juglaresca y juglares\" (1924) ou \"Toponimia prerrom\u00e1nica hispana\" (1953).\nTraxectoria.\nPrimeiros anos e formaci\u00f3n.\nFoi bautizado o 18 de marzo de 1869 na Colexiata de Santa Mar\u00eda do Campo da Coru\u00f1a como Ram\u00f3n Francisco Antonio Leandro. Era fillo do maxistrado Juan Men\u00e9ndez Fern\u00e1ndez, natural de Pajares (Asturias), e de Ramona Pidal, natural de Villaviciosa. Foi irm\u00e1n de Juan e Luis Men\u00e9ndez Pidal. Cando ti\u00f1a trece meses o seu pai foi destitu\u00eddo como Maxistrado por non xurar a constituci\u00f3n de 1869, e a familia mudouse para Oviedo. Al\u00ed viviu at\u00e9 os sete anos, cando o seu pai foi rehabilitado no cargo e destinado a Sevilla. Despois a familia mudouse para Albacete, e al\u00ed ingresou no Instituto con dez anos para comezar a Segunda Ensinanza, que seguiu en Burgos (segundo curso) e Oviedo (terceiro e cuarto). Xa en 1883 matriculouse no Instituto Cardenal Cisneros de Madrid. Men\u00e9ndez Pidal refer\u00edase a este per\u00edodo da s\u00faa formaci\u00f3n como \u00ab\"a s\u00faa castelanizaci\u00f3n\"\u00bb, segundo escribiu Carmen Conde en 1969, porque \u00ab\"os seus condisc\u00edpulos burl\u00e1banse dos asturianismos da s\u00faa fala\"\u00bb.\nNa Universidade de Madrid foi disc\u00edpulo de Marcelino Men\u00e9ndez Pelayo. En 1893 a Real Academia Espa\u00f1ola premiou un estudo seu sobre a gram\u00e1tica e vocabulario do \"Poema del \u00c7id\", que publicou anos despois. O seu primeiro libro importante foi \"La leyenda de los infantes de Lara\" (1896), estudo exhaustivo da lenda e da s\u00faa transmisi\u00f3n at\u00e9 ese momento. Este libro serviu para intentar explicar a totalidade da primitiva \u00e9pica medieval castel\u00e1, at\u00e9 ent\u00f3n descoidada pola cr\u00edtica. A s\u00faa tese defende a orixe oral, an\u00f3nima e fragmentaria dos cantares de xesta.\nCarreira profesional.\nEn 1899 obtivo a c\u00e1tedra de Filolox\u00eda Rom\u00e1nica, que mantivo at\u00e9 a s\u00faa xubilaci\u00f3n en 1939. Desde a s\u00faa c\u00e1tedra e desde o Centro de Estudios Hist\u00f3ricos, instituci\u00f3n vinculada ao krausismo da ILE, impulsou a Instituci\u00f3n para impulsar as tarefas cient\u00edficas desde o propio Estado. Este Centro ser\u00eda precursor do Consejo Superior de Investigaciones Cient\u00edficas, fundado en 1939 tras rematar a guerra. Co seu labor acad\u00e9mico, no CEH educou toda unha xeraci\u00f3n de fil\u00f3logos espa\u00f1ois, como Tom\u00e1s Navarro Tom\u00e1s, Am\u00e9rico Castro, D\u00e1maso Alonso, Rafael Lapesa ou Alonso Zamora Vicente, amais doutros que en gran parte marcharon ao exilio ao rematar a guerra.\nO 28 de outubro de 1899 ingresou na Real Biblioteca como auxiliar temporal para a elaboraci\u00f3n do \"Cat\u00e1logo de manuscritos\", logo de publicar o ano anterior o \"Cat\u00e1logo de Cr\u00f3nicas Generales de Espa\u00f1a\". Estivo vinculado \u00e1 Biblioteca ata o 5 de abril de 1911, a\u00ednda que estivo ausente durante varios per\u00edodos por diversas viaxes por Europa e Am\u00e9rica. En 1904 o rei Afonso XIII nomeouno comisario xeral no laudo arbitral sobre os l\u00edmites fronteirizos entre Ecuador e o Per\u00fa. A\u00ednda que non chegou a completar o \"Cat\u00e1logo de manuscritos\", axudou a establecer as fontes hist\u00f3ricas de Espa\u00f1a a partir da cron\u00edstica, e estudou os cancioneiros e romanceiros manuscritos que nela se custodian. Tras rematar a arbitraxe entre Ecuador e o Per\u00fa viaxou por outros pa\u00edses hispanoamericanos para estudar neles o \"Romancero\" tradicional espa\u00f1ol que a\u00ednda sobreviv\u00eda.\nEn 1900 casou con Mar\u00eda Goyri, a primeira muller que estudou na Facultade de Filosof\u00eda e Letras de Madrid (1896). Na l\u00faa de mel descubriron a persistencia do \"Romancero\" espa\u00f1ol como literatura oral e comezaron a recoller moitos romances en sucesivas excursi\u00f3ns por terras de Castela a Vella. En 1901 foi nomeado membro da Real Academia Espa\u00f1ola, e o seu mestre Men\u00e9ndez Pelayo pronunciou o seu discurso de acollida.\nEn 1902 ingresou na Real Academia Espa\u00f1ola cun discurso sobre \"El condenado por desconfiado\" de Tirso de Molina. En 1904 publicou o \"Manual de gram\u00e1tica hist\u00f3rica espa\u00f1ola\", que se foi pu\u00edndo e enriquecendo en edici\u00f3ns posteriores. De 1906 \u00e9 \u00abEl dialecto leon\u00e9s\u00bb, impreso na \"Revista de Archivos, Bibliotecas y Museos\". Seguiu desenvolvendo a s\u00faa tese na edici\u00f3n da s\u00faa tese doutoral, \"Cantar del M\u00edo Cid: texto, gram\u00e1tica y vocabulario\" (1908\u20131912), edici\u00f3n paleogr\u00e1fica acompa\u00f1ada de importantes notas eruditas, revisadas non obstante pola cr\u00edtica actual. Reconstru\u00edu ademais a gram\u00e1tica da \u00e9poca a partir do material ling\u00fc\u00edstico desta obra, o que establec\u00eda as bases da s\u00faa \"Gram\u00e1tica hist\u00f3rica\". Por esta obra recibiu un premio da Real Academia de la Historia.\n\u00c9 interesante sinalar, que o manuscrito do \"Cantar del M\u00edo Cid\" era propiedade da s\u00faa familia. Foi comprado en 1863 polo seu t\u00edo av\u00f3 Pedro Jos\u00e9 Pidal y Carniado, marqu\u00e9s de Pidal, o que permitiu que Men\u00e9ndez Pidal o manipulase. Mudou a data que figura no texto, retocou versos e cambiou palabras para facer pasar o poema por m\u00e1is antigo do que era na realidade. Isto foi denunciado polo hispanista ingl\u00e9s Colin Smith base\u00e1ndose na an\u00e1lise das tintas do manuscrito con raios X.\nO 16 de xu\u00f1o de 1910 foi nomeado Presidente do Comit\u00e9 Directivo da Residencia de Estudiantes, creada o 6 de maio dese mesmo ano. O 2 de marzo de 1915 foi confirmado nol cargo de Director do Centro de Estudos Hist\u00f3ricos, que vi\u00f1a exercendo desde a s\u00faa creaci\u00f3n. O 21 de maio de 1926 foi elixido vicepresidente primeiro da Xunta de Ampliaci\u00f3n de Estudos; todas estas instituci\u00f3ns estaban vinculadas cos principios propugnados pola Instituci\u00f3n Libre de Ense\u00f1anza, e de feito unha das s\u00faas fillas foi a pedagoga Jimena Men\u00e9ndez Pidal Goyri, fundadora do centro de ensinanza Colegio Estudio, cuxo ideario recoll\u00eda o esp\u00edrito da ILE.\nEn 1912 ingresou na Real Academia da Historia cun discurso sobre \"La Cr\u00f3nica General que mand\u00f3 componer Alfonso X\". En 1914 fundou a \"Revista de Filolog\u00eda Espa\u00f1ola\", que publicou como anexos as obras de disc\u00edpulos seus como Navarro Tom\u00e1s, Rodolfo Lenz, Wilhelm Meyer-L\u00fcbke ou el mesmo, e que supuxo unha recuperaci\u00f3n do hispanismo en Espa\u00f1a. Nela publicou estudos sobre \"Elena y Mar\u00eda\", os restos do \"Cantar de Roncesvalles\" ou sobre o vocalismo na toponimia ib\u00e9rica.En 1925 foi elixido director da Real Academia Espa\u00f1ola. Durante a guerra civil espa\u00f1ola decidiu sa\u00edr do estado e viviu en Bordeos, Cuba, Estados Unidos e Par\u00eds. En setembro de 1937 inaugurou dous cursos na Universidade de Columbia sobre a historia da lingua espa\u00f1ola e os problemas da \u00e9pica e o romanceiro. En Bordeos comezou a escribir a \"Historia de la lengua Espa\u00f1ola\", obra p\u00f3stuma publicada en 2005 por Diego Catal\u00e1n Men\u00e9ndez-Pidal. En 1939 cesou como director da RAE en sinal de protesta ante as decisi\u00f3ns que o poder pol\u00edtico tomou sobre a situaci\u00f3n dalg\u00fans dos seus membros; por\u00e9n, volveu ser elixido director en 1947 e seguiu neste cargo ata a s\u00faa morte, logrando que as cadeiras de acad\u00e9micos exiliados permanecesen sen cubrir at\u00e9 que falecesen. O 31 de maio de 1950 foi nomeado fillo adoptivo de Burgos con apoio ministerial, obrigatorio por orde circular do 20 de xullo de 1939.\nA \"Revista de Filolog\u00eda Espa\u00f1ola\" seguiu public\u00e1ndose durante a Guerra Civil baixo o coidado de Rafael Lapesa at\u00e9 o tomo 24, correspondente a 1937, baixo a supervisi\u00f3n de Tom\u00e1s Navarro Tom\u00e1s e direcci\u00f3n de Emilio Alarcos Garc\u00eda, a\u00ednda que sufriu alg\u00fan atraso por falta de papel para a s\u00faa impresi\u00f3n no obradoiro de Hernando. O Centro de Estudios Hist\u00f3ricos permaneceu activo polo menos durante 1937, abr\u00edndose unha secci\u00f3n na Casa da Cultura de Valencia, onde traballaban D\u00e1maso Alonso, Emilio Alarcos Garc\u00eda e Antonio Rodr\u00edguez Mo\u00f1ino, amais de varios bolseiros e os estranxeiros Bonfante e \u00c1ngel Rosenblat. Dado que Men\u00e9ndez Pidal marchara de Espa\u00f1a, en 1938 o Goberno da II Rep\u00fablica cesouno como Director do CEH \u00ab\"por abandono del servicio\"\u00bb mentres estaba dando un curso na Universidade de Columbia de Nova York. Ese mesmo ano o Goberno de Franco suprimiu a Xunta de Ampliaci\u00f3n de Estudos e o Centro de Estudios Hist\u00f3ricos ante a aparici\u00f3n do Consejo Superior de Investigaciones Cient\u00edficas. No ver\u00e1n de 1938 Men\u00e9ndez Pidal trasladouse a Par\u00eds e non recibiu permiso para refresar a Madrid ata o 4 de xullo de 1939, ao pesar sobre el un expediente de depuraci\u00f3n, que non foi sobresido at\u00e9 que fixo 83 anos.\nEn 1941 apareceu o tomo 25 da \"Revista de Filolog\u00eda Espa\u00f1ola\", aparecendo xa como dependente do CSIC, coas colaboraci\u00f3ns de Emilio Alarcos (pai), D\u00e1maso Alonso, Jos\u00e9 Mar\u00eda de Coss\u00edo, Vicente Garc\u00eda de Diego, Manuel Garc\u00eda Blanco, Francisco Rodr\u00edguez Mar\u00edn, Mar\u00eda Josefa Canellada, Alonso Zamora Vicente, Francesc de Borja Moll e Rafael Lapesa. Os disc\u00edpulos de Men\u00e9ndez Pidal Amado Alonso e Alonso Zamora Vicente crearon d\u00faas revistas de investigaci\u00f3n filol\u00f3xica en Bos Aires: \"Revista de Filolog\u00eda Hisp\u00e1nica\" e \"Filolog\u00eda\".\nObra.\nEn 1910 publicou \"La epopeya castellana a trav\u00e9s de la literatura espa\u00f1ola\", que demostrou a persistencia da tradici\u00f3n \u00e9pica castel\u00e1 por medio do Romanceiro e o teatro cl\u00e1sico barroco espa\u00f1ol. En 1924 publicou \"Poes\u00eda juglaresca y juglares\", onde investiga as orixes da poes\u00eda en Castela e a s\u00faa relaci\u00f3n coas cortes nobiliarias, e reconstr\u00fae con diversas testemu\u00f1as fragmentarias unha das primeiras serranillas.\nInteresouse pola lingua \u00e9uscara, e en 1962 publicou \"En torno a la lengua vasca\" 1962. Foi membro correspondente da Real Academia da Lingua Vasca. Expresou publicamente a s\u00faa preocupaci\u00f3n polo futuro do idioma e defendeu a s\u00faa protecci\u00f3n, as\u00ed como para as demais linguas de Espa\u00f1a.\nReco\u00f1ecementos.\nEn 1961 a Real Academia Galega solicitou que se lle concedese o Premio Nobel de Literatura."}
{"id": "46822", "revid": "1131", "url": "https://gl.wikipedia.org/wiki?curid=46822", "title": "Butano", "text": "O butano (tam\u00e9n chamado n-butano) \u00e9 un hidrocarburo saturado, paraf\u00ednico ou alif\u00e1tico, inflamable, gasoso que se lic\u00faa a presi\u00f3n atmosf\u00e9rica a -0,5\u00a0\u00b0C, formado por catro \u00e1tomos de carbono e por dez de hidr\u00f3xeno, cuxa f\u00f3rmula qu\u00edmica \u00e9 C4H10. Tam\u00e9n pode denominarse co mesmo nome a un is\u00f3mero deste gas: o isobutano ou metilpropano.\nCaracter\u00edsticas.\nComo \u00e9 un gas incoloro e inodoro, na s\u00faa elaboraci\u00f3n eng\u00e1deselle un odorizante (xeralmente un mercaptano) que lle confire un cheiro desagradable. Isto perm\u00edtelle ser detectado nunha fuga, porque a\u00ednda que non \u00e9 t\u00f3xico, pode provocar unha explosi\u00f3n.\nEn caso de extinci\u00f3n dun lume por gas butano empr\u00e9gase anh\u00eddrido carb\u00f3nico (CO2), po qu\u00edmico ou n\u00e9boa de auga para arrefriar e dispersar vapores.\nO butano comercial \u00e9 un gas licuado, obtido por destilaci\u00f3n do petr\u00f3leo, composto principalmente por butano normal (60 %), propano (9 %), isobutano (30 %) e etano (1 %).\nAplicaci\u00f3ns.\nA principal aplicaci\u00f3n do gas butano \u00e9 a de combustible en fogares para a coci\u00f1a e auga quente, e nos mecheiros de gas. Non adoita consumirse en grandes cantidades debido \u00e1s s\u00faas limitaci\u00f3ns de transporte e almacenaxe.\nNon \u00e9 adecuado para o seu transporte v\u00eda gasodutos xa que pola s\u00faa alta temperatura de licuefacci\u00f3n poder\u00edase condensar nas conduci\u00f3ns. De feito elim\u00ednanse os restos de butano e propano do gas natural por este motivo.\nO gas butano adoita transportarse en bombonas de butano, un envase cil\u00edndrico, de paredes de aceiro, que cont\u00e9n 12,5 quilogramos de butano. Tam\u00e9n existen novas bombonas de butano m\u00e1is lixeiras, fabricadas con outros materiais como o aceiro inoxidable."}
{"id": "46823", "revid": "89787", "url": "https://gl.wikipedia.org/wiki?curid=46823", "title": "Manuel Comellas", "text": "Manuel Comellas Co\u00edmbra, nado en Ferrol o 30 de abril de 1853 e finado en Mandi\u00e1 (Ferrol), o 3 de xu\u00f1o de 1925, foi un escritor galego en castel\u00e1n e galego.\nTraxectoria.\nDirixiu o colexio do Sagrado Coraz\u00f3n de Ferrol e foi profesor e fundador do colexio Comellas, onde estudou Ricardo Carballo Calero. Dirixiu \"La Resurrecci\u00f3n de Galicia\" (1876), colaborou en \"La Semana Literaria\" e \"El Heraldo Gallego\", e foi director do semanario cat\u00f3lico \"El Propagador\" e do xornal ferrol\u00e1n \"El Correo Gallego\". Tam\u00e9n fundou o semanario \"El Canta Claro \" (1912) e colaborou en \"La Voz de la Liga\".\nManuel Comellas \u00e9 un autor do Rexurdimento estudado por Couceiro Freijomil, Carballo Calero, Francisco Fern\u00e1ndez del Riego e Dolores Vilavedra, entre outros. Literariamente dedicouse ao teatro coa obra \"Pilara ou Grandezas d'os humildes\" (1920), un drama en prosa, en seis actos, de ambiente mari\u00f1eiro, no que se critican os asoballamentos dos poderosos, exemplificados por medio dun intento de abuso sexual. Estreouse no teatro Jofre o 18 de agosto de 1919 e rep\u00faxose o 6 de novembro. Tam\u00e9n cultivou o ensaio, como un comentario que publicou en 1905 sobre a enc\u00edclica \"Rerum Novarum\" (1891) do papa Le\u00f3n XIII, ou unha colecci\u00f3n de artigos titulados \"Recreaci\u00f3ns cient\u00edficas\", sobre o emprego da lingua galega na ciencia. Estivo ligado \u00e1s Irmandades da Fala durante unha \u00e9poca breve.\nReco\u00f1ecementos.\nUn ano despois da s\u00faa morte, en 1926, o alcalde de Ferrol, Antonio Usero Torrente pediu facer unha restauraci\u00f3n da casa da r\u00faa S\u00e1nchez Barc\u00e1iztegui onde naceu Comellas, traballos que remataron en 1929. Na casa figura unha placa cunha descrici\u00f3n da s\u00faa vida e unha escultura dese\u00f1ada por Pedro L\u00f3pez Mir\u00e1s, e feita en m\u00e1rmore por Andr\u00e9s Torrente. O concello de Ferrol deulle o seu nome a unha r\u00faa.\nVida persoal.\nEn 1876 casou con Matilde Ruiz Grossi, e tiveron catro fillos: Manuel (1877-1949), Blanca (1878 \u20131930), Jos\u00e9 (1884\u20131956) e Matilde (1880 -1979)."}
{"id": "46824", "revid": "43327", "url": "https://gl.wikipedia.org/wiki?curid=46824", "title": "Condutividade", "text": "A condutividade pode referirse a:"}
{"id": "46826", "revid": "5312", "url": "https://gl.wikipedia.org/wiki?curid=46826", "title": "Ostedijk", "text": "O Ostedijk \u00e9 un cargueiro neerland\u00e9s que, cunha carga de 6.000 toneladas de fertilizantes NPK 15-15-15-C, quedou sen combust\u00edbel e comezou a expulsar gases irritantes fronte \u00e1s costas setentrionais de Galiza, en febreiro de 2007. Os gases produc\u00edronse por un quentamento impropio da carga, como consecuencia do uso de combust\u00edbeis non axeitados.\nO buque cubr\u00eda unha ruta entre Porsgrunn (Noruega) e Valencia (Espa\u00f1a).\nCronolox\u00eda.\nO 17 de febreiro, \u00e1s 2:30, o buque realiza unha chamada de auxilio a unhas 50 millas ao norte da Coru\u00f1a. O buque \u00e9 remolcado, subs\u00e1nanse os problemas e \u00e1s 22:30 recibe a autorizaci\u00f3n para continuar cara a Valencia coa escolta do remolcador \"Don Inda\".\nO 18 de febreiro o cargueiro volve ter problemas, e lanza unha chamada de auxilio \u00e1s 11:30, a unhas 34 millas ao noroeste de Cabo Vil\u00e1n. Catro tripulantes de nacionalidade filipina foron evacuados como consecuencia da inhalaci\u00f3n continuada dos gases. Un remolcador l\u00e9vao en paralelo \u00e1 costa en direcci\u00f3n oeste, ata situalo a unhas 14 millas ao norte de Viveiro. As autoridades espa\u00f1olas deciden arrefriar a carga de fertilizantes e trafegala para outro buque, se ben non se decide nun primeiro momento se esas operaci\u00f3ns se realizar\u00e1n en porto (Viveiro) ou en mar aberto. Finalmente a decisi\u00f3n do Ministerio de Fomento espa\u00f1ol \u00e9 a de realizar esas operaci\u00f3ns en mar aberto, a unhas 13 millas ao leste de Estaca de Bares.\nO 23 de febreiro as autoridades consideran que a carga xa est\u00e1 abondo arrefriada. Revisan o buque e entenden que a s\u00faa estrutura non est\u00e1 danada e que pode continuar viaxe nuns d\u00edas. O 28 de febreiro sae de augas galegas, pero ante a imposibilidade de continuar ruta cara a Valencia, decidiu ir a Bilbao para descargar a mercador\u00eda."}
{"id": "46831", "revid": "135902", "url": "https://gl.wikipedia.org/wiki?curid=46831", "title": "Nuno \u00c1lvares Pereira", "text": "Nuno \u00c1lvares Pereira, nado en Cernache do Bonjardim o 24 de xu\u00f1o de 1360 e finado en Lisboa o 1 de novembro de 1431, foi un militar portugu\u00e9s, tam\u00e9n co\u00f1ecido como o Santo Condest\u00e1bel ou Beato Nuno de Santa Maria.\nBiograf\u00eda.\nDesempe\u00f1ou un papel fundamental na crise de 1383-1385, onde Portugal xogou a s\u00faa independencia contra o reino de Castela. Nuno \u00c1lvares Pereira foi tam\u00e9n conde de Arraiolos, de Barcelos e de Our\u00e9m. Ap\u00f3s a aclamaci\u00f3n de Xo\u00e1n I polas cortes de Co\u00edmbra, Nuno \u00c1lvares Pereira fixo unha viaxe diplom\u00e1tica, militar e de peregrinaci\u00f3n a Santiago de Compostela, durante a que tomou o castelo do Neiva, en Santiago do Neiva, episodio conmemorado na actualidade na feira medieval de Viana do Castelo. \nA vitoria atinxida, dirixindo campesi\u00f1os (batalla dos Atoleiros, no Alentexo), levouno a ser nomeado condest\u00e1bel do ex\u00e9rcito, \u00e1 fronte do cal logrou a decisiva vitoria de Alxubarrota (14 de agosto de 1385) contra as tropas castel\u00e1n-francesas, aliadas \u00e1 s\u00faa vez con parte da nobreza lusa, asegurando o trono portugu\u00e9s para o Mestre de Avis.\nDescendencia.\nCasou en 1376 con Leonor de Alvim (sobri\u00f1a do cortes\u00e1n Pedro Coelho) coa que tivo tres fillos, pero s\u00f3 unha filla, Beatriz Pereira de Alvim (Beatriz de Portugal), chegou \u00e1 idade adulta, estando casada cun fillo natural de Xo\u00e1n I de Portugal, Afonso de Portugal (primeiro Duque de Braganza) e dando lugar \u00e1 Casa de Braganza (que reinar\u00eda en Portugal tres s\u00e9culos despois).\nPor tanto, polo matrimonio da s\u00faa filla, Nuno \u00e9 antepasado de varias das casas reais europeas, entre elas Isabel de Barcelos era avoa materna de Isabel I de Castela, a Cat\u00f3lica.\nVida relixiosa.\nCando a s\u00faa muller morreu en 1387, abrazou a vida relixiosa. Fundou o convento carmelita de Lisboa en 1389 e ingresou na Orde do Carmelo o 15 de agosto de 1423 como irm\u00e1n laico. Despois dunha vida modelo de penitencia, morreu no recendo da santidade o 1 de novembro de 1431. Foi enterrado no Convento do Carme en Lisboa, onde morrera, pero en 1755, o terremoto que asolou Lisboa destru\u00edu a igrexa.\nAs cortes de Portugal pediron a s\u00faa beatificaci\u00f3n a Urbano VIII no s\u00e9culo XVII. Foi beatificado o 23 de xaneiro de 1918 por Bieito XV e canonizado en abril de 2009 por Bieito XVI.\nNa literatura.\nLu\u00eds de Cam\u00f5es, en sentido literal ou aleg\u00f3rico, expl\u00edcito ou impl\u00edcito, fai referencia a \"O Condest\u00e1vel\" catorce veces en \"Os Lus\u00edadas\". O forte Nuno, como Cam\u00f5es o designa, aparece logo evocado na 12.\u00aa estrofa do canto primeiro: \"\"Por estes vos darei um Nuno fero, Que fez ao Rei e ao Reino tal servi\u00e7o,\" e no canto oitavo, estrofe 32: \"Mas mais de Dom Nuno \u00c1lvares se arreia. Ditosa P\u00e1tria que tal filho teve!\".\""}
{"id": "46832", "revid": "1576", "url": "https://gl.wikipedia.org/wiki?curid=46832", "title": "Agustina Bessa Luis", "text": ""}
{"id": "46833", "revid": "15490", "url": "https://gl.wikipedia.org/wiki?curid=46833", "title": "Agustina Bessa-Lu\u00eds", "text": "Maria Agustina Ferreira Teixeira Bessa, m\u00e1is co\u00f1ecida como Agustina Bessa-Lu\u00eds, nada en Vila Me\u00e2 (Amarante) o 15 de outubro de 1922 e finada en Porto o 3 de xu\u00f1o de 2019, foi unha escritora portuguesa.\nEst\u00e1 considerada unha das figuras m\u00e1is importantes, e se cadra a m\u00e1is orixinal, das letras portuguesas do s\u00e9culo XX. En 2006 o Centro PEN Galicia outorgoulle o premio Rosal\u00eda de Castro.\nTraxectoria.\nA familia paterna proced\u00eda da zona de Amarante, a s\u00faa avoa materna era de Zamora e Agustina falaba espa\u00f1ol con soltura.\nEn 1932 a familia se trasladouse a Porto. Agustina casou en 1945 e foi vivir a Co\u00edmbra. Desde 1950 residiu en Porto co seu marido, con estad\u00edas breves f\u00f3ra de Portugal.\nConta cunha ampla obra de m\u00e1is de media centena de t\u00edtulos en diversos x\u00e9neros, entre os que se incl\u00faen a narrativa, o teatro e os libros infant\u00eds. Algunhas das s\u00faas obras foron traducidas para alem\u00e1n, castel\u00e1n, dinamarqu\u00e9s, franc\u00e9s, grego, italiano, e roman\u00e9s.\nCoa novela \"Mundo Fechado\" estreouse como novelista, mais foi \"A Sibila\" a que lle trouxo un enorme prestixio. A s\u00faa escrita op\u00f3nse a qualquera tentativa de contextualizaci\u00f3n, en termos de correntes, na historia da literatura portuguesa. A escritora xurdiu no panorama literario portugu\u00e9s nun momento en que a oposici\u00f3n entre o neorrealismo e o modernismo do movemento da Presen\u00e7a atinx\u00eda o seu auxe. Dedicouse case inteiramente \u00e1 literatura e, desde s\u00faa estrea en 1948, mantivo un ritmo de publicaci\u00f3n moi alto.\nAlg\u00fans dos seus libros te\u00f1en versi\u00f3n cinematogr\u00e1fica ao cargo de Manoel de Oliveira, como por exemplo \"Fanny Owen\" que deu en \"Francisca\" (1981). Foi escritora do gui\u00f3n da pel\u00edcula \"Party\" (1996), do mesmo director.\nFoi membro do Conselho Directivo da Comunit\u00e1 Europea degli Scrittori, de Roma, en 1961 e 1962 e tam\u00e9n membro da Acad\u00e9mie Europ\u00e9enne des Sciences, des Arts et des Lettres, de Par\u00eds, da Academia Brasileira de Letras e da Academia das Ci\u00eancias de Lisboa, onde foi nomeada s\u00f3cia-em\u00e9rita, en 2013. Colaborou en varias publicaci\u00f3ns peri\u00f3dicas, foi directora do xornal \"O Primeiro de Janeiro\" (1986 e 1987). Dirixiu o Teatro Nacional de D. Maria II.\nEn 2005 participou no programa da RTP \"Ela por Ela\", serie de 13 episodios sobre proverbios e aforismos, en conversa con Maria Jo\u00e3o Seixas, dirixido por Fernando Lopes.\nEn xullo de 2006, pouco despois de terminar \"A Ronda da Noite\", deixou de escribir e retirouse da vida p\u00fablica, `por motivos de sa\u00fade.\n\u00c1 s\u00faa morte o goberno portugu\u00e9s decretou un d\u00eda de loito nacional."}
{"id": "46834", "revid": "1576", "url": "https://gl.wikipedia.org/wiki?curid=46834", "title": "Agustina Bessa - Lu\u00eds", "text": ""}
{"id": "46835", "revid": "98629", "url": "https://gl.wikipedia.org/wiki?curid=46835", "title": "Rafael Bordalo Pinheiro", "text": "Raphael Augusto Prostes Bordallo Pinheiro, co\u00f1ecido como Rafael Bordalo Pinheiro, nado en Lisboa en 1846 e finado en 1905, foi un xornalista, pintor, caricaturista e escultor de cer\u00e1mica, creador dun estilo art\u00edstico popular, que difund\u00eda a trav\u00e9s de litograf\u00edas e cer\u00e1micas, para o que fundara en 1855 unha f\u00e1brica en Caldas da Rainha (\u201clou\u00e7a de Caldas\u201d), cer\u00e1mica logo imitada en ducias de centros do pa\u00eds. \nDese\u00f1ou a popular figura do \u201cZ\u00e9 Povinho\u201d, trasunto do pobo portugu\u00e9s. O seu nome est\u00e1 moi ligado \u00e1 caricatura portuguesa, \u00e1 que lle deu un grande impulso, e \u00e1 banda dese\u00f1ada, sendo un dos primeiros artistas en introducila en Portugal. Entre os seus irm\u00e1ns estaba o pintor Columbano Bordalo Pinheiro.\nO Museu Raphael Bordallo Pinheiro, en Lisboa re\u00fane unha parte importante da s\u00faa obra.\nBiograf\u00eda.\nNado nunha familia de artistas, axi\u00f1a ga\u00f1ou o gusto polas artes. En 1860 matriculouse no Conservatorio e despois na Academia de Belas Artes (debuxo e arquitectura), no Curso Superior de Letras e na Escola Superior de Arte Dram\u00e1tica. Debutou no Theatre Garrett a\u00ednda que nunca fixo unha carreira como actor.\nCasou con Elvira Ferreira de Almeida en 1866 e ao ano seguinte naceu o seu fillo Manuel Gustavo Bordalo Pinheiro.\nComezou intentando ga\u00f1ar a vida como artista visual con composici\u00f3ns realistas, levando as s\u00faas obras en 1868 \u00e1 exposici\u00f3n da Sociedade Promotora de Belas-Artes, onde presentou oito acuarelas inspiradas en costumes e tipos populares de cores brillantes. En 1871 recibiu un premio na Exposici\u00f3n Internacional de Madrid. Ao mesmo tempo, desenvolve a s\u00faa faceta de caricaturista, ilustrador e decorador.\nEn 1875 crea a figura de Z\u00e9 Povinho, publicada en \"'A Lanterna M\u00e1gica\" . Ese mesmo ano, marchou ao Brasil, colaborou nalg\u00fans xornais e enviou a s\u00faa obra a Lisboa, regresando a Portugal en 1879, tendo en marcha \"O Ant\u00f3nio Maria.\" Experimentou co traballo do barro en 1885 e comezou a produci\u00f3n de louza art\u00edstica na F\u00e1brica de Faian\u00e7as das Caldas da Rainha.\nFaleceu o 23 de xaneiro de 1905 en Lisboa, na Casa do Ferreira das Tabuletas n\u00ba 32 da r\u00faa da Abegoaria (hoxe Largo Rafael Bordalo Pinheiro), onde se atopa agora Tapas n'Friends Trindade, en Chiado, en Lisboa. Houbo un funeral cat\u00f3lico, ao que asistiron destacados pol\u00edticos. A oraci\u00f3n do m\u00e9dico Ant\u00f3nio Jos\u00e9 de Almeida foi, segundo Jos\u00e9-Augusto Fran\u00e7a, o maior reco\u00f1ecemento p\u00fablico que ti\u00f1a dado a un artista pl\u00e1stico en Portugal.\nEn 1921 impartiuse unha conferencia en homenaxe a \"Rafael Bordalo Pinheiro\", o seu pai Manuel Maria Bordalo Pinheiro e o seu fillo Manuel Gustavo Bordalo Pinheiro que deu como resultado a obra \"\" .\nDese\u00f1ador.\nBordalo Pinheiro deixou un legado de ducias de litograf\u00edas, numerosos debuxos para almanaques, anuncios e revistas de f\u00f3ra de Portugal, como El Mundo C\u00f3mico, Ilustrated London News, Ilustraci\u00f3n Espa\u00f1ola y Americana, L' Univers Illustr\u00e9 e El Bazar. Fixo debuxos en \u00e1lbums, autor de portadas e centos de ilustraci\u00f3ns en libros, e retratos de celebridades. Comezou a facer caricaturas para divertirse, nas paredes dos claustros do edificio onde daba clases o profesor Jaime Moniz, pero \u00e9 a partir do \u00e9xito acadado por O Dente da Baronesa, folla de propaganda dunha comedia en 3 actos de Teixeira de Vasconcelos, que Bordalo entra definitivamente no escenario de humor gr\u00e1fico. Desenvolveu a secuencia narrativa figurativa, precursora do c\u00f3mic, e en 1872 edita o \u00e1lbum \"Apuntes de Raphael Bordallo Pinheiro sobre a viaxe picaresca do emperador de Rasilb en Europa\" , que trata coas aventuras do soberano de Rasilb nunha visita a Europa. En 1881 publicou \"No lazaretto de Lisboa\" e seguiu asinando portadas e libros ilustrados. \nDotado dun gran sentido do humor pero tam\u00e9n dunha moi atinada cr\u00edtica social, caricaturizou a todas as personalidades importantes da pol\u00edtica, da Igrexa e da cultura da sociedade portuguesa. A pesar das cr\u00edticas de moitos dos seus debuxos, as s\u00faas caracter\u00edsticas persoais e art\u00edsticas non tardaron en ga\u00f1arse a admiraci\u00f3n e respecto p\u00fablico que se manifestaron nunha gran cea na s\u00faa honra celebrada na sala do Teatro Nacional D. Maria II, en xu\u00f1o de 1903 que, dun xeito in\u00e9dito, reuniu na mesma mesa practicamente todas as figuras que ti\u00f1a caricaturizado.\nNa s\u00faa figura m\u00e1is popular, Z\u00e9 Povinho, conseguiu proxectar a imaxe do pobo portugu\u00e9s dun xeito sinxelo pero ao mesmo tempo fabuloso, d\u00e1ndolle cara ao pa\u00eds. Z\u00e9 Povinho segue a ser retratado at\u00e9 hoxe e empregado por varios caricaturistas para revelar de forma humor\u00edstica a podremia da sociedade. \nTam\u00e9n se fixo \"o\u00edr\" coas s\u00faas caricaturas da ca\u00edda da monarqu\u00eda e atrib\u00faeselle a ilustraci\u00f3n que fai referencia a Chiquinha Gonzaga na portada da partitura da polca \"Atraente.\"\nCeramista.\nDirixiu o sector art\u00edstico da F\u00e1brica de Faian\u00e7as das Caldas da Rainha en 1884, dedicouse \u00e1 elaboraci\u00f3n de pezas cer\u00e1micas como vaixelas ornamentais, pezas de prata, azulexos, paneis, frisos, placas decorativas, macetas, piletas, centros de mesa, bustos, marcos, caixas, broches, etc.\nXunto \u00e1s esculturas que modelou para as capelas de Bu\u00e7aco que representan cincuenta e d\u00faas figuras da V\u00eda Sacra, Bordalo centrouse principalmente nas que m\u00e1is agradeceu: Z\u00e9 Povinho representado en varias actitudes, Mar\u00eda Paciencia, a mamuda enfermeira de Caldas, o polic\u00eda, o cura tomando rap\u00e9 e o sancrist\u00e1n co incensario nas mans, e moitas outras figuras humor\u00edsticas do seu repertorio.\nA\u00ednda que economicamente, a f\u00e1brica resultou ser un fracaso, o seu traballo acadou diversos premios: medalla de ouro na Exposici\u00f3n Colombiana de Madrid en 1892, en Antuerpe (1894), de novo en Madrid (1895), en Par\u00eds (1900), e nos Estados Unidos, en St. Louis (1904).\nXornalista.\nLanzou numerosas publicaci\u00f3ns nas que colaboraron escritores como Guilherme de Azevedo, Guerra Junqueiro, Ramalho Ortig\u00e3o, Jo\u00e3o Chagas, Marcelino Mesquita e moitos outros. Traballou tam\u00e9n no Brasil onde lle ofreceron un cheque por calar a historia dun ministro conservador metido a contrabandista. Cando percibiu que a s\u00faa vida corr\u00eda perigo, regresou a Portugal, deixando publicado unha alegaci\u00f3n contra a censura.\nHome de teatro.\nCon 14 anos de idade, integrado nun grupo de amadores, pisou como actor o palco do teatro Garrett. A pesar de que a s\u00faa carreira non se encami\u00f1ou para ser actor, selou unha relaci\u00f3n coa arte dram\u00e1tica que nunca abandonou. \nEsporadicamente dese\u00f1ou figurinos e escenarios, era espectador habitual e trasladaba semana a semana o que v\u00eda e sent\u00eda, graficamente, nos xornais que dirix\u00eda. O material iconogr\u00e1fico legado por Raphael Bordallo-Pinheiro adquire, neste contexto, unha grande importancia como cronista do teatro en Portugal naquelas d\u00e9cadas."}
{"id": "46836", "revid": "109216", "url": "https://gl.wikipedia.org/wiki?curid=46836", "title": "Francisco Manuel de Melo", "text": "Francisco Manuel de Melo, nado en Lisboa o 23 de novembro de 1608 e finado o 24 de agosto de 1666, foi un escritor, pol\u00edtico e militar portugu\u00e9s, a\u00ednda que pertenza, de igual xeito, \u00e1 historia literaria, pol\u00edtica e militar da Espa\u00f1a.\nTraxectoria.\n\u00c9 un representante m\u00e1ximo da literatura barroca peninsular. Dedicouse \u00e1 poes\u00eda, ao teatro, \u00e1 historia e a epistolografia. Tendo publicado cerca de d\u00faas decenas de obras durante a s\u00faa vida, foi a\u00ednda autor doutras, publicadas postumamente.\nFrancisco Manuel de Melo estivo ao servizo do rei Filipe IV, logo ao do xa independente monarca portugu\u00e9s. En castel\u00e1n escribiu a \"Historia de los movimientos, separaci\u00f3n y guerra de Catalu\u00f1a\" (1645). En \"Altera\u00e7\u00f5es de \u00c9vora\", analiza os inicios do movemento independentista de Portugal en 1640. O \"Auto do Fidalgo Aprendiz\" est\u00e1 considerado a mellor peza teatral lusa do XVII. Escribiu tam\u00e9n o ensaio moralizante \"Carta de Gu\u00eda de Casado\" (1650)."}
{"id": "46837", "revid": "27155", "url": "https://gl.wikipedia.org/wiki?curid=46837", "title": "Xene", "text": "Un xene \u00e9 a unidade b\u00e1sica de herdanza dos seres vivos. Dende o punto de vista molecular, un xene \u00e9 unha secuencia lineal de nucle\u00f3tidos na mol\u00e9cula de ADN (ou ARN no caso dalg\u00fans virus), que cont\u00e9n a informaci\u00f3n necesaria para a s\u00edntese dunha macromol\u00e9cula con funci\u00f3n celular espec\u00edfica. Por exemplo: Prote\u00ednas, ARNm, ARN ribos\u00f3mico, ARN de transferencia e ARN pequenos. Esta funci\u00f3n pode estar vinculada \u00f3 desenvolvemento ou funcionamento dunha funci\u00f3n fisiol\u00f3xica normal. O xene \u00e9 considerado como a unidade de almacenamento de informaci\u00f3n e unidade de herdanza \u00f3 transmitir esa informaci\u00f3n \u00e1 descendencia. Os xenes disp\u00f3\u00f1ense, pois, ao longo de cada un dos cromosomas. Cada xene ocupa no cromosoma unha posici\u00f3n determinada chamada locus. O conxunto de cromosomas dunha especie denom\u00ednase xenoma.\nAlgunhas enfermidades como a anemia drepanoc\u00edtica (ou anemia falciforme) poden ser ocasionadas por un cambio nun s\u00f3 xene (un dos 30.000 'xenes\" que constit\u00faen o plano para todo o corpo humano).\nOs organismos diploides (entre eles, case todos os animais e plantas) disp\u00f3n de dous xogos de cromosomas hom\u00f3logos, cada un deles proveniente dun dos pais. Cada par de cromosomas ten, pois, un par de copias de cada xene, unha procedente da nai e outra do pai.\nOs xenes poden aparecer en versi\u00f3ns diferentes, con variaci\u00f3ns pequenas na s\u00faa secuencia, denominadas alelos. Os alelos poden ser dominantes ou recesivos. Cando unha soa copia do alelo fai que se manifeste o trazo fenot\u00edpico, o alelo \u00e9 dominante. Cando son precisas d\u00faas copias do alelo (unha en cada cromosoma do par), o alelo \u00e9 recesivo.\nTipos de xenes.\nA maior\u00eda dos xenes codifican prote\u00ednas, responsables da maior parte das propiedades dun organismo. Para o mesmo, a transcrici\u00f3n xera unha mol\u00e9cula de ARN que posteriormente sufrir\u00e1 traduci\u00f3n nos ribosomas, proceso polo cal se xera unha prote\u00edna. Moitos xenes se atopan constitu\u00eddos por rexi\u00f3ns codificantes (ex\u00f3ns) interrompidas por rexi\u00f3ns non codificantes (intr\u00f3ns) que son eliminadas no procesamento do ARN. En c\u00e9lulas procariotas isto non ocorre. A secuencia de bases presente no ARN determina a secuencia de amino\u00e1cidos da prote\u00edna por medio do c\u00f3digo xen\u00e9tico.\nOutros xenes non son traducidos a prote\u00edna, sen\u00f3n que cumpren a s\u00faa funci\u00f3n en forma de ARN. Entre estes, atopamos xenes de ARN transferente, ARN ribos\u00f3mico, ribozimaz e outros ARN pequenos de funci\u00f3ns diversas.\nAlg\u00fans xenes sufriron procesos de mutaci\u00f3n ou outros fen\u00f3menos de reorganizaci\u00f3n e deixaron de ser funcionais, pero persisten nos xenomas dos seres vivos. Ao deixaren de ter funci\u00f3n, denom\u00ednanse pseudoxenes, e poden ser moi semellantes a outros xenes do mesmo organismo que sexan funcionais.\nHistoria.\nO concepto de xene foi variando ao longo do tempo, conforme avanzou a ciencia que o estuda, a xen\u00e9tica:\nOs xenes humanos.\nCada ser humano ten aproximadamente 30.000 xenes que determinan o crecemento, o desenvolvemento e o funcionamento dos nosos sistemas f\u00edsicos e bioqu\u00edmicos. Normalmente, os xenes at\u00f3panse distribu\u00eddos en 46 cromosomas (23 pares) dentro das nosas c\u00e9lulas.\nOs pares do 1 ao 22 son iguais en homes e mulleres e co\u00f1\u00e9cense como \"autosomas\". O par n\u00famero 23 est\u00e1 composto polos cromosomas que determinan o sexo. As mulleres te\u00f1en dous cromosomas X e os homes un cromosoma X e un cromosoma Y.\nO xene \u00e9 considerado como a unidade de almacenamiento de informaci\u00f3n e unidade de herdanza ao transmitir esa informaci\u00f3n \u00e1 descendencia. Os xenes disp\u00f3\u00f1ense, pois, ao longo de cada un dos cromosomas. Cada un ocupa no cromosoma unha posici\u00f3n determinada chamada \"locus\". O conxunto de cromosomas dunha especie denom\u00ednase \"xenoma\"."}
{"id": "46838", "revid": "23204", "url": "https://gl.wikipedia.org/wiki?curid=46838", "title": "Alexandre de Serpa Pinto", "text": "Alexandre Alberto da Rocha de Serpa Pinto, nado o 20 de abril de 1846 e finado o 28 de decembro de 1900, foi un explorador e administrador colonial portugu\u00e9s.\nTraxectoria.\nIngresou no Colexio Militar con dez anos e aos dezasete tornouse no seu primeiro Comandante de Batall\u00f3n de alumnos.\nSerpa Pinto viaxou ata \u00c1frica oriental en 1869 nunha expedici\u00f3n ao r\u00edo Zambeze. En 1877 explorou a zona entre a costa oeste de Angola e a costa leste de Mozambique, conducindo unha expedici\u00f3n que partiu de Benguela (Angola) e na que figuraban tam\u00e9n Hermenegildo Capelo e Roberto Ivens. A expedici\u00f3n terminou en 1879 e atravesou as cuncas do r\u00edo Congo e do Zambeze, Angola e partes das actuais Zambia, Zimbabwe e Sur\u00e1frica; era a cuarta traves\u00eda africana entre o Atl\u00e1ntico e o \u00cdndico. De novo entre 1884 e 1885, outra vez con Capelo, cruzou de Angola a Mozambique.\nA expedici\u00f3n de Serpa Pinto ti\u00f1a como obxectivo facer o reco\u00f1ecemento do territorio e efectuar o levantamento do mapa do interior do continente africano, para demarcar a zona que Portugal reclamar\u00eda para si a trav\u00e9s do chamado \"mapa cor-de-rosa\"; esta intenci\u00f3n fallou despois do ultimato brit\u00e1nico de 1888.\nFoi nomeado c\u00f3nsul-xeral para o Zanzibar en 1887 e gobernador-xeral de Mozambique en 1889. No desempe\u00f1o do cargo, a continuaci\u00f3n de actividades colonizadoras a prol de Portugal, abriu un conflito co Reino Unido."}
{"id": "46841", "revid": "12452", "url": "https://gl.wikipedia.org/wiki?curid=46841", "title": "Phagocytellozoa", "text": ""}
{"id": "46844", "revid": "98629", "url": "https://gl.wikipedia.org/wiki?curid=46844", "title": "Terni", "text": "Terni \u00e9 unha cidade italiana de 112.735 habitantes (2009), capital da provincia de Terni, na rexi\u00f3n de Umbr\u00eda.\n\u00c9 unha antiga cidade de Italia localizada na provincia de Umbr\u00eda meridional, at\u00f3pase no chan do r\u00edo Nera. A 104 quil\u00f3metros ao norte de Roma, a 36 quil\u00f3metros ao noroeste de Rieti, e a 29 quil\u00f3metros ao sur de Spoleto. \u00c9 centro universitario e \u00e9 unha das cidades industriais m\u00e1is importantes da Umbr\u00eda."}
{"id": "46846", "revid": "25871", "url": "https://gl.wikipedia.org/wiki?curid=46846", "title": "Coanocito", "text": "Os coanocitos son un tipo de c\u00e9lulas do filo porifera, que forman o coanodermo: a capa interna celular das esponxas. Son c\u00e9lulas provistas dun longo flaxelo central rodeado na s\u00faa base por unha coroa simple ou dobre de microvilosidades.\nComunmente dispo\u00f1en de ves\u00edculas alimenticias. Dirixen o flaxelo \u00e1 c\u00e1mara, que contacta co medio externo: os coanocitos provocan correntes de auga grazas a movementos que, a\u00ednda que non son coordinados no tempo, si que o son na direcci\u00f3n.\nOs coanocitos interve\u00f1en tam\u00e9n na captura do alimento. Ao provocar correntes, van obrigar \u00e1s part\u00edculas en supensi\u00f3n a achegarse. A auga atravesa as micropilosidades, onde queda encerrado o alimento que ser\u00e1 despois fagocitado e, por transcitose, levado \u00e1 mesoglea, onde os arqueocitos o captar\u00e1n e transportar\u00e1n o resto do organismo. Na mesoglea formaranse tam\u00e9n unha especie de boli\u00f1as fecais, que se eliminar\u00e1n por transcitose dos coanocitos.\nDependendo dos tipos de esponxas, os coanocitos vanse presentar en diferentes rexi\u00f3ns:\nOs coanocitos te\u00f1en unha alta similitude cos organismos unicelulares chamados coanoflaxelados, dato que se emprega para defender a teor\u00eda colonial da aparici\u00f3n dos animais."}
{"id": "46847", "revid": "85894", "url": "https://gl.wikipedia.org/wiki?curid=46847", "title": "Bernardo Lecocq", "text": "Bernardo Lecocq Onesy, nado na Coru\u00f1a o 10 de febreiro de 1734 e finado en Montevideo o 7 de decembro de 1820, foi un enxe\u00f1eiro militar de orixe galega que estivo logo da proclamaci\u00f3n de independencia ao servizo das novas autoridades.\nTraxectoria.\nNado na Coru\u00f1a en 1734, de pai flamengo e mai irlandesa, ingresou no ex\u00e9rcito. En 1770 estaba en Am\u00e9rica no vicerreinado da Prata. En 1773 estivo destinado na fronteira da Banda Oriental (actual Uruguai), dirixindo en 1776 as obras de fortificaci\u00f3n na cidade de Montevideo e outras obras. Proclamada a independencia, Lecocq ficou na Arxentina, para pasar m\u00e1is tarde (1812) a Montevideo onde faleceu en 1820."}
{"id": "46848", "revid": "85894", "url": "https://gl.wikipedia.org/wiki?curid=46848", "title": "Jos\u00e9 Varela Ulloa", "text": "Jos\u00e9 Varela y Ulloa, nado en Vilareda (Palas de Rei) o 7 de xullo de 1739 e finado na Habana (Cuba) o 23 de xullo de 1794, foi un mari\u00f1o e cart\u00f3grafo galego. O seu papel m\u00e1is importante foi a fixaci\u00f3n das novas posesi\u00f3ns espa\u00f1olas no golfo da Guinea e no Uruguai.\nTraxectoria.\nVarela y Ulloa ingresou na Escola de Gardas-mari\u00f1as de C\u00e1diz. Obtida a graduaci\u00f3n de tenente de nav\u00edo, embarcou en 1773, so mando do tam\u00e9n galego, Juan de L\u00e1ngara. O 1 de xaneiro do 1774 o nav\u00edo parti para determinar as coordenadas da illa de Trinidad, no mar das Antillas. No seguinte ano, ascendido a capit\u00e1n de fragata, so mando do franc\u00e9s La-Borda, determinou diversos puntos da costa occidental africana, auxiliando ademais a La-Borda na medici\u00f3n do pico do Teide e cartografando as Illas Canarias.\nConforme ao Tratado de San Ildefonso (1777), Espa\u00f1a conserva a Colonia do Sacramento, no actual Uruguai, e recibe de Portugal, no golfo da Guinea, as illas de Fernando Poo e Annob\u00f3n. Varela y Ulloa acudiu a tomar posesi\u00f3n das illas africanas, so mando xeral do Conde de Argelejo, en expedici\u00f3n que partiu desde Buenos Aires. A toma de posesi\u00f3n foi dif\u00edcil, falecendo o comandante da expedici\u00f3n.\nEn 1781 Varela y Ulloa foi comisionado como xefe da expedici\u00f3n que delimitar\u00eda os lindes entre as posesi\u00f3ns espa\u00f1olas e portuguesas na Colonia de Sacramento. O grupo non arribou a Montevideo ata 1785."}
{"id": "46853", "revid": "54334", "url": "https://gl.wikipedia.org/wiki?curid=46853", "title": "Lucas Labrada", "text": "Lucas Jos\u00e9 de los Dolores Labrada Romero, nado en Ferrol o 18 de outubro de 1762 e finado na Coru\u00f1a en agosto de 1842, foi un ilustrado galego, autor dunha descrici\u00f3n econ\u00f3mica de Galiza.\nTraxectoria.\nEn 1784 era empregado do Real Consulado da Coru\u00f1a, obtendo en 1787 a praza de porteiro da mesma instituci\u00f3n. En 1790 presenta un \"Plan de gobierno de los porteros\" e auxilia ao enxe\u00f1eiro de obras do Consulado. Despois ocupou durante catro anos a secretar\u00eda do organismo de xeito interino. M\u00e1is tarde intentou acceder, sen \u00e9xito, \u00e1 c\u00e1tedra de Matem\u00e1ticas da Universidade de Santiago de Compostela. En 1802 accedeu ao posto, xa fixo, de secretario do Real Consulado.\nNos anos da ocupaci\u00f3n napole\u00f3nica aparece como un afrancesado, prestando servizos de int\u00e9rprete do Estado maior franc\u00e9s. Por\u00e9n, en 1820 figura na Xunta de Censura dos liberais coru\u00f1eses, e pasa a ser favorecido coa praza de secretario da nova Deputaci\u00f3n Provincial de Ourense, posto que non mantivo trala reposici\u00f3n absolutista de 1823, a\u00ednda que puido retornar como secretario do Consulado herculino, instituci\u00f3n \u00e1 que aparece ligado ata a s\u00faa morte en agosto de 1842.\nA s\u00faa obra m\u00e1is importante foi a \"Descripci\u00f3n econ\u00f3mica del Reyno de Galicia\", publicada en Ferrol en 1804. Nesa obra, val\u00e9ndose en ocasi\u00f3ns de correspondentes, levanta acta do estado econ\u00f3mico do reino a fins do s\u00e9culo XVIII. O libro constit\u00fae unha preciosa fonte historiogr\u00e1fica, utilizada constantemente. A Editorial Galaxia fixo unha reedici\u00f3n en 1971."}
{"id": "46854", "revid": "98629", "url": "https://gl.wikipedia.org/wiki?curid=46854", "title": "Igrexa de Santa Mar\u00eda de Gomariz", "text": "A igrexa de Santa Mar\u00eda de Gomariz \u00e9 un templo de orixe medieval (concretamente da segunda metade do s\u00e9culo XII), que conserva gran parte da s\u00faa fisonom\u00eda rom\u00e1nica, o que fai que sexa un moi bo exemplo deste tipo de arquitectura rural de Galicia.\nSituaci\u00f3n.\nEst\u00e1 situada na parroquia de Gomariz, no concello de Leiro (comarca do Ribeiro). Sit\u00faase nun alto no medio do lugar de Gomariz desde o que divisa de xeito privilexiado o r\u00edo Avia.\nHistoria.\nFormou parte como priorado do Mosteiro de Toxos Outos de Lousame, por doaz\u00f3n do Emperador Afonso VII do 9 de maio de 1138\nFoi causa de graves conflitos e moitos preitos o tomar posesi\u00f3n dela a familia dos Sarmiento de Ribadavia a partir de 1369 e o Cabido da Catedral de Ourense no 1492 volvendo ao Mosteiro de Sobrado no 1504.\nA igrexa orixinal, moi antiga, puido ser feita polos templarios. Formaba parte do priorado de Sobrado dos Monxes hoxe desaparecido que ti\u00f1a moita importancia para o mosteiro, xa que lle servir\u00eda como adega. Das posibles edificaci\u00f3ns propiedade do mosteiro quedan alg\u00fans restos nun edificio que se distingue pola canter\u00eda do muro e os canzorros que terman do beirado. Se foi un celeiro, como supo\u00f1en alg\u00fans autores, ser\u00eda unha das poucas obras civ\u00eds rom\u00e1nicas que se conservan.\nDescrici\u00f3n.\nPos\u00fae unha soa nave e \u00e1bsida amais de portada principal entre contrafortes prism\u00e1ticos, de arquivoltas semicirculares sobre columnas acobadadas nas xambas.\nOrixinalmente estaba formada por tres naves, En 1499 a\u00ednda quedaba en p\u00e9 a \"\"Torre dos signos\".\"\nA cabeceira e a nave son rectangulares. A fachada \u00e9 a parte m\u00e1is interesante desta igrexa. Dous pares de columnas estriadas e lisas mante\u00f1en o voo das arquivoltas peraltadas da porta principal. Dec\u00f3ranse con capiteis zoomorfos de singular beleza. Unha vent\u00e1 rom\u00e1nica sobre o sa\u00ednte enmarcada tam\u00e9n con columnas e un arco de medio punto. Rem\u00e1tase cunha espadana que acolle as d\u00faas camp\u00e1s da igrexa.\nA vent\u00e1 rom\u00e1nica do testeiro \u00e9 de grandes proporci\u00f3ns e ten unha curiosa decoraci\u00f3n nos capiteis."}
{"id": "46856", "revid": "7596", "url": "https://gl.wikipedia.org/wiki?curid=46856", "title": "Mary Wollstonecraft", "text": "Mary Wollstonecraft, nada en Spitalfields, Londres o 27 de abril de 1759 e finada o 10 de setembro de 1797, foi unha fil\u00f3sofa, escritora inglesa e defensora dos dereitos das mulleres. Durante a s\u00faa breve carreira, escribiu novelas, tratados, unha narraci\u00f3n de viaxe, unha historia da Revoluci\u00f3n Francesa, un manual de conduta e un libro para a mocidade. Wollstonecraft \u00e9 co\u00f1ecida por \"Vindicaci\u00f3n dos dereitos da muller\" (1792), onde argumenta que as mulleres non son naturalmente inferiores aos var\u00f3ns, mais semellan selo porque non reciben a mesma educaci\u00f3n. Ela suxire que tanto var\u00f3ns coma mulleres deben ser tratados como seres racionais e imaxina unha orde social fundada pola raz\u00f3n. Con esta obra estableceu as bases do feminismo moderno e converteuna nunha das mulleres m\u00e1is populares de Europa da \u00e9poca.\nAta finais do s\u00e9culo XX, a vida de Wollstonecraft, que abrangu\u00eda var\u00edas relaci\u00f3ns persoais non convencionais, recib\u00eda m\u00e1is atenci\u00f3n que a s\u00faa obra. Despois de dous malos asuntos con Henry Fuseli e Gilbert Imlay (con quen tivo unha filla, Fanny Imlay), casou co fil\u00f3sofo William Godwin, un dos devanceiros do movemento anarquista. Wollstonecraft finou \u00e1 idade de 38 anos, once d\u00edas despois de dar a luz a s\u00faa segunda filla, ficando atr\u00e1s varios manuscritos inacabados. Esta filla, Mary Wollstoncraft Godwin, converteuse nunha consumada escritora, como Mary Shelley, a autora de \"Frankenstein ou o moderno Prometeo\".\nDespois da morte de Wollstonecraft, o seu vi\u00favo publicou \"Memoirs of the Author of A Vindication of the Rights of Woman\" (\"Memorias da autora de Vindicaci\u00f3n dos dereitos da muller\", 1798), revelando o seu estilo de vida pouco ortodoxo, que inadvertidamente destru\u00edu a s\u00faa reputaci\u00f3n durante case un s\u00e9culo. Por\u00e9n, co movemento feminista de comezos do s\u00e9culo XX, a defensa de Wollstonecraft da igualdade das mulleres e as cr\u00edticas \u00e1 feminidade convencional fix\u00e9ronse cada vez m\u00e1is importantes. Na actualidade, Wollstonecraft \u00e9 considerada unha das fil\u00f3sofas feministas fundadoras, e as feministas adoito citan tanto a s\u00faa vida coma o seu traballo como grandes influencias.\nTraxectoria.\nPrimeiros anos.\nWollstonecraft naceu o 27 de abril de 1759 en Spitalfields, Londres. Foi a segunda de sete fillos de Elizabeth Dixon e Edward John Wollstonecraft. A\u00ednda que a s\u00faa familia ti\u00f1a uns ingresos aceptables cando ela era pequena, o seu pai malgastounos en proxectos especulativos. En consecuencia, a familia volveuse financeiramente inestable e con frecuencia v\u00edronse obrigados a se mudar durante a mocidade de Wollstonecraft. Esta situaci\u00f3n econ\u00f3mica f\u00edxose tan grave que o pai de Mary tivo que gastar unha herdanza que ela doutro xeito recibir\u00eda na s\u00faa madurez. Amais, semella que era un var\u00f3n violento que pegaba a s\u00faa esposa cando estaba b\u00e9bedo. Na s\u00faa adolescencia, Wollstonecraft adoitaba ficar f\u00f3ra da porta do dormitorio da s\u00faa nai para a protexer. Dun xeito semellante, exerceu un papel protector coas s\u00faas irm\u00e1s, Everina e Eliza, ao longo da s\u00faa vida. Por exemplo, nun momento concreto de 1784, convenceu a Eliza, que sufr\u00eda do que probablemente foi unha depresi\u00f3n posparto, para deixar o seu marido e beb\u00e9; Wollstonecraft arranxou todo para que puidera fuxir, demostrando as\u00ed o seu desexo de desafiar as normas sociais. O prezo que tivo que pagar, por\u00e9n, foi elevado: a s\u00faa irm\u00e1 sufriu dun rexeitamento social e, debido a que non pod\u00eda volver casar, foi condenada a unha vida de pobreza e traballo duro.\nD\u00faas amizades marcaron a mocidade de Wollstonecraft. A primeira foi a de Jane Arden en Beverley. Ambas as d\u00faas l\u00edan adoito libros xuntas e asist\u00edan \u00e1s clases impartidas polo pai de Arden, un fil\u00f3sofo e cient\u00edfico autodidacta. Wollstonecraft gozou o ambiente intelectual da familia Arden e valorou a s\u00faa amizade con Jane enormemente, \u00e1s veces ata o punto de ser emocionalmente posesiva. Wollstonecraft escribiulle: \u00abForm\u00e1ronse en min certas noci\u00f3ns rom\u00e1nticas de amizade [...] Son un pouco peculiar nas mi\u00f1as concepci\u00f3ns de amor e amizade; debo ter o primeiro lugar ou ning\u00fan\u00bb. Nalgunhas cartas de Wollstonecraft a Arden rev\u00e9lanse as emoci\u00f3ns vol\u00e1tiles e depresivas que a atormentaron ao longo da s\u00faa vida.\nA segunda, e posiblemente a amizade m\u00e1is importante, foi a de Fanny (Frances) Blood, quen lle fora presentada polos Clares, unha parella de Hoxton que se convertera nunha figura paterna para ela; Wollstonecraft outorg\u00e1balle o m\u00e9rito de abrirlle a mente. Infeliz coa s\u00faa vida na casa, Wollstonecraft comezou unha nova ela soa en 1778 e aceptou un traballo como dama de compa\u00f1\u00eda de Sarah Dawson, unha vi\u00fava que viv\u00eda en Bath. Por\u00e9n, Wollstonecraft tivo problemas para se levar ben coa muller irascible (unha experiencia que debuxou ao describir os inconvenientes de tal posici\u00f3n en \"Thoughts of the Education of Daughters\", 1787). En 1780 tornou \u00e1 casa, chamada para coidar da s\u00faa nai que estaba a piques de morrer. En troques de volver traballar con Dawson tras a morte da s\u00faa nai, Wollstonecraft mudouse cos Blood. Decatouse durante os dous anos que pasou coa familia que idealizara a Blood, quen estaba m\u00e1is de parte dos valores tradicionalmente considerados femininos coa Wollstonecraft. Mais ela ficou dedicada a ela e \u00e1 s\u00faa familia ao longo da s\u00faa vida (por exemplo, axudou de xeito pecuniario o irm\u00e1n de Blood).\nWollstonecraft imaxinara vivir nunha utop\u00eda feminina con Blood; fixeron plans para alugar habitaci\u00f3ns xuntas e apoiarse mutuamente emocional e financeiramente, pero este so\u00f1o derrubouse baixo as realidades econ\u00f3micas. Para ga\u00f1ar a vida, Wollstonecraft, as s\u00faas irm\u00e1ns e Blood estableceron xuntas unha escola en Newington Green, unha comunidade disidente. Blood axi\u00f1a se comprometeu e despois de casar o seu marido levouna a Lisboa, Portugal, para mellorar a s\u00faa sa\u00fade, a cal sempre fora moi feble. A pesar do cambio de contorna, a sa\u00fade de Blood deteriorouse inda m\u00e1is cando quedou embarazada, e en 1785 Wollstonecraft deixou a escola e seguiu a Blood para a coidar, mais non serviu. Por outra banda, o seu abandono da escola levou ao seu fracaso. A morte de Blood devastou a Wollstonecraft e foi parte da inspiraci\u00f3n para a s\u00faa primeira novela, \"\" (1788).\n\u00abA primeira dun novo x\u00e9nero\u00bb.\nLogo da morte de Blood, os amigos de Wollstonecraft axud\u00e1rona a obter a posici\u00f3n de institutriz das fillas da familia Kingsborough en Irlanda. A\u00ednda que non puido levarse ben con \"lady\" Kingsborough, para os nenos foi unha instrutora estimulante; Margaret King dixo posteriormente que ela \u00abliberara a s\u00faa mente de toda superstici\u00f3n\u00bb. Algunha das experiencias de Wollstonecraft durante aqueles anos ver\u00edanse reflectidas no seu \u00fanico libro infantil, \"Original Stories from Real Life\" (1788).\nFrustada polas limitadas opci\u00f3ns laborais das que dispo\u00f1\u00edan as mulleres respetables mais con poucos recursos econ\u00f3micos \u2014unha barreira que Wollstonecraft describe elocuentemente no cap\u00edtulo \"Thoughts on the Education of Daughters\" (\"Reflexi\u00f3ns sobre a educaci\u00f3n das fillas\") titulado \u00abUnfortunate Situation of Females, Fashionably Educated, and Left Without a Fortune\u00bb, cuxa posible traduci\u00f3n ser\u00eda \u00abDesafortunada situaci\u00f3n das mulleres modernamente educadas que quedaron sen fortuna\u00bb\u2014 decidiu, despois de s\u00f3 un ano como institutriz, emprender unha carreira como autora. Esta foi unha decisi\u00f3n radical, pois, naqueles tempos, poucas mulleres pod\u00edan sobrevivir como escritoras. Cando escribiu \u00e1 s\u00faa irm\u00e1 Everina en 1787, ela trataba de se converter en \u00aba primeira dun novo x\u00e9nero\u00bb. Mudouse a Londres e, axudada polo editor liberal Joseph Johnson, atopou un lugar onde vivir e un traballo que a mantivese. Aprendeu franc\u00e9s e alem\u00e1n e traduciu textos, entre os que salientan \"Of the Importance of Religious Opinions\" de Jacques Necker e \"Elements of Morality, for the Use of Children\"\u00a0de Christian Gotthilf Salzmann. Tam\u00e9n escribiu recensi\u00f3ns, principalmente de novelas, para o xornal de Jonhson, \"Analytical Review\". O universo intelectual de Wollstonecraft estendeuse durante esa \u00e9poca, non s\u00f3 pola lectura que levaba a cabo para as s\u00faas recensi\u00f3ns, sen\u00f3n tam\u00e9n polas compa\u00f1\u00edas que frecuentaba: asistiu \u00e1s renomeadas ceas de Johnson e co\u00f1eceu intelectuais coma o panfletista radical Thomas Paine e o fil\u00f3sofo William Godwin. A primeira vez que Wollstonecraft e Godwin se co\u00f1eceron, ambos os dous estaban decepcionados co outro. Godwin vi\u00f1era para o\u00edr a Paine, mais Wollstonecraft atacouno esa noite, discrepando con el en case todos os temas. O propio Johnson, con todo, converteuse en moito m\u00e1is ca un amigo; ela describiuno nas s\u00faas cartas coma un pai e un irm\u00e1n.\nEn Londres, Wollstonecraft buscou unha relaci\u00f3n co artista Henry Fuseli, a pesar de que xa estaba casado. Ela estaba, escribiu, encantada polo seu xenio, \u00aba grandeza da s\u00faa alma, esa rapidez de comprensi\u00f3n e simpat\u00eda encantadora\u00bb. Ela propuxo un acordo plat\u00f3nico de vida con Fuseli a maila a s\u00faa esposa, pero a dona de Fuseli estaba horrorizada e rompeu a relaci\u00f3n con Wollstonecraft. Despois do rexeitamento de Fuseli, Wollstonecraft decidiu viaxar a Francia para fuxir da humillaci\u00f3n do incidente e participar nos eventos revolucionarios que acababa de celebrar na recente \"Vindication of the Rights of Men\" (1790). Escribira \"Vindication of the Rights of Men\" en resposta \u00e1 cr\u00edtica conservativa de Edmund Burke da Revoluci\u00f3n Francesa en \"Reflections on the Revolution in France\" (1790), o cal provocou que se volvese famosa da noite para a ma\u00f1\u00e1. Foi comparada con figuras coma o te\u00f3logo e pol\u00e9mico Joseph Priestley e Paine, cuxo \"Rights of Man\" (1791) demostrar\u00eda ser a m\u00e1is popular das respostas dirixidas a Burke. As ideas que bosquexara en \"Rights of Men\" foron consolidadas en \"Vindicaci\u00f3n dos dereitos da muller\" (1792), a s\u00faa obra m\u00e1is famosa e influente.\nFrancia e Gilbert Imlay.\nWollstonecraft marchou cara a Par\u00eds en decembro de 1792 e chegou aproximadamente un mes antes de que Lu\u00eds XVI fose guillotinado. Francia estaba en crise. Buscou outros visitantes brit\u00e1nicos coma Helen Maria Williams e uniuse ao c\u00edrculo de expatriados da cidade. Wollstonecraft, que acabara de redactar a \"Vindicaci\u00f3n dos dereitos da muller\", estaba decidida a p\u00f3r a proba as s\u00faas ideas e, no estimulante ambiente intelectual da Revoluci\u00f3n Francesa, tivo a s\u00faa relaci\u00f3n amorosa m\u00e1is experimental: co\u00f1eceu e namorouse apaixonadamente de Gilbert Imlay, un aventureiro americano. Estivese ou non Wollstonecraft interesada nun enlace matrimonial, Imlay non o estaba, e ela parec\u00eda que se namorara dunha idealizaci\u00f3n deste var\u00f3n. A\u00ednda que Wollstonecraft rexeitara a compo\u00f1ente sexual das relaci\u00f3ns en \"Vindicaci\u00f3n dos dereitos da muller\", Imlay espertou a s\u00faa paix\u00f3n e o seu interese polo sexo. Wollstonecraft quedou axi\u00f1a embarazada e o 14 de maio de 1794 deu a luz a s\u00faa primeira filla, Fanny, \u00e1 que puxo o nome da que quizais foi a s\u00faa mellor amiga. Wollstonecraft estaba moi contenta, ela escribiulle a un amigo: \u00abA nena comeza a chuchar tan valentemente que seu pai cre descaradamente que escribir\u00e1 a segunda parte de \"Vindicaci\u00f3n dos dereitos da muller\"\u00bb. Continuou a escribir avidamente, a pesar de non s\u00f3 o seu embarazo e as cargas que comporta ser nai por primeira vez nun pa\u00eds estranxeiro, sen\u00f3n tam\u00e9n o crecente tumulto da Revoluci\u00f3n Francesa. Mentres estivo en Le Havre, no norte de Francia, escribiu unha historia da revoluci\u00f3n temper\u00e1, \"An Historical and Moral View of the French Revolution (Unha visi\u00f3n hist\u00f3rica e moral da orixe da Revoluci\u00f3n Francesa)\", que foi publicada en Londres en decembro de 1794.\nA medida que a situaci\u00f3n pol\u00edtica empeoraba, Gran Breta\u00f1a declarou a guerra a Francia, colocando en considerable perigo os brit\u00e1nicos establecidos en Francia. Para protexer a Wollstonecraft, Imlay rexistrouna como a s\u00faa dona, a pesar de que non estaban casados. Alg\u00fans dos amigos de Wollstonecraft non tiveron tanta sorte; moitos deles, coma Thomas Paine, foron arrestados e alg\u00fans mesmo guillotinados (de feito, as irm\u00e1s de Wollstonecraft cr\u00edan que estaba no c\u00e1rcere). M\u00e1is tarde, despois de abandonar Francia, Wollstonecraft seguir\u00eda refer\u00edndose a si mesma como Mrs. Imlay, mesmo para as s\u00faas irm\u00e1s, co fin de outorgar lexitimidade \u00e1 s\u00faa filla.\nImlay, descontento coa Wollstonecraft caseira e maternal, deixouna. Prometeu que volver\u00eda a Le Havre, Francia, onde ela fora para dar a luz, pero os seus atrasos en escribir e as s\u00faas longas ausencias convenceron a Wollstonecraft de que el atopara outra muller. As s\u00faas cartas a el est\u00e1n cheas de protestas desesperadas, consideradas por moitos cr\u00edticos como expresi\u00f3ns dunha muller profundamente deprimida, segundo alg\u00fans como resultado das s\u00faas circunstancias \u2014soa cunha filla no medio dunha revoluci\u00f3n.\nInglaterra e William Godwin.\nWollstonecraft volveu a Londres en abril de 1795 en busca de Imlay, pero el rexeitouna. En maio de 1795 tratou de se suicidar, probablemente con l\u00e1udano, pero Imlay salvouna (a\u00ednda que non est\u00e1 moi claro como). Nun \u00faltimo intento de recuperalo, embarcouse en certos negocios relacionados con el en Escandinavia, tratando de recuperar algunhas das s\u00faas perdas. Wollstonecraft emprendeu esta ardua viaxe coa s\u00faa pequena filla e unha criada. Relatou os sucesos e os seus pensamentos en cartas a Imlay, moitas das cales se publicaron posteriormente como \"Letters Written During a Short Residence in Sweden, Norway, and Denmark\" (\"Cartas escritas durante unha breve estada en Suecia, Noruega e Dinamarca\") en 1796. Cando regresou a Inglaterra e decatouse de que a s\u00faa relaci\u00f3n con Imlay terminara, tentou suicidarse por segunda vez, deixando unha nota para Imlay:\nLogo sa\u00edu nunha noite de choiva e \u00abpara facer a s\u00faa roupa pesada de auga, cami\u00f1ou ao redor de media hora\u00bb antes de saltar ao r\u00edo T\u00e1mese, pero un estra\u00f1o viuna e rescatouna. Wollstonecraft considerou o seu intento de suicidio profundamente racional, escribindo despois do seu rescate:\nAos poucos, Wollstonecraft volveu \u00e1 s\u00faa vida literaria, relacion\u00e1ndose co c\u00edrculo de Joseph Johnson de novo, en particular con Mary Hays, Elizabeth Inchbald e Sarah Siddons mediante William Godwin. O noivado de Godwin e Wollstonecraft comezou lentamente, pero finalmente converteuse nunha apaixonada relaci\u00f3n. Godwin lera \"Letters Written During a Short Residence in Sweden, Norway, and Denmark\" e m\u00e1is tarde escribiu que \u00abSe algunha vez houbo un libro feito para que o lector ficase namorado do seu autor, para min \u00e9 este. Ela fala do seu d\u00f3 dun modo que che enche de melancol\u00eda e desfaiche en tenrura, ao mesmo tempo que demostra unha xenialidade que inspira unha grande admiraci\u00f3n\u00bb. Unha vez Wollstonecraft ficou embarazada, decidiron casar para que o fillo fose lex\u00edtimo. A s\u00faa voda desvelou o feito de que Wollstonecraft nunca estivera casada con Imlay, e como resultado Godwin e ela perderon moitos amigos. Godwin recibiu cr\u00edticas porque defendera a abolici\u00f3n do matrimonio no seu tratado filos\u00f3fico \"Political Justice\" (\"Xustiza pol\u00edtica\"). Despois da voda, que tivo lugar o 29 de marzo de 1797, traslad\u00e1ronse a d\u00faas casas acaroadas, co\u00f1ecidas como O Pol\u00edgono, de xeito que puidesen conservar a s\u00faa independencia; de feito, a mi\u00fado comunic\u00e1banse por carta. Segundo parece eran felices e tiveron unha estable, a\u00ednda que traxicamente breve, relaci\u00f3n.\nMorte e \"Memoirs\" de Godwin.\nO 30 de agosto de 1797, Wollstonecraft deu a luz a s\u00faa segunda filla, Mary. A\u00ednda que ao principio o parto pareceu ir ben, a placenta rompeu e infectouse durante o nacemento, algo que non era raro no s\u00e9culo XVIII. Tras varios d\u00edas de agon\u00eda, Wollstonecraft morreu de septicemia o 10 de setembro. Godwin quedou esnaquizado; escribiu ao seu amigo Thomas Holcroft: \u00abCreo firmemente que non existe no mundo ningu\u00e9n que se poida comparar a ela. Sei por experiencia que estabamos feitos para nos facer felices o un ao outro. Non agardo en absoluto poder volver ser feliz nunca m\u00e1is\u00bb. Foi soterrada en St Pancras Old Church, onde podemos ler na s\u00faa campa, \u00abMary Wollstonecraft Godwin, autora de \"Vindicaci\u00f3n dos dereitos da muller\": Nada o 27 de abril de 1759: Finada o 10 de setembro de 1797\u00bb. En 1851, os seus restos foron movidos polo seu neto Percy Florence Shelley \u00e1 tumba familiar na St Peter's Church, Bournemouth. O seu monumento no cemiterio at\u00f3pase ao nord\u00e9s da igrexa xusto ao norte da tumba de \"sir\" John Soane. O seu marido foi enterrado con ela tras a s\u00faa morte en 1836, do mesmo xeito que a s\u00faa segunda esposa, Mary Jane Godwin (1766-1841).\nEn xaneiro de 1798 Godwin publicou \"Memoirs of the Author of A Vindication of the Rights of Womanf Woman\" (\"Memorias da autora de\" \"Vindicaci\u00f3n dos dereitos da muller\"). A\u00ednda que Godwin sent\u00eda que estaba a describir a s\u00faa esposa con amor, compaix\u00f3n e sinceridade, moitos lectores ficaron conmocionados polo feito de que el revelase a ilexitimidade da primeira filla de Wollstonecraft, as s\u00faas relaci\u00f3ns amorosas e os seus intentos de suicidio. O poeta rom\u00e1ntico Robert Southey acusouno de \u00abfalta de todo sentimento ao espir a s\u00faa dona morta\u00bb e public\u00e1ronse s\u00e1tiras viciosas como \"The Unsex'd Females\". As \"Memoirs\" de Godwin mostraron a Wollstonecraft como unha muller profundamente comprometida cos seus sentimentos, equilibrada e m\u00e1is esc\u00e9ptica en canto a relixi\u00f3n do que suxiren os seus propios escritos. A perspectiva de Godwin sobre Wollstonecraft perpetuouse ao longo do s\u00e9culo XIX e resultou en poemas como \u00ab\"Wollstonecraft and Fuseli\"\u00bb do poeta brit\u00e1nico Robert Browning e o de William Roscoe que incl\u00fae as li\u00f1as:\nLegado.\nWollstonecraft tivo o que Cora Kaplan chama un \u00abcurioso\u00bb legado: \u00abpara ser unha autora activista afeccionada a moitos x\u00e9neros, no \u00faltimo cuarto de s\u00e9culo a vida de Wollstonecraft seguiuse moito m\u00e1is de preto que os seus escritos\u00bb. Tras o devastador efecto das \"Memoirs\" de Godwin, a reputaci\u00f3n de Wollstonecraft non gozou de moi boa sa\u00fade durante un s\u00e9culo; foi incluso criticada por autoras como Maria Edgeworth, que claramente creou a exc\u00e9ntrica Harriet Freke de \"Belinda\" (1801) \u00e1 imaxe e semellanza de Wollstonecraft. Outras novelistas coma Mary Hays, Charlotte Turner Smith, Fanny Burney e Jane West crearon figuras similares, todas para ensinar unha \u00ablecci\u00f3n moral\u00bb aos seus lectores (Hays fora unha amiga pr\u00f3xima e coid\u00e1raa nos seus derradeiros d\u00edas). A investigadora Virginia Sapiro afirma que poucos leron as obras de Wollstonecraft durante o s\u00e9culo XIX porque \u00abos seus atacantes insinuaban ou dic\u00edan que ningunha muller que se respectase lese a s\u00faa obra\u00bb (de feito, como sinala Craciun, as novas edici\u00f3ns de \"Vindicaci\u00f3n dos dereitos da muller\" apareceron no Reino Unido na d\u00e9cada de 1840, e nos Estados Unidos nas d\u00e9cadas de 1830, 1840 e 1850). Unha desas poucas foi Elizabeth Barrett Browning, quen leu \"Vindicaci\u00f3n dos dereitos da muller\" con 12 anos e cuxo poema \u00abAurora Leigh\u00bb reflicte \u00abo inquebrantable enfoque de Wollstonecraft na educaci\u00f3n\u00bb. Lucretia Mott, unha ministra cu\u00e1quera, e Elizabeth Cady Stanton, d\u00faas mulleres estadounidenses que se reuniron na Convenci\u00f3n Mundial contra a Escravitude en Londres, descubriron que ambas as d\u00faas leran a Wollstonecraft e acordaron a necesidade do que se converteu na Convenci\u00f3n de Seneca Falls, unha influente reuni\u00f3n sobre os dereitos da muller celebrada en 1848. Outra que leu a Wollstonecraft foi George Eliot, unha prol\u00edfica escritora de recensi\u00f3ns, artigos, novelas e traduci\u00f3ns. En 1855, ela dedicou un ensaio aos roles e dereitos das mulleres, comparando a Wollstonecraft con Margaret Fuller. Fuller foi unha xornalista, cr\u00edtica e activista estadounidense que, coma Wollstonecraft, viaxou a Europa, participando na loita pola reforma (neste caso a Rep\u00fablica Romana) e tivo un fillo cun var\u00f3n sen casar con el. O traballo infantil de Wollstonecraft foi adaptado por Charlotte Mary Yonge en 1870.\nCo xurdimento do movemento sufraxista, o traballo de Wollstonecraft foi exhumado. A primeira biograf\u00eda completa, de Elizabeth Robins Pennell, apareceu en 1884 como parte dunha serie dos irm\u00e1ns Roberts sobre mulleres famosas. A isto seguiulle un intento de rehabilitaci\u00f3n en 1879, coa publicaci\u00f3n de \"Letters to Imlay, with prefatory memoir\" de Charles Kegan Paul. Millicent Garrett Fawcett, sufraxista e m\u00e1is tarde presidenta da National Union of Women's Suffrage Societies, escribiu a introduci\u00f3n \u00e1 edici\u00f3n do centenario (1892) de \"Vindicaci\u00f3n dos dereitos da muller\", limpando a memoria de Wollstonecraft e afirm\u00e1ndoa como a primeira en loitar polo voto feminino. Xa en 1898, Wollstonecraft foi obxecto dunha tese doutoral e o seu libro resultante.\nCo aumento na participaci\u00f3n do movemento feminista, mulleres con opini\u00f3ns pol\u00edticas tan diferentes como Virginia Woolf e Emma Goldman recuperaron a historia de Wollstonecraft. En 1929 Woolf describiu a Wollstonecraft \u2014a s\u00faa obra, argumentos e \u00abexperimentos da s\u00faa vida\u00bb\u2014 como inmortais: \u00abEla est\u00e1 viva e activa, discute e experimenta, escoitamos a s\u00faa voz e trazamos a s\u00faa influencia mesmo agora entre os vivos\u00bb. Outros, emporiso, seguiron a criticar o estilo de vida de Wollstonecraft. Unha biograf\u00eda publicada en 1932 ref\u00edrese a recentes reimpresi\u00f3ns das s\u00faas obras, incorporando novas investigaci\u00f3ns, a un \u00abestudo\u00bb de 1911, unha obra de 1922 e outra biograf\u00eda de 1924. O interese por ela nunca morreu por completo, con biograf\u00edas completas en 1937 e 1951.\nCo xurdimento da cr\u00edtica literaria feminista na academia nos anos 60 e 70, as obras de Wollstonecraft volveron ter grande importancia. As s\u00faas fortunas reflect\u00edan a da segunda onda do movemento feminista norteamericano; por exemplo, a principios dos anos setenta public\u00e1ronse seis importantes biograf\u00edas de Wollstonecraft que presentaban a s\u00faa \u00abvida apaixonada en aposici\u00f3n \u00e1 s\u00faa axenda radical e racionalista\u00bb. A obra de arte feminista \"The Dinner Party\", exposta por primeira vez en 1979, conta cun lugar para Wollstonecraft. Nos anos oitenta e noventa xurdiu outra imaxe de Wollstonecraft, que a describiu como moito m\u00e1is unha figura do seu tempo; eruditas coma Claudia Johnson, Gary Kelly e Virginia Sapiro demostraron a continuidade entre o pensamento de Wollstonecraft e outras importantes ideas do s\u00e9culo XVIII sobre temas como a sensibilidade, a econom\u00eda e a teor\u00eda pol\u00edtica.\nO traballo de Wollstonecraft tam\u00e9n tivo repercusi\u00f3n sobre o feminismo f\u00f3ra da academia nos \u00faltimos anos. Ayaan Hirsi Ali, unha escritora pol\u00edtica e ex-musulm\u00e1 que \u00e9 cr\u00edtica do islam en xeral e os seus ditados con respecto \u00e1s mulleres en particular, citou a \"Vindicaci\u00f3n dos dereitos da muller\" na s\u00faa autobiograf\u00eda \"Infidel\" e escribiu que estaba \u00abinspirada por Mary Wollstonecraft, quen dixo \u00e1s mulleres que ti\u00f1an a mesma capacidade de razoar que os var\u00f3ns e que merec\u00edan os mesmos dereitos\u00bb. A escritora brit\u00e1nica Caitlin Moran, autora do best-s\u00e9ller \"How to Be a Woman\", describiuse como \u00abmedio Wollstonecraft\u00bb en \"The New Yorker\". O premio nobel Amartya Sen, economista e fil\u00f3sofo indio quen identificou primeiro a situaci\u00f3n das mulleres desaparecidas de Asia, considera repetidamente a Wollstonecraft como unha fil\u00f3sofa pol\u00edtica en \"The Idea of Justice\".\nObras principais.\nObras educativas.\nA meirande parte dos primeiros traballos de Wollstonecraft son sobre educaci\u00f3n; recompilou unha antolox\u00eda de extractos literarios \u00abpara a apredizaxe das mulleres novas\u00bb titulada \"The Female Reader\"\u00a0e traduciu dous libros infant\u00eds, \"De kleine Grandisson\" de Maria Geertruida van de Werken de Cambon e \"Moralisches Elementarbuch nebst einer Anleitung zum n\u00fctzlichen Gebrauch desselben\" de Christian Gotthilf Salzmann. Os seus propios escritos tam\u00e9n abordaron o tema da moralidade. Tanto no seu libro de conduta \"Thoughts on the Education of Daughters\" (1787) coma no seu libro infantil, \"Original Stories from Real Life\" (1788), Wollstonecraft avoga por educar a mocidade no \"ethos\" emerxente de clase media: autodisciplina, honestidade, temperanza e satisfacci\u00f3n social. Ambos os libros tam\u00e9n salientan a importancia de ensinar a mocidade na raz\u00f3n, revelando a d\u00e9beda intelectual de Wollstonecraft co importante fil\u00f3sofo educativo do s\u00e9culo XVII John Locke. Por\u00e9n, a prominencia que d\u00e1 \u00e1 fe relixiosa e ao sentimento innato distingue a obra do fil\u00f3sofo empirista da s\u00faa e vinc\u00falaa ao discurso da sensibilidade popular a fins do s\u00e9culo XVIII. Ambos os textos tam\u00e9n avogan pola educaci\u00f3n das mulleres, un tema controvertido no momento e un ao que ela volver\u00eda ao longo da s\u00faa carreira, especialmente en \"Vindicaci\u00f3n dos dereitos da muller\". Wollstonecraft sost\u00e9n que as mulleres ben educadas ser\u00e1n boas donas e nais e, en \u00faltima instancia, contribuir\u00e1n positivamente \u00e1 naci\u00f3n.\nVindicaci\u00f3ns.\n\"Vindication of the Rights of Men\"\u00a0(1790).\nPublicada en resposta a \"Reflections on the Revolution in France\" (\"Reflexi\u00f3ns sobre a revoluci\u00f3n en Francia\", 1790) de Edmund Burke, obra que era unha defensa da monarqu\u00eda constitucional, a aristocracia e a Igrexa de Inglaterra, e un ataque contra o amigo de Wollstonecraft, o reverendo Richard Price da Igrexa unitaria verde de Newington, \"Vindication of the Rights of Men\" (\"Vindicaci\u00f3n dos dereitos do var\u00f3n\", 1790) ataca a aristocracia e avoga polo republicanismo. A s\u00faa foi a primeira resposta nunha guerra de panfletos que posteriormente se co\u00f1eceu como a \u00abcontroversia da revoluci\u00f3n\u00bb, na que os \"Rights of Man\" de Thomas Paine (1792) se converteron no clamor dos reformadores e radicais.\nWollstonecraft atacou non s\u00f3 a monarqu\u00eda e o privilexio hereditario, sen\u00f3n tam\u00e9n a linguaxe que Burke empregou para o defender e o elevar. A meirande parte dos detractores de Burke deploraron o que consideraban unha piedade teatral pola ra\u00ed\u00f1a francesa \u2014unha pena que sent\u00edan que era a expensas do pobo. Wollstonecraft foi a \u00fanica en atacar a linguaxe sexista de Burke. Ao redefinir o sublime e o belo, os termos establecidos por Burke en \"A Philosophical Enquiry into the Origin of Our Ideas of the Sublime and Beautiful\" (\"Indagaci\u00f3n filos\u00f3fica sobre a orixe das nosas ideas acerca do sublime e do belo\", 1756),\u00a0Wollstonecraft minou tanto a s\u00faa ret\u00f3rica coma o seu argumento. Burke asociara o belo coa debilidade e a feminidade e o sublime coa forza e a masculinidade; Wollstonecraft d\u00e1lle a volta \u00e1 ret\u00f3rica de Burke, vir\u00e1ndoa contra el; argumenta que a s\u00faa teatral posta en escena, coma a que fai na s\u00faa co\u00f1ecida e adornada descrici\u00f3n dos horrores que Mar\u00eda Antonieta tivo que sufrir, converte os lectores de Burke \u2014os cidad\u00e1ns\u2014 en febles mulleres que fican convencidos polo espect\u00e1culo. Amais critica a argumentaci\u00f3n clasista de Burke, demostrando, coma moitos outros dos seus cr\u00edticos, que \u00e9 movido polo sufrimento de Mar\u00eda Antonieta pero non pola situaci\u00f3n apremiante das mulleres pobres e mortas de fame en Francia; de feito, despr\u00e9zaas abertamente. Na s\u00faa primeira cr\u00edtica feminista descarada, que a estudosa de Wollstonecraft, Claudia L. Johnson, sost\u00e9n que segue insuperable na s\u00faa forza argumentativa, Wollstonecraft acusa a Burke de defender unha sociedade desigual baseada na pasividade das mulleres. Wollstonecraft, influenciada pola Ilustraci\u00f3n, tam\u00e9n desaf\u00eda a afirmaci\u00f3n de Burke sobre que a tradici\u00f3n debe soster a teor\u00eda pol\u00edtica; defende a racionalidade, sinalando que o sistema de Burke levar\u00eda loxicamente \u00e1 continuaci\u00f3n da escravitude polo simple feito de ser unha tradici\u00f3n ancestral. Wollstonecraft non rexeita a necesidade da compaix\u00f3n nas relaci\u00f3ns humanas que Burke salienta, pero a mi\u00fado sost\u00e9n que esa compaix\u00f3n \u00e9 insuficiente para a cohesi\u00f3n social e en certo punto escribe: \u00abUnha miseria semellante pide algo m\u00e1is que b\u00e1goas \u2014det\u00e9\u00f1ome para me lembrar a min mesma\u2014 hai que analizar sempre calquera situaci\u00f3n racionalmente\u00bb. Ela describe unha id\u00edlica vida campestre na que cada familia pode ter unha granxa que se adapte \u00e1s s\u00faas necesidades. Wollstonecraft contrasta a s\u00faa imaxe ut\u00f3pica da sociedade, debuxada co que ela di \u00e9 sentimento xenu\u00edno, co falso sentimento de Burke. Significativamente, remata \"Vindication of the Rights of Men\" cunha referencia \u00e1 Biblia: \u00abTeme a Deus e ama as criaturas que lle pertencen. Contemplade o deber do home ao completo!\u00bb.\n\"Vindication of the Rights of Men\" foi a primeira obra abertamente pol\u00edtica de Wollstonecraft, as\u00ed como a s\u00faa primeira obra feminista; como sost\u00e9n Johnson, \u00abparece que no acto de escribir as porci\u00f3ns posteriores de \"Rights of Men\" descubriu o tema que a preocupar\u00eda polo resto da s\u00faa carreira\u00bb. Foi este texto o que a converteu nunha escritora moi co\u00f1ecida.\n\"Vindicaci\u00f3n dos dereitos da muller\" (1792).\n\"Vindicaci\u00f3n dos dereitos da muller\" \u00e9 unha das primeiras obras da filosof\u00eda feminista. Tr\u00e1tase dunha mestura de x\u00e9neros literarios \u2014un tratado pol\u00edtico, unha gu\u00eda de comportamento e un tratado educativo. Coa fin de discutir a posici\u00f3n da muller na sociedade, Wollstonecraft bosquexa as conexi\u00f3ns entre catro termos: dereito, raz\u00f3n, virtude e deber. Os dereitos e deberes est\u00e1n completamente ligados para Wollstonecraft \u2014se se te\u00f1en dereitos c\u00edvicos tam\u00e9n se te\u00f1en deberes c\u00edvicos. Tal e como ela comenta brevemente \u00absen dereitos non pode haber ningunha obriga\u00bb.\nWollstonecraft sost\u00e9n que as mulleres deben ter unha educaci\u00f3n acorde coa s\u00faa posici\u00f3n na sociedade e logo procede a redefinir esa posici\u00f3n, alegando que as mulleres son esenciais para a naci\u00f3n porque educan os seus fillos e porque poden ser \u00abcompa\u00f1eiras\u00bb dos seus maridos en troques de simples esposas. Wollstonecraft sost\u00e9n que, no canto de ver as mulleres coma adornos na sociedade ou bens que se negocian no matrimonio, son seres humanos que merecen os mesmos dereitos fundamentais que os var\u00f3ns. Grandes partes de \"Vindicaci\u00f3n dos dereitos da muller\" responden mordazmente os escritores de libros de conduta tales como James Fordyce e John Gregory e os fil\u00f3sofos educativos tales como Jean-Jacques Rousseau, que lles quixeron negar \u00e1s mulleres a educaci\u00f3n (Rousseau sost\u00e9n en \"Emilio ou Da educaci\u00f3n\" (1762) que as mulleres deben ser educadas para o pracer dos var\u00f3ns).\nWollstonecraft afirma que daquela moitas mulleres eran parvas e superficiais (ref\u00edrese a elas, por exemplo, como \"spaniels\" e \"toys\"), mais argumenta que isto non \u00e9 debido a unha deficiencia innata, sen\u00f3n porque os var\u00f3ns lles denegaron o acceso \u00e1 educaci\u00f3n. Wollstonecraft est\u00e1 decidida a ilustrar as limitaci\u00f3ns que a falta de educaci\u00f3n supuxo \u00e1s mulleres; poeticamente, escribe: \u00abEnsinadas dende a s\u00faa infancia que a beleza \u00e9 o cetro das mulleres, a mente ad\u00e1ptase ao corpo e, errante na s\u00faa dourada gaiola, s\u00f3 busca adornar a s\u00faa prisi\u00f3n\u00bb. A implicaci\u00f3n desta afirmaci\u00f3n \u00e9 que, sen o dano ideol\u00f3xico que anima as mozas dende unha idade temper\u00e1 a centrar a s\u00faa atenci\u00f3n na beleza e as melloras exteriores, as mulleres poder\u00edan lograr moito m\u00e1is.\nA\u00ednda que Wollstonecraft pide a igualdade entre os sexos en determinadas \u00e1reas da vida, como a moral, non declara explicitamente que as mulleres e os var\u00f3ns son iguais. O que ela afirma \u00e9 que var\u00f3ns e mulleres son iguais aos ollos de Deus. Con todo, tales afirmaci\u00f3ns de igualdade est\u00e1n en contraste coas s\u00faas afirmaci\u00f3ns sobre a superioridade da forza e o valor masculinos. Wollstonecraft mant\u00e9n, na co\u00f1ecida e ambigua frase: \u00abNon se concl\u00faa que quero inverter a orde das cousas; xa asegurei que, pola s\u00faa constituci\u00f3n, os var\u00f3ns parecen dese\u00f1ados pola Providencia para acadar un maior grao de virtude. Falo refer\u00edndome a este sexo en xeral; pero non vexo motivo alg\u00fan para conclu\u00edr que as s\u00faas virtudes debesen diferir por mor da s\u00faa natureza. De feito, como ser\u00eda posible se a virtude \u00e9 unha constante eterna? Debo, por tanto, se razoo consecuentemente, soster tan enerxicamente que eles seguen ese mesmo fin como soste\u00f1o que Deus existe\u00bb. As s\u00faas declaraci\u00f3ns ambiguas sobre a igualdade dos sexos fixeron dif\u00edcil clasificar a Wollstonecraft como unha feminista moderna, sobre todo porque a palabra e o concepto non estaban dispo\u00f1ibles para ela.\nUnha das cr\u00edticas m\u00e1is mordaces de Wollstonecraft en \"Vindicaci\u00f3n dos dereitos da muller\" \u00e9 a que fai contra a falsa e excesiva sensibilidade, particularmente nas mulleres. Argumenta que as mulleres que sucumben \u00e1 sensibilidade son \u00abmovidas por calquera impulso ou sentimento moment\u00e1neo\u00bb e debido a que son \u00abpresas dos seus sensos\u00bb non poden pensar racionalmente. E as\u00ed, declara, non se prexudican s\u00f3 a si mesmas sen\u00f3n a toda a civilizaci\u00f3n: estas non son mulleres que poidan axudar a perfeccionar a civilizaci\u00f3n \u2014unha idea popular no s\u00e9culo XVIII\u2014 sen\u00f3n mulleres que colaboran na s\u00faa destruci\u00f3n. Wollstonecraft non defende que a raz\u00f3n e os sentimentos debesen actuar independentemente; cre que deber\u00edan servirse a unha \u00e1 outra.\nAmais dos seus argumentos filos\u00f3ficos m\u00e1is xerais, Wollstonecraft traza un plan educativo espec\u00edfico. No cap\u00edtulo doce, \u00abSobre a educaci\u00f3n nacional\u00bb, sost\u00e9n que todos os rapaces deber\u00edan ser enviados a un \u00abinternado nacional\u00bb ao mesmo tempo que se lles d\u00e1 certa educaci\u00f3n na casa que \u00abincentive o amor polo fogar e os praceres caseiros\u00bb. Tam\u00e9n mant\u00e9n que esta escolaridade deber\u00eda ser mixta, xa que var\u00f3ns e mulleres, cuxos matrimonios son os cimentos da sociedade, deber\u00edan ser \u00abeducados segundo o mesmo modelo\u00bb.\nWollstonecraft dirixe o seu texto \u00e1 clase media, \u00e1 cal chama \u00abo estado m\u00e1is natural\u00bb, e \"Vindicaci\u00f3n dos dereitos da muller\" est\u00e1 embebido da visi\u00f3n burguesa do mundo. Defende a modestia e a dilixencia e ataca a riqueza empregando a mesma linguaxe coa que acusa as mulleres de falta de utilidade. De todos os xeitos, non \u00e9 unha amiga incondicional dos pobres; por exemplo, no seu plan nacional de educaci\u00f3n suxire que, despois dos nove anos, os pobres deber\u00edan ser separados dos ricos e ensinados noutra escola.\nNovelas.\nAmbas as novelas de Wollstonecraft critican a instituci\u00f3n patriarcal do casamento e os seus efectos dani\u00f1os sobre a muller. Na s\u00faa primeira novela, \"Mary: A Fiction\"\u00a0(1788), a hero\u00edna ep\u00f3nima \u00e9 obrigada pola s\u00faa familia a casar sen amor por raz\u00f3ns econ\u00f3micas. Con todo, cumpre o seu desexo de amor e afecto f\u00f3ra do matrimonio con d\u00faas apaixonadas amizades rom\u00e1nticas, unha cunha muller \u2014Ann\u2014 e outra cun var\u00f3n \u2014Henry. \"Maria\"\u00a0(\"Maria: or, The Wrongs of Woman\", 1798), unha novela inacabada e publicada postumamente \u00e9 considerada adoito a obra feminista m\u00e1is radical de Wollstonecraft. A obra narra a historia dunha muller reclu\u00edda nun manicomio polo seu marido; coma Mary, Maria tam\u00e9n atopa a plenitude f\u00f3ra do matrimonio nun romance cun paciente e unha amizade cun dos seus gardi\u00e1ns. Ningunha das d\u00faas novelas de Wollstonecraft retrata matrimonios exitosos, a\u00ednda que este concepto o prop\u00f3n en \"Vindicaci\u00f3n dos dereitos da muller\". Ao final de \"Mary\", a hero\u00edna cre que \u00abse est\u00e1 a achegar ese mundo no que non hai matrimonio e ser dado en matrimonio\u00bb, presumiblemente como unha parte positiva da s\u00faa situaci\u00f3n.\nAmbas as novelas de Wollstonecraft tam\u00e9n critican o discurso da sensibilidade, unha filosof\u00eda moral e est\u00e9tica que se volveu popular a finais do s\u00e9culo XVIII. \"Mary\" \u00e9 en si mesma unha novela de sensibilidade e Wollstonecraft tenta utilizar os tropos dese x\u00e9nero para socavar o sentimentalismo mesmo, unha filosof\u00eda que ela consideraba dani\u00f1a para as mulleres porque as animaba a confiar demasiado nas s\u00faas emoci\u00f3ns. En \"Maria\", a indulxencia da hero\u00edna coas fantas\u00edas rom\u00e1nticas fomentadas polas novelas repres\u00e9ntase como particularmente prexudicial.\nAs amizades femininas son centrais para ambas as novelas de Wollstonecraft, pero \u00e9 a amizade entre Maria e Jemima, a criada encargada de vixiala no manicomio, que \u00e9 a m\u00e1is salientable. Esta amizade, baseada nun lazo cordial da maternidade, entre unha muller de clase alta e unha muller de clase baixa \u00e9 un dos primeiros momentos da historia da literatura feminista que insin\u00faa un argumento cruzado de clase, \u00e9 dicir, que as mulleres de diferentes posici\u00f3ns econ\u00f3micas te\u00f1en os mesmos intereses emancipatorios porque son mulleres.\n\"Letters Written in Sweden, Norway, and Denmark\"\u00a0(1796).\n\"Letters Written in Sweden, Norway, and Denmark\" (\"Cartas escritas en Suecia, Noruega e Dinamarca\") \u00e9 un relato de viaxe profundamente persoal. As vinte e cinco cartas abranguen unha ampla gama de temas, dende as reflexi\u00f3ns sociol\u00f3xicas sobre Escandinavia e os seus pobos ata as cuesti\u00f3ns filos\u00f3ficas sobre a identidade e as reflexi\u00f3ns sobre a s\u00faa relaci\u00f3n con Imlay (a\u00ednda que non se menciona polo seu nome no texto). Empregando a ret\u00f3rica do sublime, Wollstonecraft explora a relaci\u00f3n entre o eu e a sociedade. Reflectindo a forte influencia de Rousseau, \"Letters Written in Sweden, Norway, and Denmark\" comparte os temas de \"Les R\u00eaveries du promeneur solitaire\" (1782) do fil\u00f3sofo franc\u00e9s: \u00abA busca da fonte da felicidade humana, o rexeitamento estoico dos bens materiais, a aperta ext\u00e1tica da natureza e o papel esencial do sentimento na comprensi\u00f3n\u00bb. Mentres Rousseau finalmente rexeita a sociedade, Wollstonecraft, no entanto, celebra escenas dom\u00e9sticas e o progreso industrial no seu texto.\nWollstonecraft promove a experiencia subxectiva, particularmente en relaci\u00f3n coa natureza, explorando as conexi\u00f3ns entre o sublime e a sensibilidade. Moitas das cartas describen o impresionante escenario de Escandinavia e o desexo de Wollstonecraft de crear unha conexi\u00f3n emocional con ese mundo natural. Ao facelo, d\u00e1 m\u00e1is valor \u00e1 imaxinaci\u00f3n que en traballos anteriores. Coma nos seus escritos anteriores, ela defende a liberaci\u00f3n e a educaci\u00f3n das mulleres. Por\u00e9n, nun cambio con respecto aos seus traballos anteriores, ilustra os efectos prexudiciais do comercio na sociedade, contrastando a conexi\u00f3n imaxinativa co mundo mercantil e materialista, unha actitude que asocia con Imlay.\n\"Letters Written in Sweden, Norway, and Denmark\" foi o libro m\u00e1is popular de Wollstonecraft na d\u00e9cada de 1790. Vendeuse ben e foi valorado positivamente pola meirande parte dos cr\u00edticos. Godwin escribiu \u00abse algunha vez houbo un libro calculado para facer a un lector namorarse do seu autor, este par\u00e9ceme ser o libro\u00bb. Influ\u00edu en poetas rom\u00e1nticos como William Wordsworth e Samuel Taylor Coleridge, que se inspiraron nos seus temas e na s\u00faa est\u00e9tica.\nReco\u00f1ecemento.\nEn 2020 erixiron en Londres unha estatua na s\u00faa honra que xerou moita pol\u00e9mica."}
{"id": "46857", "revid": "19415", "url": "https://gl.wikipedia.org/wiki?curid=46857", "title": "William Godwin", "text": "William Godwin, nado o 3 de marzo de 1756 e finado o 7 de abril de 1836, fillo dun pastor disidente, foi un escritor pol\u00edtico e pol\u00edgrafo brit\u00e1nico, considerado como un dos m\u00e1is importantes precursores das escolas anarquista e utilitarista. Foi tam\u00e9n c\u00e9lebre polas mulleres da s\u00faa vida. Casado con Mary Wollstonecraft, escritora feminista, en 1797, tiveran unha filla, Mary Wollstonecraft Godwin, m\u00e1is co\u00f1ecida como Mary Shelley, que escribiu \"Frankenstein ou o moderno Prometeo\", e foi esposa do poeta Percy Shelley.\nGodwin volveuse reco\u00f1ecido decontado co libro \"The Inquiry concerning Political Justice, and its influence on General Virtue and Happiness\" (1793), citado con frecuencia abreviadamente como \"Political Justice\" (Xustiza Pol\u00edtica), obra en dous volumes, que acadou varias edici\u00f3ns ata mediados do XIX, en pleno fervor revolucionario. Malthus escribe o seu \"Ensaio sobre o principio da poboaci\u00f3n\" (1798) como resposta a Godwin. O autor efect\u00faa unha corrosiva cr\u00edtica da sociedade, baseada en tres principios:\nGodwin preludia os principios do anarquismo, mais s\u00f3 indica v\u00edas pac\u00edficas, baseadas na raz\u00f3n e no saber, para a instauraci\u00f3n da nova sociedade."}
{"id": "46858", "revid": "82922", "url": "https://gl.wikipedia.org/wiki?curid=46858", "title": "Merdeiro", "text": "O merdeiro \u00e9 unha personaxe do entroido vigu\u00e9s de car\u00e1cter popular que remitiu nos anos 20 do s\u00e9culo XX por medio de ordenanzas municipais que sen mencionalo atacaban a s\u00faa figura.\nHistoria e caracter\u00edsticas.\nVestirse no entroido de merdeiro era un costume t\u00edpico entre os mari\u00f1eiros da ribeira viguesa. O seu obxectivo era incomodar a xente na \u00e9poca do entroido, refregando indiscriminadamente \u00e1s s\u00faas v\u00edtimas con restos de peixes podrecidos. O motivo da creaci\u00f3n desta figura foi a xenreira existente entre mari\u00f1eiros e labregos. A vestimenta era \u00e1 imitaci\u00f3n dos escabicheiros, persoas do rural que coll\u00edan os escabiches e baleiraban os pozos negros da cidade para cuitar as s\u00faas veigas, esaxerando os elementos do traxe e apeiros m\u00e1is significativos: o pucho, os s\u00edmbolos e o farol.\nO merdeiro na tradici\u00f3n escrita.\nA s\u00faa existencia queda reflectida na prensa de finais do s\u00e9culo XIX e comezos do XX, e tam\u00e9n por estudosos do folclore coma Vicente Risco ou Xaqu\u00edn Lorenzo. No entroido de 2006 procurouse sentar a base te\u00f3rica dun proxecto de recuperaci\u00f3n desta figura, coa publicaci\u00f3n dun libro sobre a s\u00faa figura e coa primeira sa\u00edda \u00e1 r\u00faa dun grupo de merdeiros despois de m\u00e1is de 80 anos."}
{"id": "46859", "revid": "83328", "url": "https://gl.wikipedia.org/wiki?curid=46859", "title": "Flora Trist\u00e1n", "text": "Flora C\u00e9lestine Th\u00e9r\u00e8se Trist\u00e1n, nada en Par\u00eds en 1803 e finada en Bordeos o 14 de novembro de 1844, foi unha pensadora feminista e socialista francesa. \nTraxectoria.\nFilla dun coronel espa\u00f1ol natural do Per\u00fa e nai pertencente \u00e1 burgues\u00eda parisiense refuxiada en Espa\u00f1a por mor da Revoluci\u00f3n francesa, o pai de Flora, agregado militar en Par\u00eds morre en 1807 sen poder regularizar o seu matrimonio polas pexas que ti\u00f1an os militares espa\u00f1ois para casar con estranxeiras. A confiscaci\u00f3n dos bens dos espa\u00f1ois residentes en Francia ordenada por Napole\u00f3n supuxo a confiscaci\u00f3n da residencia familiar, Le Petit Chateau e a ru\u00edna da familia, Flora ten que po\u00f1erse a traballar aos 16 anos nun obradoiro de cer\u00e1mica propiedade de Andr\u00e9 Chazal, con quen casa aos 18 anos logo de quedar pre\u00f1ada del, non foi un matrimonio feliz e aos poucos anos sep\u00e1ranse de com\u00fan acordo con dous fillos e un terceiro en cami\u00f1o. En 1826 Flora iniciou un novo proxecto vital en Inglaterra, traballando como gobernanta, cos cartos reunidos emprendeu en 1833 unha viaxe ao Per\u00fa para reclamar a herdanza de seu pai. Tras tan s\u00f3 conseguir o pago dunha pensi\u00f3n mensual, regresou a Francia ao seguinte ano.\nXa en Francia comezou a s\u00faa actividade p\u00fablica, primeiro dirixindo petici\u00f3ns ao parlamento franc\u00e9s para abolir a pena de morte, para o restablecemento do divorcio e escribindo folletos sobre a necesidade de acoller ben \u00e1s mulleres estranxeiras.\nEn 1837 publicou \"P\u00e9r\u00e9grinations d'une paria\", impresi\u00f3ns sobre a s\u00faa viaxe ao Per\u00fa e o poder da oligarqu\u00eda crioula, Per\u00fa (1837), que foi un \u00e9xito editorial. O home que estivera casado con ela f\u00e9rea a causa do preito que manti\u00f1a pola custodia da s\u00faa filla Ana, futura nai de Paul Gauguin, que ga\u00f1ara Flora. Para repo\u00f1erse vai a Inglaterra a pasar unha temporada entrando en contacto coas ideas de Robert Owen e o movemento chartista que complementou co co\u00f1ecemento das de Henri de Saint Simon e Charles Fourier e, de volta a Francia, percorreu as cidades francesas para promover as ideas da solidariedade obreira e anticipouse \u00e1s ideas de Karl Marx ao propo\u00f1er a creaci\u00f3n dunha Internacional Obreira na s\u00faa obra \"L'Union ouvri\u00e8re\" (1843). En 1843 emprendeu unha campa\u00f1a itinerante por toda Francia, esgotada e enferma morreu en Bordeos."}
{"id": "46862", "revid": "5863", "url": "https://gl.wikipedia.org/wiki?curid=46862", "title": "Fillos de Galicia", "text": "Fillos de Galicia \u00e9 un portal de Internet e comunidade virtual que se enfoca na cultura galega e a s\u00faa di\u00e1spora. O sitio, nacido en 1997, trata de unir e promover a relaci\u00f3n entre os galegos e os seus descendentes arredor do mundo. A comunidade ofrece diversos contidos e servizos, como recursos para aprender a lingua galega ou atopar familiares en Galicia ou na emigraci\u00f3n usando o \"Atopadoiro\". Fillos.org \u00e9 un dos webs m\u00e1is populares no que respecta ao pangaleguismo, a Galicia e m\u00e1is especificamente \u00e1 s\u00faa di\u00e1spora. En setembro de 2010 Fillos integrou parte dos seus sitios web en Blogaliza.\nHistoria.\nFillos de Galicia foi lanzado en 1997 por Manuel Casal Lodeiro, fillo de emigrantes galegos. Dende a s\u00faa concepci\u00f3n, o portal medrou de forma continua en n\u00famero de visitas e de usuarios rexistrados (chamados \"membros\" da comunidade virtual) ata o momento en que tentou integrar a s\u00faa comunidade virtual en Blogaliza, integraci\u00f3n que fracasou parcialmente dando como resultado a desactivaci\u00f3n na pr\u00e1ctica da comunidade virtual ata a s\u00faa restauraci\u00f3n, xa de novo en Fillos.org, no ano 2014. A asociaci\u00f3n tam\u00e9n lanzou ao longo da s\u00faa historia diversas p\u00e1xinas web derivadas sobre temas espec\u00edficos e editou varios libros dirixidos \u00e1 di\u00e1spora galega.\nEstat\u00edsticas.\nEn 2009 super\u00e1ronse os 6.700 usuarios rexistrados na comunidade, que proceden de m\u00e1is de 70 pa\u00edses distintos. A maior parte dos usuarios est\u00e1n entre os 30 e 60 anos de idade. M\u00e1is de 1.500 usuarios viven na Arxentina, e tam\u00e9n hai poboaci\u00f3ns consider\u00e1beis en Espa\u00f1a e o Brasil. M\u00e1is da metade dos usuarios rexistrados son galegos ou fillos de galegos. M\u00e1is dunha cuarta parte son netos de galegos. De todos os usuarios, unha pequena parte (chamados \"socios\") pagan unha cota por formar parte da Asociaci\u00f3n Cultural Fillos de Galicia, entidade legal respons\u00e1bel de Fillos.org.\nAs visitas ao portal roldaron no ano 2009 350.000, cunha media mensual aproximada de 1\u00a0500\u00a0000 p\u00e1xinas vistas e 30.000 visitas."}
{"id": "46863", "revid": "1131", "url": "https://gl.wikipedia.org/wiki?curid=46863", "title": "Manuel Mil\u00e0 i Fontanals", "text": "Manuel Mil\u00e0 i Fontanals, nado en 1818 en Vilafranca del Pened\u00e8s e finado en 1884, foi un fil\u00f3logo, erudito e escritor. Consid\u00e9rase un dos impulsores da Renaixen\u00e7a, merc\u00e9 aos seus esforzos na restauraci\u00f3n dos Jocs Florals (Xogos florais), e no campo ortogr\u00e1fico.\nTraxectoria.\nLicenciouse en Dereito nos Estudis Generals de Barcelona. Entre 1838 e 1844 estuda en Par\u00eds, investigando directamente sobre manuscritos a poes\u00eda provenzal. A partir de 1845, retorna a Catalu\u00f1a, doutorase en Filosof\u00eda e Letras e un ano despois ga\u00f1a a c\u00e1tedra de Literatura na Universidade de Barcelona.\nCabe notar a s\u00faa actividade como historiador da literatura medieval catal\u00e1 e a s\u00faa intervenci\u00f3n, a fins do s\u00e9culo XIX, nas pol\u00e9micas sobre a unificaci\u00f3n da ortograf\u00eda. Propuxo, en 1861, a divisi\u00f3n dialectal do catal\u00e1n en dous grandes bloques: oriental e occidental.\nObra.\nEstudou con novas perspectivas a poes\u00eda popular catal\u00e1:\nA poes\u00eda trobadoresca;\nA literatura castel\u00e1 antiga;\nA literatura catal\u00e1 antiga; \nO psicoloxismo escoc\u00e9s;\nAs s\u00faas \"Obras completas\", foron editadas por Marcelino Men\u00e9ndez Pelayo de 1886 a 1896."}
{"id": "46867", "revid": "98629", "url": "https://gl.wikipedia.org/wiki?curid=46867", "title": "Rural de Galicia. G.R. 94", "text": "O sendeiro Rural de Galicia GR 94, situado no suroeste galaico, \u00e9 unha v\u00eda que comunica o mar e a monta\u00f1a en direcci\u00f3n Sur-Norte. Atravesa os concellos de Vigo, Redondela, Soutomaior, Ponte Caldelas, Cerdedo-Cotobade, Campo Lameiro, Cuntis, A Estrada, Teo e Santiago de Compostela. \nItinerario.\nA ruta en Vigo ach\u00e9gase a dous promontorios co\u00f1ecidos polas s\u00faas vistas panor\u00e1micas: A Madroa sobre a r\u00eda de Vigo e o castro de Negros sobre o val do r\u00edo Maceiras, Redondela e a enseada de San Sim\u00f3n. No concello de Redondela coincide co Sendeiro das Greas, un\u00edndose un pouco antes da M\u00e1moa do Rei, e te\u00f1en o mesmo itinerario ata Soutomaior, onde se volven separar.\nO primeiro fito no cami\u00f1o constit\u00faeo a fortaleza medieval do Castelo de Soutomaior.\nDeixando atr\u00e1s a igrexa da parroquia de Soutomaior, no lugar do Rial, e a ponte de Comboa sobre o r\u00edo Verdugo tras un pequeno desv\u00edo o cami\u00f1o chega \u00e1 localizaci\u00f3n da ponte medieval sobre o r\u00edo Almofrei. Aqu\u00ed, o r\u00edo baixa formando profundas pozas nunha zona de rochas e grandes desniveis.\nA arquitectura rural fai acto de presenza nos h\u00f3rreos de Rascaderia, na antiga feira de Cuspedri\u00f1os e no complexo igrexa-reitoral de Cequeril. C\u00f3mpre destacar a carballeira de San Xusto e os petr\u00f3glifos en Paredes.\nEsta ruta tam\u00e9n se co\u00f1ece como o sendeiro das Pontes polos numerosos r\u00edos que atravesa. Destaca a ponte romana do r\u00edo L\u00e9rez, dun s\u00f3 ollo, e a ponte colgante do couto de salm\u00f3ns e \u00e1rea recreativa do Xirimbao, \u00e1 beiras do r\u00edo Ulla."}
{"id": "46869", "revid": "865", "url": "https://gl.wikipedia.org/wiki?curid=46869", "title": "Omnidireccional", "text": ""}
{"id": "46870", "revid": "98629", "url": "https://gl.wikipedia.org/wiki?curid=46870", "title": "Pasquale Paoli", "text": "Pasquale Paoli (ou Pascal Paoli, en franc\u00e9s), nado en Morosaglia o 6 de abril de 1725 e finado en Londres o 5 de febreiro de 1807, foi un militar e pol\u00edtico corso, considerado polo nacionalismo corso como \"\"O Pai da Patria\" (en corso, \"U Babbu di a Patria\").\nTraxectoria.\nO seu pai, Giacinto Paoli, orador e poeta, foi un dos \"Xenerais do Pobo\", que se rebelaron contra o dominio xenov\u00e9s da illa. Desde os 14 anos viviu exiliado coa s\u00faa familia en N\u00e1poles. Enrolouse no Rexemento Corso, dentro do Ex\u00e9rcito Real Napolitano, servindo en Calabria xunto ao seu pai, obtendo a formaci\u00f3n militar que lle erguer\u00eda ao liderado do exilio corso e do independentismo da illa respecto \u00e1 Rep\u00fablica de X\u00e9nova. Desta \u00e9poca prov\u00e9n unha co\u00f1ecida cita de Paoli, empregada polo \"Risorgimento\", na que resaltaba o concepto de naci\u00f3n italiana, polo que resulta un dos antecedentes do pensamento do movemento de unificaci\u00f3n deste pa\u00eds:\nEste inicial \"italianismo\" foi derivando cara a un claro nacionalismo corso.\nElixido Xeneral en Xefe da Rep\u00fablica Corsa independente, t\u00edtulo equivalente ao de presidente (1755-1769), loitou contra os restos do dominio xenov\u00e9s e contra a ulterior invasi\u00f3n francesa. Fixou a capitalidade da nova rep\u00fablica na localidade de Corte, onde fundouse en 1765 a s\u00faa celebre Universidade. Foi un dos primeiros dirixentes en Europa en establecer un r\u00e9xime de inspiraci\u00f3n democr\u00e1tica cunha constituci\u00f3n. Polo Tratado de Versalles de 1768, a illa pasou aos franceses, que derrotaron \u00e1s tropas de Paoli en \"Ponte Novu\" o 9 de maio de 1769, tras unha inicial vitoria corsa na batalla de \"Murato\", que se celebrou entre o 3 e o 6 do mesmo mes. Paoli embarcou con trescentos homes en Porto Vecchio o 11 de xu\u00f1o, marchando ao exilio; ao d\u00eda seguinte, Lu\u00eds XV incorporou C\u00f3rsega a Francia como unha provincia.\nExiliado no Reino Unido, en 1790 volveu \u00e1 Corcega e foi nomeado gobernador de Bastia pola Convenci\u00f3n Revolucionaria francesa. En 1793 sublevouse e pediu o apoio brit\u00e1nico para proclamar a independencia en 1794 co nome de Reino de C\u00f3rsega ou Reino Anglo-Corso, un protectorado no que se lle reco\u00f1ec\u00eda a xefatura do Estado como rei a Guillerme III de Inglaterra, un pouco ao estilo do Reino de Irlanda, que tomou coma exemplo. Paoli, co grao de Xeneral e a axuda brit\u00e1nica, liderada polo Tenente-Xeneral Sir John Moore, expulsou aos franceses da illa, malia a s\u00faa idade e a recente perda do seu irm\u00e1n. As tensi\u00f3ns co novo vicerrei, sir Gilbert Elliot, remataron por illalo politicamente e anim\u00e1rono a exiliarse novamente a Londres o 14 de outubro de 1795. Non volver\u00eda regresar a C\u00f3rsega, que foi invadida polo ex\u00e9rcito franc\u00e9s en 1796 e incorporada definitivamente a Francia.\nOs seus derradeiros anos na capital brit\u00e1nica apenas dedicounos a observar a situaci\u00f3n pol\u00edtica xeral, falecendo en 1807 e sendo enterrado no cemiterio de Saint-Pancras. En 1889 os seus restos foron trasladados \u00e1 s\u00faa Morosaglia natal. A Abad\u00eda de Westminster cont\u00e9n un busto e un cenotafio \u00e1 s\u00faa memoria.\nAdoitase especular sobre a influencia que puido ter sobre un mozo Napole\u00f3n Bonaparte (nado apenas unhas semanas despois da primeira incorporaci\u00f3n da illa a Francia, en 1769), que v\u00eda ao seu paisano como un exemplo . O propio emperador franc\u00e9s citouno cando, para referirse ao car\u00e1cter do pobo ingl\u00e9s, afirmou que \"carecen en absoluto de nobreza. Como me dixo Paoli, \u00ab\"sono mercanti\"\u00bb, \u00e9 un pobo de tendeiros\"\".\nTivo unha importante repercusi\u00f3n na historia tanto a nivel nacional corso, pois \u00e9 considerado o pai da naci\u00f3n corsa, coma polas s\u00faas achegas \u00e1 constituci\u00f3n dos Estados Unidos de Am\u00e9rica. Como mostra de agradecemento a estas achegas, foron fundadas diferentes cidades co seu nome como \u00e9 o caso de Paoli City en Colorado, Indiana ou Pensilvania. O nacionalismo corso reivindica a s\u00faa figura, especialmente en actos nos que se pretende salientar o negativo da \"ocupaci\u00f3n\" francesa."}
{"id": "46871", "revid": "98629", "url": "https://gl.wikipedia.org/wiki?curid=46871", "title": "Vieiro da Franqueira", "text": "O vieiro da Franqueira \u00e9 unha ruta de sendeirismo galega. Est\u00e1 asociado \u00e1 romar\u00eda da Franqueira que se celebra d\u00faas veces o ano, o luns de Pentecoste e no mes de setembro na parroquia da Franqueira (A Ca\u00f1iza). Na actualidade enc\u00f3ntrase en proceso de posta en valor.\nParte a car\u00f3n da igrexa parroquial de Reboreda (Redondela), un\u00edndose \u00e1 altura de Amoedo cunha variante que sae de Soutomaior. O cami\u00f1o conta con numerosos accesos a trav\u00e9s do seu trazado. Unha vez que se chega a Pazos de Borb\u00e9n, o cami\u00f1o continua pola parroquia de Borb\u00e9n cara Paredes e o desv\u00edo de Tout\u00f3n. Despois de varios quil\u00f3metros pola chaira ata preto de Prado ad\u00f3itase coller un ramal a Vilar un pouco antes de chegar a Mondariz.\nNesta zona prod\u00facese unha bifurcaci\u00f3n. En vez de entrar na vila de Mondariz, p\u00f3dese coller cara Vilasobroso, collendo o cami\u00f1o polo Parque de Vali\u00f1o, a car\u00f3n da Capela Veci\u00f1al de Santa Luc\u00eda (monumento do vello Vieiro da Franqueira) que os leva a Cumiar seguindo a Mouriscados e dende al\u00ed cara a Franqueira. Os que toman o cami\u00f1o por Mondariz seguen por Queimadelos, Meirol, Mouriscados e A Franqueira.\nSegundo os distintos percorridos a distancia acostuma estar entre os 42 e os 45 quil\u00f3metros. A tradici\u00f3n \u00e9 facela de noite para chegar pola ma\u00f1\u00e1 \u00e1 Franqueira. O percorrido atravesa diversos vales de valor ecol\u00f3xico con vexetaci\u00f3n aut\u00f3ctona, ademais de conter un importante patrimonio cultural e etnogr\u00e1fico no seu percorrido como \u00e9 o antigo Cami\u00f1o Real \u00f3 seu paso por Vilasobroso, ou o castelo de Sobroso, do s\u00e9culo XII (centro de poder feudal do antigo Se\u00f1or\u00edo e Marquesado de Sobroso), de estilo rom\u00e1nico fundacional de Compostela, moi ligado \u00f3 Santuario de Nosa Se\u00f1ora da Franqueira."}
{"id": "46872", "revid": "54336", "url": "https://gl.wikipedia.org/wiki?curid=46872", "title": "Ruta da tra\u00edda da auga", "text": "A Ruta da tra\u00edda da auga \u00e9 un cami\u00f1o de sendeirismo que vai dende o concello de Fornelos de Montes ata o de Vigo, pasando polo de Redondela. Recibe o nome do transporte de auga desde o encoro de Eiras (no r\u00edo Oitav\u00e9n) ata a cidade ol\u00edvica.\nCaracter\u00edsticas.\nTr\u00e1tase dun cami\u00f1o de terra sen pendentes pronunciadas e cun importante valor ecol\u00f3xico e natural. Ofrece vistas sobre a enseada de San Sim\u00f3n e a r\u00eda de Vigo, amais dos vales interiores do concello de Redondela. Nos tramos que percorre polo concello de Redondela, a maior parte do cami\u00f1o transcorre por montes veci\u00f1ais mostrando unha paisaxe en mosaico, pod\u00e9ndose contemplar campos de cultivo e tam\u00e9n masas forestais de distinta composici\u00f3n.\nO percorrido atravesa case t\u00f3dalas parroquias do concello de Redondela, ag\u00e1s Cesantes e a propia Redondela: pasa por Ventosela, Reboreda, Quintela, Vilar de Infesta, Negros, Cabeiro, Cedeira, Trasma\u00f1\u00f3 e Chapela."}
{"id": "46876", "revid": "5863", "url": "https://gl.wikipedia.org/wiki?curid=46876", "title": "A Casa de 1906", "text": "A Casa de 1906 foi o primeiro programa televisivo de telerrealidade feito en Galiza e consiste en situar d\u00faas familias durante dous meses nunha contorna que reproduce a Galiza de principios do s\u00e9culo XX. A premisa do programa \u00e9 responder \u00e1 pregunta: Poder\u00eda unha familia actual sobrevivir na \u00e9poca dos nosos bisav\u00f3s?\nCaracter\u00edsticas.\nO programa \u00e9 unha experiencia de supervivencia e convivencia que producen Filmanova e Continental para a TVG.\nAs familias habitan en d\u00faas casas que reproducen con exactitude vivendas campesi\u00f1as de principios do s\u00e9culo XX, sen luz el\u00e9ctrica, auga corrente nin comodidades actuais. A s\u00faa supervivencia depende do traballo e da s\u00faa capacidade de adaptaci\u00f3n aos tempos dos seus antepasados. Visten roupas de \u00e9poca, al\u00famanse con cand\u00eds, coci\u00f1an en lareiras, coidan do gando e traballan a horta coas ferramentas que hab\u00eda en 1906.\nO programa contou co patrocinio da cervexa Estrella Galicia, que foi creada en 1906.\nPrimeira tempada.\nFoi gravada en d\u00faas casas da parroquia de San Tirso de Ambroa, (Irixoa). nela participaron a familia Gonz\u00e1lez (do Temple) e a familia Pe\u00f1a, de Padr\u00f3n. A vitoria foi para a familia Pe\u00f1a por un 67,8% contra un 32,2%.\nA emisi\u00f3n durou oito semanas, dende o 18 de outubro ata o 15 de decembro de 2006. Foi o segundo programa m\u00e1is visto da TVG na tempada 2006-07, con 209.000 espectadores de media, e a cuarta produci\u00f3n por cota de pantalla, cun 21,0%."}
{"id": "46877", "revid": "1093", "url": "https://gl.wikipedia.org/wiki?curid=46877", "title": "A casa de 1906", "text": ""}
