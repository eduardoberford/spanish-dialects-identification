{"id": "20855", "revid": "98629", "url": "https://gl.wikipedia.org/wiki?curid=20855", "title": "Emoci\u00f3n", "text": "Etimoloxicamente, a palabra emoci\u00f3n prov\u00e9n do lat\u00edn emotionem \"movemento, conmoci\u00f3n, acci\u00f3n de mover\". \u00c9 derivado tard\u00edo dunha forma composta de d\u00faas palabras latinas: ex \"f\u00f3ra, para f\u00f3ra\", e motio \"movemento, acci\u00f3n\", \"conmoci\u00f3n, abaneo\" e \"xesto\". Esta formaci\u00f3n latina ser\u00e1 tomada como empr\u00e9stito por todas as linguas modernas europeas. A primeira documentaci\u00f3n do franc\u00e9s \u00e9motion \u00e9 de 1538. A do ingl\u00e9s \u00e9 emotion \u00e9 de 1579. O italiano emozione, o portugu\u00e9s emo\u00e7\u00e2o son de comezos do s\u00e9culo XVII. Nas d\u00faas primeiras linguas, a acepci\u00f3n m\u00e1is antiga \u00e9 a de \"axitaci\u00f3n popular, desorde\". Posteriormente docum\u00e9ntase no sentido de \"axitaci\u00f3n da mente ou do esp\u00edrito\". A palabra aparece normalmente denotando a natureza inmediata desa axitaci\u00f3n nos humanos e a forma en que \u00e9 experimentada por eles, a\u00ednda que nalgunhas culturas e en certos modos de pensamento \u00e9 atribu\u00edda a todos os seres vivos. A comunidade cient\u00edfica apl\u00edcaa na linguaxe da psicolox\u00eda, desde o s\u00e9culo XIX, a toda criatura que amosa respostas complexas similares \u00e1s que os humanos refiren xeralmente como emoci\u00f3n.\nDefinici\u00f3n e utilidade do concepto.\nNa lingua com\u00fan emoci\u00f3n designa un estado afectivo intenso causado por impresi\u00f3ns, ideas ou sentimentos fortes. O concepto cient\u00edfico \u00e9, non obstante, de dif\u00edcil precisi\u00f3n pois abrangue estados moi diversos que van desde os que agradan \u00f3 individuo (alegr\u00eda, amor, orgullo...) \u00f3s que causan desagrado (vergonza, aflici\u00f3n, depresi\u00f3n...) ou desacougo (rabia, sorpresa, medo...).\nEn psicolox\u00eda, pode dicirse de maneira xen\u00e9rica que a emoci\u00f3n \u00e9 unha experiencia mental dos seres humanos de car\u00e1cter \u00e1 vez subxectivo e obxectivo, vencellada a mecanismos sensoriais externos (sociais) e internos (f\u00edsicos) da persoa. Tanto pode ser construtiva, no senso de tornar m\u00e1is eficaz o comportamento, como destrutiva; tanto fortalecedora como debilitadora. En xeral, os psic\u00f3logos tenden a concibila hoxe como unha reacci\u00f3n necesaria, e en todo caso ben\u00e9fica. Antonio Damasio, entre outros, vea como un factor esencial do dinamismo vital do individuo.\nO amor, o odio, a valent\u00eda, o medo, a alegr\u00eda, a tristura, o pracer, o noxo e o resto das emoci\u00f3ns e sentimentos foron descritos a trav\u00e9s dos tempos en termos filos\u00f3ficos (dende perspectivas psicol\u00f3xicas, antropol\u00f3xicas e teol\u00f3xicas) e fisiol\u00f3xicos (dende perspectivas biol\u00f3xicas).\nDalgunha maneira os animais -e non s\u00f3 os humanos- son capaces de experimentar emoci\u00f3ns.\nUnha emoci\u00f3n re\u00fane en si estes trazos en aparencia opostos:\nAs emoci\u00f3ns trad\u00facense por unha \"resposta\" que pode caracterizarse como:\nA emoci\u00f3n \u00e9 \u00e1s veces mirada como ant\u00edtese da raz\u00f3n. As emoci\u00f3ns xogan un papel importante en situaci\u00f3ns que resultan en estados mentais non esperados ou desexados e naqueles procesos cognitivos (o caso da arte, por exemplo) nos que o individuo \u00e9 capaz de sentilas. En consecuencia, os estados emotivos incontrolados poden ocasionar, dependendo da cultura, efectos negativos tales como pesar ou desgusto ou sentimentos positivos de natureza transcendental.\nAs emoci\u00f3ns, no que supo\u00f1en de potencial para a oposici\u00f3n e enmara\u00f1amento entre vontade e raz\u00f3n, constit\u00faen un dos feitos psicol\u00f3xicos m\u00e1is distintivos e asombrosos dos seres humanos.\nNon existe evidencia emp\u00edrica que permita aceptar a ant\u00edtese entre raz\u00f3n e emoci\u00f3n. A rabia e o medo poden ser pensados como respostas sistem\u00e1ticas a feitos observados. A psique humana pos\u00fae unha variada gama de posibles reacci\u00f3ns e perspectivas en resposta \u00f3 mundo externo e interno. Tratar\u00edase dun cont\u00ednuum que ir\u00eda desde a pura l\u00f3xica intelectual nun extremo (a mi\u00fado cualificada de \"fr\u00eda\") \u00e1 reacci\u00f3n puramente irracional, sen resposta a argumentos l\u00f3xicos (\"a calor da paix\u00f3n\"), no outro extremo. En todo caso, est\u00e1 claro que a relaci\u00f3n entre l\u00f3xica e argumento dunha parte e emoci\u00f3n da outra parte, merecen un coidadoso estudo. Como \u00e9 notorio, a paix\u00f3n, a emoci\u00f3n, ou o sentimento poden axudar a reforzar un argumento, mesmo un baseado principalmente na raz\u00f3n -en particular os referidos a ideolox\u00eda ou relixi\u00f3n, \u00e1reas do pensamento humano que demandan frecuentemente unha radical aceptaci\u00f3n ou rexeitamento, isto \u00e9, a adopci\u00f3n dunha cosmovisi\u00f3n parcialmente esteada en argumentos emp\u00edricos e en parte no sentimento e na paix\u00f3n.\nVarios investigadores te\u00f1en suxerido que non hai decisi\u00f3n nin pensamento \"puro\", \u00e9 dicir, que non existe pensamento baseado na pura l\u00f3xica intelectual ou na pura e simple emoci\u00f3n. A maior parte das decisi\u00f3ns e do co\u00f1ecemento ap\u00f3ianse nunha mestura de ambas.\nO concepto filos\u00f3fico: unha perspectiva hist\u00f3rica.\nA emoci\u00f3n foi tradicionalmente considerada, polo menos dende o \"Fedro\" de Plat\u00f3n (427-347 a. de C.), un \"problema\" do estado habitual do suxeito. Plat\u00f3n introduce a teor\u00eda dos tres estados: o pracer e a dor son estados que se apartan do estado neutral ou normal da alma. \u00c9 ademais o primeiro fil\u00f3sofo en propo\u00f1er que a alma afecta o corpo e viceversa.\nPara Arist\u00f3teles (384-322 a. de C.), contrariamente \u00f3 que prop\u00f3n Plat\u00f3n, o pracer non \u00e9 un movemento, unha partida do estado neutral. O pracer \u00e9 un estado normal no exercicio das facultades dos seres vivos. A dor, pola contra, \u00e9 contraria \u00e1 natureza pois significa o impedimento das funci\u00f3ns vitais.\nO pracer e a dor est\u00e1n vinculadas \u00e1 acci\u00f3n, \u00f3 movemento. Se non hai actividade (sensorial, motora ou mental) non pode haber emoci\u00f3ns. Arist\u00f3teles distingue dous tipos de praceres: os praceres do corpo (comer, beber, apetito sexual) e os praceres da alma (vit\u00f3ria, \u00e9xito, vinganza etc.). Canto m\u00e1is dependan da materia menos puros ser\u00e1n. Os praceres intelectuais ser\u00e1n os m\u00e1is puros.\nAs teor\u00edas post-aristot\u00e9licas form\u00falanse en relaci\u00f3n coa \u00e9tica, coa relixi\u00f3n e coa posibilidade da \"mellor vida\". O corpo \u00e9 visto como o \"locus\" ou fonte das emoci\u00f3ns. Para os epic\u00fareos todos os praceres son bos e o prop\u00f3sito da vida \u00e9 maximizar o pracer. Epicuro (341-270 a. de C.) define o pracer como a ausencia de dor no corpo e de problemas na alma e distingue entre un pracer baseado no movemento (r\u00e1pido e agudo) e un pracer est\u00e1tico (relacionado coa mente). Para el \u00e9 este \u00faltimo o que debe ser perseguido na vida.\nOs estoicos ofrecen a primeira tentativa de clasificaci\u00f3n dos estados afectivos e das paix\u00f3ns. Os tres estados afectivos \u00f3ptimos do estoicismo son: (1) a alegr\u00eda, froito das boas amizades e do bo talante (2) a prudencia, resultado da discreci\u00f3n e do temor \u00e1 deshonra e (3) a vontade virtuosa, froito da benevolencia, afabilidade e cordialidade. Estas disposici\u00f3ns racionais contrastan con h\u00e1bitos favorables \u00f3 pracer, \u00f3 medo e \u00f3 apetito respectivamente. As catro paix\u00f3ns b\u00e1sicas que refiren como impulsos ou retrocesos irracionais son: (1) o desexo ou apetito, (2) o pracer ou gozo, (3) o medo ou temor, e (4) a dor ou pena.\nRen\u00e9 Descartes (1596-1650), o fundador da filosof\u00eda moderna, diferenza radicalmente o corpo da mente (ou alma). Para o racionalista franc\u00e9s, Deus dotou o home dun corpo e dun sistema sensorial, que se revelan incertos (na s\u00faa opini\u00f3n, \u00e9 posible percibir o corpo a trav\u00e9s dos sentidos pero de forma limitada), e dunha mente, que en esencia \u00e9 do \u00fanico do que non podemos dubidar (\"Penso, por tanto, existo\"). A raz\u00f3n, produto da mente, \u00e9, por conseguinte, superior \u00e1s emoci\u00f3ns.\nBaruch de Spinoza afirmaba que o \"Deus sive Natura\" (\"Deus ou a Natureza\") era un ser de atributos infinitos, dos cales a extensi\u00f3n e o pensamento s\u00f3 eran dous deles. O mundo f\u00edsico e mental forman dous \"submundos\" differentes e paralelos que nin interact\u00faan nin se solapan. Esta formulaci\u00f3n panpsiquista \u00f3 problema do corpo-mente \u00e9 co\u00f1ecido como monismo neutral.\nSpinoza foi un determinista confeso que manti\u00f1a que todo suced\u00eda a trav\u00e9s da operaci\u00f3n da necesidade. Para el, cada comportamento humano estaba totalmente determinado. No seu sistema, a liberdade s\u00f3 serve para entender por que actuamos como actuamos. A liberdade non \u00e9 a posibilidade de dicir non \u00f3 que nos pasa sen\u00f3n a posibilidade de dicir si e de entender por que as cousas deben necesariamente suceder as\u00ed. Form\u00e1ndonos ideas m\u00e1is adecuadas do que facemos e das nosas emoci\u00f3ns e afectos, torn\u00e1monos na causa adecuada dos nosos efectos externos e internos, algo que comporta un aumento na actividade (vs. pasividade). As\u00ed somos m\u00e1is libres e m\u00e1is como Deus.\nNo seu racionalismo, Spinoza comparte cos estoicos a procura terap\u00e9utica da felicidade (a eudaimonia dos estoicos) pero sep\u00e1rase deles nun importante respecto: non aceptaba a s\u00faa crenza en que a raz\u00f3n pod\u00eda derrotar a emoci\u00f3n. Polo contrario, cr\u00eda que a emoci\u00f3n s\u00f3 pod\u00eda ser superada ou desprazada por unha emoci\u00f3n m\u00e1is forte. A distinci\u00f3n crucial, para el, estaba entre as emoci\u00f3ns activas e pasivas. As primeiras eran aquelas que pod\u00edan ser entendidas racionalmente. As segundas, non. Tam\u00e9n sosti\u00f1a, anticip\u00e1ndose a Sigmund Freud, que o co\u00f1ecemento das verdadeiras causas da emoci\u00f3n pasiva pod\u00eda transformala nunha emoci\u00f3n activa e creadora.\nO escoc\u00e9s David Hume (1711-1776) adopta a visi\u00f3n contraria: \"A raz\u00f3n \u00e9, e debe ser, escrava das paix\u00f3ns\". Para Hume as emoci\u00f3ns son \"impresi\u00f3ns\" (\"sensations\") que se orixinan no \"esp\u00edrito animal\" do sangue. Unha emoci\u00f3n \u00e9 o resultado de interacci\u00f3ns con outras emoci\u00f3ns preexistentes e \"ideas\" (\"cognitions\"). Coma Adam Smith, David Hume enfatiza o papel da \"simpat\u00eda\" (\"empathy\"), como aspecto universal da natureza humana. A emoci\u00f3n \u00e9 parte da esencia da existencia social e da moralidade dos homes.\n\u00c9tienne Bonnot de Condillac (1715-1780), no seu \"Tratado das sensaci\u00f3ns\", defende que todo na orde natural das cousas ten a s\u00faa fonte na sensaci\u00f3n. O sensualista franc\u00e9s comeza por cuestionar a doutrina de Locke de que os sentidos nos dan un co\u00f1ecemento intuitivo dos obxectos; de que o ollo, por exemplo xulga as formas, os tama\u00f1os, as posici\u00f3ns e as distancias. Condillac estuda por separado cada un dos sentidos (dende o olfacto \u00e1 vista), observa como son adestrados e como cada un deles axuda \u00f3s outros, para conclu\u00edr que o co\u00f1ecemento humano non \u00e9 m\u00e1is que sensaci\u00f3n transformada e que \u00e9 posible exclu\u00edr calquera outro principio, inclu\u00eddo o da reflexi\u00f3n. Todo comeza coa ocupaci\u00f3n da consciencia a trav\u00e9s da atenci\u00f3n. A experiencia do cheiro, por exemplo, producir\u00e1 pracer ou dor, e determinar\u00e1 as operaci\u00f3ns da mente. O seguinte estadio pert\u00e9ncelle \u00e1 memoria, \u00f3 rescate da impresi\u00f3n da experiencia olfactiva, que non \u00e9 para el m\u00e1is que \"un modo de sensaci\u00f3n\". Da memoria xorde a comparaci\u00f3n, o feito de \"dar atenci\u00f3n a d\u00faas cousas simultaneamente\", e por tanto o \"xu\u00edzo\". As comparaci\u00f3ns e os xu\u00edzos son almacenados na mente, de maneira que a asociaci\u00f3n de experiencias pasadas e presentes fai aparecer o \"desexo\". \u00c9 o desexo o que estimula a memoria e a imaxinaci\u00f3n e d\u00e1 lugar \u00e1s \"paix\u00f3ns\", que non son sen\u00f3n sensaci\u00f3ns transformadas. As sensaci\u00f3ns non son igualmente abundantes en todos os homes e var\u00edan no grao de vividez con que son percibidas. As facultades e ideas innatas non te\u00f1en relevancia na personalidade do home, que, en realidade, non \u00e9 m\u00e1is c\u00f3 que adquiriu a trav\u00e9s das emoci\u00f3ns: \"Tanto se subimos \u00f3 ceo como se baixamos \u00f3 abismo, nunca daremos sa\u00eddo de n\u00f3s mesmos -o \u00fanico que percibiremos ser\u00e1n os nosos pensamentos. A psicolox\u00eda antiespiritual de Condillac, coa s\u00faa explicaci\u00f3n da persoa como un agregado de sensaci\u00f3ns, conduce directamente \u00f3 determinismo do s\u00e9culo XIX.\nRelaci\u00f3n con factores sociais e culturais.\nNon est\u00e1 claro se a emoci\u00f3n \u00e9 un fen\u00f3meno exclusivamente humano, pois os animais amosan condici\u00f3ns que semellan respostas emocionais tales coma o medo, a rabia ou a tristeza. A estrutura da conduta, polo menos aparentemente, \u00e9 parecida \u00e1 dos humanos: no caso dunha ovella e dun lobo, o co\u00f1ecemento do perigo causaralle \u00e1 ovella unha emoci\u00f3n de temor, que \u00e1 s\u00faa vez a dirixir\u00e1 cara \u00e1 fuga (i.e. reco\u00f1ecemento dun est\u00edmulo; impulso de retirada; acci\u00f3n de locomoci\u00f3n).\nExiste a hip\u00f3tese de que as emoci\u00f3ns t\u00edpicas dos seres humanos evolucionaron substancialmente, mudando de moitas formas dende que apareceu a especie. Emporiso, como xa se fixo notar, \u00e9 probable que as respostas emocionais animais, humanas e non humanas, pertenzan a un cont\u00ednuum constante e non a categor\u00edas completamente distintas entre humanos e animais.\nA meirande parte do que se dixo sobre as emoci\u00f3ns e sobre a historia do que se dixo sobre elas est\u00e1 condicionado pola cultura e mesmo pola pol\u00edtica. \u00c9 dicir, a interpretaci\u00f3n que un grupo poida dar \u00e1 importancia das diferentes respostas emocionais pode verse influ\u00edda polas normas culturais dos investigadores concretos que leven a cabo os estudos. Por exemplo, emoci\u00f3ns como o amor, o odio e o desexo de vinganza son tratados de maneira moi distinta en sociedades diferentes. Esta relatividade metodol\u00f3xica \u00e9 enteiramente distinta da cuesti\u00f3n de se as emoci\u00f3ns son universais ou determinadas culturalmente.\nOs m\u00e1is dos investigadores concordar\u00edan en que unha vasta proporci\u00f3n do comportamento humano, non importa o pr\u00f3ximo que estea dos substratos biol\u00f3xicos m\u00e1is baixos, -inclu\u00eddo o comportamento social, a alimentaci\u00f3n, os sentimentos de resposta a cambios fisiol\u00f3xicos e a condici\u00f3ns ambientais- est\u00e1 condionado por factores ambientais non humanos e polo contexto social. Por conseguinte, non \u00e9 dif\u00edcil defender a posici\u00f3n de que a emoci\u00f3n \u00e9, en boa medida, dependente de fen\u00f3menos sociais, de expectativas, de normas, e da conduta condicionada do grupo en que o individuo vive.\nA influencia da pol\u00edtica, da relixi\u00f3n e dos costumes socioculturais \u00e9 claramente visible en distintas reacci\u00f3ns emocionais. Actividades e comportamentos considerados crueis nalgunhas sociedade poden de feito provocar resposta de alegr\u00eda noutras (o caso dos touros); do mesmo modo, actos sexuais considerados desexables nalgunhas culturas poden provocar vergonza ou desgusto noutras.\nContradicindo esta visi\u00f3n, Paul Ekman demostrou que algunhas expresi\u00f3ns faciais e as correspondentes emoci\u00f3ns son universais e compartidas por todas as culturas, e por tanto non est\u00e1n culturalmente determinadas. Estas emoci\u00f3ns universais incl\u00faen a ira, o noxo, o medo, a alegr\u00eda, a tristura e a sorpresa.\nO desenvolvemento emocional.\nA expresi\u00f3n das emoci\u00f3ns, coma calquera outro comportamento complexo, desenv\u00f3lvese a trav\u00e9s do madurecemento e da aprendizaxe. Os beb\u00e9s, cando nacen, choran, pero a medida que vai pasando o tempo, poden tanto rir como chorar. Nacemos coa capacidade de chorar pero rimos coa maduraci\u00f3n. Moitos aspectos do comportamento emocional son aprendidos. O neno aprende a chorar cunha determinada finalidade e aprende a controlarse e a inhibir o choro se coida que non \u00e9 o adecuado.\nTradici\u00f3ns te\u00f3ricas.\nDebido \u00e1 falta de consenso xeral na definici\u00f3n b\u00e1sica do concepto \"emoci\u00f3n\", a s\u00faa \u00e1rea de estudo pr\u00e9stase a focaxes e investigaci\u00f3ns moi diversas. \u00d3 nivel m\u00e1is abstracto, todas coinciden en entendela como un estado no que se transforma o equilibrio psicof\u00edsico do individuo ou do grupo.\nDesde Arist\u00f3teles, pasando por Descartes e Spinoza, ata o s\u00e9culo XIX os fil\u00f3sofos discut\u00edan a natureza da emoci\u00f3n co fin de clasificala en varios tipos.\nAs investigaci\u00f3ns experimentais propiamente ditas comezan, se deixamos a un lado a abordaxe darwiniana, a partir da teor\u00eda de James-Lange, formulada independentemente polos dous psic\u00f3logos. Nos \u00faltimos dous s\u00e9culos son cinco as tradici\u00f3ns que dominaron a investigaci\u00f3n sobre as emoci\u00f3ns. Estas tradici\u00f3ns non se excl\u00faen mutuamente e moitos investigadores incorporan perspectivas m\u00faltiples \u00f3 seu traballo.\nA perspectiva darwiniana.\nCharles Darwin prop\u00faxose abordar sistematicamente o estudo da expresi\u00f3n. Para el moitos dos aspectos da expresi\u00f3n emocional son patr\u00f3ns herdados, que te\u00f1en valor para a supervivencia. A reacci\u00f3n de sorpresa a un est\u00edmulo inesperado debe axudar \u00f3 organismo a se apartar do perigo. Alg\u00fans aspectos da expresi\u00f3n emocional humana te\u00f1en os seus prototipos no reino animal. No seu libro \"A expresi\u00f3n das emoci\u00f3ns no home e nos animais\" (1872), Charles Darwin considera o reco\u00f1ecemento da expresi\u00f3n como instintivo. Os nenos aprenden a expresi\u00f3n das emoci\u00f3ns por asociaci\u00f3ns da mesma forma que os animais aprenden a entender as expresi\u00f3ns dos seus donos. As emoci\u00f3ns desenv\u00f3lvense naturalmente como expresi\u00f3n e poden ter, por tanto, contrapartidas universais \u00f3 longo das distintas culturas. A maior parte das investigaci\u00f3ns nesta \u00e1rea foc\u00e1ronse nas manifestaci\u00f3ns f\u00edsicas da emoci\u00f3n, inclu\u00edda a linguaxe corporal dos animais e as expresi\u00f3ns faciais nos humanos. O traballo de Paul Ekman sobre as emoci\u00f3ns b\u00e1sicas \u00e9 representativo da tradici\u00f3n darwiniana.\nA perspectiva jamesiana.\nWilliam James na d\u00e9cada de 1880 coidaba que a experiencia emocional era o resultado da experiencia dos cambios no corpo. Estes cambios poder\u00edan ser viscerais (coraz\u00f3n, est\u00f3mago, vasos sangu\u00edneos), posturais ou facialmente expresivos. A experiencia consciente seguir\u00eda as reacci\u00f3ns do corpo, que se corresponder\u00edan cos est\u00edmulos do medio. James formulou a s\u00faa teor\u00eda en 1884 independentemente de Carl Lange, que deu a co\u00f1ecer a s\u00faa \u00f3 ano seguinte (1885). A teor\u00eda mant\u00e9n que a emoci\u00f3n \u00e9 a percepci\u00f3n da mente das condici\u00f3ns fisiol\u00f3xicas que resultan dalg\u00fan est\u00edmulo. No exemplo que James cita, non se trata de que vexamos un oso, de que te\u00f1amos medo e corramos sen\u00f3n de que vemos un oso, o noso corpo prep\u00e1rase para sa\u00edr correndo e, como consecuencia sentimos medo do oso. A nosa percepci\u00f3n dos niveis elevados de adrenalina e dos latidos do coraz\u00f3n definen a emoci\u00f3n. Co estudo do cerebro, as teor\u00edas jamesianas foron suxeitas a cr\u00edtica. Walter Cann\u00f3n (1927) criticou a teor\u00eda de James-Lange porque o pequeno n\u00famero de categor\u00edas de estados fisiol\u00f3xicos non consegu\u00eda explicar a ampla variedade de respostas emocionais. Cannon propuxo a hip\u00f3tese de que exist\u00eda un sistema emocional aut\u00f3nomo que residir\u00eda no hipot\u00e1lamo. A teor\u00eda tal\u00e1mica de Cannon ou teor\u00eda emerxentista (teor\u00eda de Cannon-Bard) prop\u00f3n que os impulsos sensoriais pasan polo t\u00e1lamo, situado na base do enc\u00e9falo e contiguo \u00f3 hipot\u00e1lamo. As mensaxes que a\u00ed chegan reciben unha carga emocional. O c\u00f3rtex inhibe esa reacci\u00f3n emocional no t\u00e1lamo mais, se non o fai, a emoci\u00f3n \u00e9 descargada ou ben no sentido superior, para o c\u00f3rtex, constitu\u00edndo a emoci\u00f3n consciente, ou no sentido inferior, do t\u00e1lamo para o corpo, producindo a expresi\u00f3n visceral e muscular. A emoci\u00f3n non \u00e9st\u00e1, por tanto, baixo a xurisdici\u00f3n exclusiva do sistema aut\u00f3nomo.\nA perspectiva cognitiva.\nMoitos investigadores do \u00faltimo terzo do s\u00e9culo XX cren que o pensamento e en particular a avaliaci\u00f3n cognitiva do medio subxace a unha explicaci\u00f3n causal dos procesos emocionais. O psiquiatra e psicanalista Wilfred R. Bion xa investigara a importancia da emoci\u00f3n para o desenvolvemento do pensamento. Para que o conxunto das preconcepci\u00f3ns do neno se convertan en verdadeiros conceptos que lle permitan elaborar un sistema dedutivo e explorar o mundo faise absolutamente necesaria a experiencia emocional. As emoci\u00f3ns aparecen a partir das impresi\u00f3ns dos sentidos e da s\u00faa transformaci\u00f3n en elementos de pensamento. As teor\u00edas da avaliaci\u00f3n cognitiva representan a forza dominante nas investigaci\u00f3ns da psicolox\u00eda cognitiva. Entre outros investigadores destacan Lazarus (1991; 1984), Ortony (1988), Frijda (1986), Scherer (1984) e Mandler (1984). Segundo a perspectiva cognitiva as respostas emocionais representan estados fisiol\u00f3xicos non diferenciados e a cognici\u00f3n \u00e9 por tanto necesaria para fornecer unha interpretaci\u00f3n que a) ofreza a base da experiencia consciente dunha emoci\u00f3n concreta, e b) poida ser usada polo organismo dunha maneira adaptativa a fin de iniciar ou alterar un determinado comportamento. A cognici\u00f3n \u00e9 necesaria para desambiguar os estados emocionais vagos e para que os constructos cognitivos tales como percepci\u00f3ns, pensamentos, crenzas e obxectivos sexan tidos en conta no proceso. O proceso ser\u00eda como segue: un est\u00edmulo \u00e9 detectado, causa un estado de axitaci\u00f3n corporal, que \u00e1 s\u00faa vez \u00e9 detectado polo aparato cognitivo para xerar unha avaliaci\u00f3n, que ten en conta os prop\u00f3sitos, plans e crenzas do organismo. Esta valoraci\u00f3n ten consecuencias fisiol\u00f3xicas (por exemplo, as reacci\u00f3ns do sistema aut\u00f3nomo), que asemade te\u00f1en consecuencias motivacionais (por exemplo, a disposici\u00f3n cara a un comportamento concreto) (Frijda, 1986). Lazarus (1991) distingue entre procesos conscientes e procesos \"avaliativos primitivos\", e entre co\u00f1ecemento e avaliaci\u00f3n. Estas sut\u00eds distinci\u00f3ns proporcionan a base para unha s\u00edntese destas teor\u00edas cos recentes achados da neurofisiolox\u00eda.\nA perspectiva construtivista.\nA frecuencia, intensidade, lugar e forma das emoci\u00f3ns \u00e9 extremadamente variable dun individuo a outro e dunha cultura a outra. As investigaci\u00f3ns cuantitativas falan de diversos graos de emotividade. O construtivismo social pon de relevo a importancia da cultura e do contexto na comprensi\u00f3n do que ocorre na sociedade e na construci\u00f3n do co\u00f1ecemento (Derry, 1999; McMahon, 1997). As emoci\u00f3ns son mecanismos de comunicaci\u00f3n entre nai e fillo, nas familias e nos grupos sociais m\u00e1is amplos.Serven funci\u00f3ns adaptativas de car\u00e1cter \u00e9xterno como sinais que marcan para outros determinadas intenci\u00f3ns (e.g., rosmar implica ataque inminente) e interno (prepara o corpo para a acci\u00f3n (e.g., a adrenalina prepara para unha resposta pronta).As emoci\u00f3ns, como reacci\u00f3ns que son de car\u00e1cter afectivo, prod\u00facense como respostas a unha situaci\u00f3n ou est\u00edmulo do medio ou contorno. A meirande parte da investigaci\u00f3n actual sobre a emoci\u00f3n est\u00e1 baseada na visi\u00f3n do construtivismo social.\nA tradici\u00f3n neurol\u00f3xica.\nEsta tradici\u00f3n recente est\u00e9ase nos traballos e investigaci\u00f3ns levados a cabo na neurofisiolox\u00eda e na neuroanatom\u00eda sobre o sistema nervioso para explicar a natureza das emoci\u00f3ns. Para Plutchik (1980) existen oito estados primarios (medo, rabia, alegr\u00eda, tristeza, aceptaci\u00f3n, noxo, expectaci\u00f3n e sorpresa) que poden ser concibidos como pares de opostos. Todas as outras emoci\u00f3ns son mixtas ou derivadas das emoci\u00f3ns primarias. Cada emoci\u00f3n var\u00eda no seu grao de intensidade. A emoci\u00f3n serve un papel adaptativo na loita pola sobrevivencia. As emoci\u00f3ns primarias xorden como consecuencia das inadecuaci\u00f3ns entre o organismo e o medio (no que se incluir\u00eda os \"sentidos internos\" como os pensamentos). As distintas emoci\u00f3ns est\u00e1n ligadas a distintos comportamentos e funci\u00f3ns tendentes a mellorar as oportunidades de sobrevivencia dos animais. Entre os grupos de tales patr\u00f3ns estables entre situaci\u00f3ns-emoci\u00f3ns-comportamento estar\u00edan os seguintes: protecci\u00f3n - temor; destruci\u00f3n - ira; incorporaci\u00f3n - aceptaci\u00f3n; rexeitamento - noxo; reproduci\u00f3n - alegr\u00eda; reintegraci\u00f3n - tristeza; orientaci\u00f3n - sorpresa; exploraci\u00f3n - curiosidade. LeDoux (1986) fai unha revisi\u00f3n do co\u00f1ecemento actual da neurofisiolox\u00eda sobre a emoci\u00f3n. A s\u00faa teor\u00eda representa unha s\u00edntese de diferentes perspectivas (da fisiol\u00f3xica e cognitiva, en particular)\u00f3 expandir a teor\u00eda de Cannon de que o hipot\u00e1lamo computa a significaci\u00f3n dun est\u00edmulo e dir\u00edxeo tanto \u00f3 corpo coma o c\u00f3rtex. A cuesti\u00f3n de se a cognici\u00f3n ou o afecto son primarios e cal deles precede o outro rev\u00e9lase irrelevante cando se considera que os distintos sistemas interactuantes que median no procesamento da informaci\u00f3n act\u00faan en conxunto. O cerebro no seu conxunto est\u00e1 involucrado na expresi\u00f3n e na experiencia emocional. Cada parte do cerebro \u00e9 responsable da sensibilidade e control do corpo e das acci\u00f3ns neurol\u00f3xicas. \u00c9 nesta regulaci\u00f3n do cerebro e dos estados corporais onde residen as emoci\u00f3ns. A regulaci\u00f3n efect\u00faase a trav\u00e9s da conduci\u00f3n neurol\u00f3xica e das acci\u00f3ns hormonais e neuroqu\u00edmicas (Pribam 1986).\nAs investigaci\u00f3ns recentes da neurociencia afectiva suxiren que a emoci\u00f3n conforma unha parte esencial dos procesos de decisi\u00f3n (decision-making) dos seres humanos, entre eles o da planificaci\u00f3n a longo termo, e que a famosa distinci\u00f3n de Descartes entre raz\u00f3n e emoci\u00f3n non \u00e9 tan clara como parec\u00eda.\nRespostas f\u00edsicas \u00e1 emoci\u00f3n.\nO corpo responde normalmente \u00e1 \"vergonza\" a trav\u00e9s do acaloramento da cara e da parte superior do peito. O medo refl\u00edctese no aumento do n\u00famero de pulsaci\u00f3ns, nunha resposta de acovardamento e no incremento da tensi\u00f3n muscular e de sudaci\u00f3n. A tristura caracter\u00edzase por un apert\u00f3n da gorxa, na ca\u00edda da ollada e na relaxaci\u00f3n dos brazos e pernas. O \"desexo\" vai acompa\u00f1ado de secura na garganta e respiraci\u00f3n forte.\nModelos computacionais de emoci\u00f3n.\nA actividade no modelamento do reco\u00f1ecemento emocional foi moi importante nas investigaci\u00f3ns m\u00e1is recentes nas ciencias computacionais, na enxe\u00f1er\u00eda, na psicolox\u00eda e na neurociencia (cf. Fellous, Armony &amp; LeDoux, 2002). A idea \u00e9 investigar o papel social da emoci\u00f3n indirectamente a diversos niveis de abstracci\u00f3n. Varios deses esforzos concentr\u00e1ronse no reco\u00f1ecemento de estados emocionais a trav\u00e9s das expresi\u00f3ns faciais (en particular das partes m\u00e1is expresivas da cara: os ollos e a boca. Padgett, Cottrell e Adolphs (1996) constru\u00edron un modelo conexionista de dous niveis que reco\u00f1ece seis emoci\u00f3ns b\u00e1sicas (felicidade, sorpresa, tristura, ira, medo e noxo) a partir de imaxes faciais est\u00e1ticas. O modelo \u00e9 capaz de emular con \u00e9xito o comportamento perceptual humano. Outro exemplo deste tipo de traballo \u00e9 a Ferramenta de An\u00e1lise da Expresi\u00f3n Facial (Facial Expression Analysis Tool, FEAT) e o Facial Action Composing Environment (FACE), desenvolvido na Universidade de Xenebra (Kaiser et al., 1994). Estes sistemas usan modelos conexionistas para constru\u00edr cartograf\u00edas de estados emocionais e configuraci\u00f3ns distintivas dos m\u00fasculos faciais. Fellous (1995) explorou cinco medidas faciais da an\u00e1lise discriminante de expresi\u00f3ns emocionais. Abordaxes cunha orientaci\u00f3n m\u00e1is matem\u00e1tica aparecen descritas en Samal e Iyengar (1992)."}
{"id": "20857", "revid": "98629", "url": "https://gl.wikipedia.org/wiki?curid=20857", "title": "Lingua akum", "text": "O akum (aakuem ou oakuem) \u00e9 unha lingua n\u00edxer-congo do grupo benue-congo que se fala no Camer\u00fan e Nixeria.\nDistribuci\u00f3n xeogr\u00e1fica.\nF\u00e1lase nas vilas de Ibang e Manga do estado de Taraba en Nixeria e nas vilas de Upkack, Izong e Konkum da provincia do Noroeste do Camer\u00fan.\nHistoria.\nOrixinarios de Kweyma (Camer\u00fan), durante a primeira guerra mundial emigraron a causa de conflitos sociais ao seu actual territorio.\nUsos sociais.\nNon houbo ning\u00fan intento de crear unha escrita para a lingua. A lingua f\u00e1lanna todos os grupos sociais e de idade e empr\u00e9gase extraoficialmente nos primeiros graos do ensino."}
{"id": "20858", "revid": "181", "url": "https://gl.wikipedia.org/wiki?curid=20858", "title": "Akum", "text": ""}
{"id": "20859", "revid": "1888", "url": "https://gl.wikipedia.org/wiki?curid=20859", "title": "Balbino P\u00e9rez Vacas", "text": "Balbino P\u00e9rez Vacas, \u00e9 un pol\u00edtico galego do PSdeG-PSOE.\nTraxectoria.\nEmpregado bancario e director de sucursal en Ribadeo, foi alcalde do concello de Ribadeo durante o per\u00edodo 2003 - 2007, formando parte do partido pol\u00edtico PSdeG-PSOE e en coalici\u00f3n co BNG. En 2007 - 2011 foi tenente de alcalde en coalici\u00f3n co BNG, despois de quedar o PSOE por detr\u00e1s deste (e do PP) nas elecci\u00f3ns municipais."}
{"id": "20860", "revid": "89787", "url": "https://gl.wikipedia.org/wiki?curid=20860", "title": "Herman Melville", "text": "Herman Melville, nado en Nova York o 1 de agosto de 1819 e finado na mesma cidade o 28 de setembro de 1891, foi un escritor estadounidense.\nTraxectoria.\nMelville naceu no seo dunha familia acomodada, pero despois da morte do seu pai comezou a traballar desempe\u00f1ando empregos modestos e aos 20 anos al\u00edstase como grumete na li\u00f1a Nova York-Liverpool. Dous anos m\u00e1is tarde emb\u00e1rcase nun baleeiro polos Mares do Sur durante catro anos. Precisamente foi esta a experiencia que m\u00e1is marcar\u00eda a s\u00faa obra literaria. Debido o pouco \u00e9xito de d\u00faas das s\u00faas obras \"Moby Dick\" e \"Pierre or the ambiguities\", ten que ga\u00f1ar a vida traballando na aduana de Nova York entre 1866 e 1885, cidade na que morreu en 1891."}
{"id": "20861", "revid": "111586", "url": "https://gl.wikipedia.org/wiki?curid=20861", "title": "Surrealismo", "text": "O surrealismo (do franc\u00e9s: \"surr\u00e9alisme\") ou superrealismo \u00e9 un movemento art\u00edstico e literario xurdido en Francia no primeiro cuarto do s\u00e9culo XX en torno \u00e1 personalidade do poeta Andr\u00e9 Breton.\nOrixe do termo.\nOs termos \"surrealismo\" e \"surrealista\" proceden de Apollinaire, quen os acu\u00f1ou en 1917. No programa de man que escribiu para o musical \"Parade\" (maio de 1917) afirma que os seus autores conseguiron\nA palabra surrealista aparece no subt\u00edtulo de \"As tetas de Tiresias (drama surrealista)\", en xu\u00f1o de 1917, para referirse \u00e1 reproduci\u00f3n creativa dun obxecto, que o transforma e enriquece. Como escribe Apollinaire no prefacio \u00f3 drama,\nPrimeiros pasos.\nHistoricamente, o surrealismo xorde como unha resposta dial\u00e9ctica \u00e1 destruci\u00f3n est\u00e9ril preconizada polos dada\u00edstas. En 1922 Breton e Picabia, que participaran intensamente na axitaci\u00f3n Dad\u00e1, se desmarcan do seu l\u00edder, Tzara, decepcionados duns actos de provocaci\u00f3n que co tempo foron volv\u00e9ndose previsibles e mec\u00e1nicos. O rexeitamento sen matices de Tzara a toda a arte anterior \u00e1s vangardas vai deixar paso a unha recuperaci\u00f3n cr\u00edtica do que houbo de m\u00e1xico e rebelde nel, reivindicando a autores como Sade, Lautr\u00e9amont, Her\u00e1clito e Rimbaud. Breton definir\u00e1 o novo movemento como \"a cola pr\u00e9nsil do romanticismo\".\nDende o principio, o surrealismo singular\u00edzase entre os ismos vangardistas polo valor que outorga \u00f3 irracional e inconsciente como elementos esenciais da arte. O \u00f3rgano portavoz do movemento foi a revista \"Litterature\", fundada en 1919 e dirixida por un grupo de poetas (Breton, Soupault, Aragon e \u00c9luard). En homenaxe a Apollinaire, estes poetas adoptaron a palabra \"surrealismo\" para definir un m\u00e9todo de escritura simult\u00e1nea co que estaban experimentando:\nTal foi a definici\u00f3n do termo dada polos propios Breton e Soupault no primeiro \"Manifesto Surrealista\" datado en 1924. Xurdiu polo tanto como un movemento po\u00e9tico, no cal pintura e escultura se conciben como consecuencias pl\u00e1sticas da poes\u00eda.\nDurante as s\u00faas pr\u00e1cticas como m\u00e9dico, Breton estudara e puxera en pr\u00e1ctica as teor\u00edas de Freud sobre o inconsciente. Delas extrae algo diferente a unha terapia: unha nova proposta \u00e9tica e est\u00e9tica.\nNo surrealismo e a pintura\", de 1928, Breton exp\u00f3n a psicolox\u00eda surrealista: o inconsciente \u00e9 a rexi\u00f3n do intelecto onde o ser humano non obxectiviza a realidade sen\u00f3n que forma un todo con ela. A arte, nesa esfera, non \u00e9 representaci\u00f3n sen\u00f3n comunicaci\u00f3n vital directa do individuo co todo. Esa conexi\u00f3n expr\u00e9sase de forma privilexiada nas casualidades significativas (azar obxectivo), en que o desexo do individuo e o devir alleo a el converxen imprevisiblemente, e no so\u00f1o, espazo en que os elementos m\u00e1is dis\u00edmiles se revelan unidos por relaci\u00f3ns secretas. O surrealismo prop\u00f3n trasladar esas imaxes \u00e1 esfera da arte por medio dun exercicio mental libre, sen a intromisi\u00f3n censora da conciencia. De a\u00ed que elixa como m\u00e9todo o automatismo, recollendo en boa medida o testemu\u00f1o das pr\u00e1cticas mediumn\u00edmicas espiritistas, inda que cambiando radicalmente a s\u00faa interpretaci\u00f3n: o que fala a trav\u00e9s do m\u00e9dium non son os esp\u00edritos, sen\u00f3n o Inconsciente.\nDurante unhas sesi\u00f3ns febr\u00eds de automatismo, Breton e Soupault escriben \"Os Campos Magn\u00e9ticos\", primeira mostra das posibilidades da escritura autom\u00e1tica, que publican en 1921.\nO surrealismo \u00f3 servizo da revoluci\u00f3n.\nA partir de 1925, a ra\u00edz do estoupido da Guerra de Marrocos, o surrealismo polit\u00edzase; prod\u00facense ent\u00f3n os primeiros contactos cos comunistas, que culminar\u00edan en 1925 coa adhesi\u00f3n \u00f3 Partido Comunista por parte de Breton.\nEntre 1925 e 1930 aparece un novo peri\u00f3dico titulado \"O Surrealismo \u00f3 servizo da Revoluci\u00f3n\" en cuxo primeiro n\u00famero Arag\u00f3n, Luis Bu\u00f1uel, Salvador Dal\u00ed, Paul \u00c9luard, Max Ernst, Yves Tanguy e Triztan Tzara, entre outros, se declaran partidarios de Breton. Pola s\u00faa parte Arp e Mir\u00f3, a\u00ednda que non compart\u00edan a decisi\u00f3n pol\u00edtica tomada por Breton, continuaban participando con interese na exposici\u00f3ns surrealistas. Pouco despois se incorporaron Ren\u00e9 Magritte (1930), Andr\u00e9 Masson (1931), Giacometti e Brauner en 1933 e tam\u00e9n Matta (que co\u00f1ece a Breton en 1937 por mediaci\u00f3n de Dal\u00ed) e Lam; o movemento f\u00edxose internacional aparecendo grupos surrealistas nos Estados Unidos, Dinamarca, Londres, Checoslovaquia e o Xap\u00f3n. Dende este momento, abrirase unha disputa, a mi\u00fado agre, entre aqueles surrealistas que conciben o surrealismo como un movemento puramente art\u00edstico, rexeitando a supeditaci\u00f3n \u00f3 comunismo, e os que acompa\u00f1an a Breton no seu xiro \u00e1 esquerda.\nEn 1929 Breton publica o \"Segundo Manifesto Surrealista\", no cal condena entre outros intelectuais \u00f3s artistas Masson e Picabia. En 1936 expulsa a Dal\u00ed polas s\u00faas tendencias fascistas e a Paul \u00c9luard. En 1938 Breton firma en M\u00e9xico xunto con Lev Trotski e Diego Rivera o \"Manifesto por unha Arte Revolucionaria Independente\".\nT\u00e9cnicas surrealistas.\nO surrealismo tomou do dada\u00edsmo algunhas t\u00e9cnicas de fotograf\u00eda e cinematograf\u00eda as\u00ed como a fabricaci\u00f3n de obxectos. Estenderon o principio da colaxe \u00e1 ensamblaxe de obxectos incongruentes, como nos poemas visibles de Max Ernst. Este \u00faltimo inventou a \"frottage\" (debuxos compostos polo roce de superficies rugosas contra o papel ou o lenzo) e aplicouno en grandes obras como \"Historia Natural\", pintada en Par\u00eds en 1926.\nOutra das novas actividades creadas polo surrealismo foi a chamada cad\u00e1ver exquisito, na cal varios artistas debuxaban as distintas partes dunha figura ou dun texto sen ver o que o anterior fixera pas\u00e1ndose o papel dobrado. As criaturas resultantes puideron servir de inspiraci\u00f3n a Mir\u00f3.\nA pintura surrealista.\nMasson adaptou axi\u00f1a as t\u00e9cnicas do automatismo, cara a 1923-1924, pouco despois de co\u00f1ecer a Breton. Cara a 1929 abandonounas para volver a un estilo cubista. Pola s\u00faa parte Dal\u00ed utilizaba m\u00e1is a fixaci\u00f3n de imaxes tomadas dos so\u00f1os, segundo Breton, \"...abusando delas e pondo en perigo a credibilidade do surrealismo...\"; inventou o que el mesmo chamou \"m\u00e9todo paranoico-cr\u00edtico\", unha mestura entre a t\u00e9cnica de observaci\u00f3n de Leonardo da Vinci por medio da cal observando unha parede se pod\u00eda ver como xurd\u00edan formas e t\u00e9cnicas de frottage; froito desta t\u00e9cnica son as obras nas que se ven d\u00faas imaxes nun soa configuraci\u00f3n. \u00d3scar Dom\u00ednguez inventou a decalcoman\u00eda (aplicar gouache negro sobre un papel, o cal se coloca enriba doutra folla sobre a que se exerce unha lixeira presi\u00f3n, logo se despegan antes de que se sequen).\nMir\u00f3 foi para Breton o m\u00e1is surrealista de todos, polo seu automatismo ps\u00edquico puro. O seu surrealismo desenv\u00f3lvese entre as primeiras obras onde explora os seus so\u00f1os e fantas\u00edas infant\u00eds (\"O Campo labrado\"), as obras onde o automatismo \u00e9 predominante (\"Nacemento do mundo\") e as obras en que desenvolve a s\u00faa linguaxe de signos e formas biomorfas (\"Personaxe lanzando unha pedra\"). Arp combina as t\u00e9cnicas de automatismo e as on\u00edricas na mesma obra desenvolvendo unha iconograf\u00eda de formas org\u00e1nicas que se deu en chamar \"escultura biom\u00f3rfica\", na cal se trata de representar o org\u00e1nico como principio formativo da realidade.\nMagritte dotou \u00f3 surrealismo dunha carga conceptual baseada no xogo de imaxes ambiguas e o seu significado denotado a trav\u00e9s de palabras pondo en cuesti\u00f3n a relaci\u00f3n entre un obxecto pintado e o real. Delvaux carga \u00e1s s\u00faas obras dun espeso erotismo baseado no seu car\u00e1cter de estra\u00f1amento nos espazos de De Chirico.\nO surrealismo penetrou a actividade de moitos artistas europeos e americanos en distintas \u00e9pocas. Pablo Picasso aliouse co movemento surrealista en 1925; Breton declaraba este achegamento de Picasso cualific\u00e1ndoo de \"...surrealista dentro do cubismo...\"\nConsid\u00e9ranse surrealistas as obras do per\u00edodo Dinard (1928-1930), en que Picasso combina o monstruoso e o sublime na composici\u00f3n de figuras medio m\u00e1quinas medio monstros de aspecto xigantesco e \u00e1s veces terror\u00edfico. Esta monumentalidade surrealista de Picasso pode p\u00f3rse en paralelo coa de Henry Moore.\nApoxeo e decadencia do surrealismo.\nEn 1938 tivo lugar en Par\u00eds a Exposici\u00f3n Internacional do Surrealismo que marcou o apoxeo deste movemento antes da guerra. Participaron entre outros, Marcel Duchamp, Arp, Dal\u00ed, Ernst, Masson, Man Ray, Dom\u00ednguez e Meret Oppenheim. A exposici\u00f3n ofreceu \u00f3 p\u00fablico sobre todo unha excelente mostra do que o surrealismo producira na fabricaci\u00f3n de obxectos.\nCo estoupido da segunda guerra mundial, os surrealistas disp\u00e9rsanse, alg\u00fans deles (Breton, Ernst, Masson) abandonan Par\u00eds e trasl\u00e1danse \u00f3s Estados Unidos, onde sementan o xerme para os futuros movementos americanos de posguerra (expresionismo abstracto e Arte pop). En Centroeuropa, con Edgar Ende como un dos seus representantes, murchou coa represi\u00f3n do r\u00e9xime nazi, que o etiquetou como 'arte dexenerada'. Por\u00e9n, Ende e outros artistas perseveraron en segredo, resurxindo despois da guerra e influ\u00edndo en movementos posteriores."}
{"id": "20862", "revid": "22570", "url": "https://gl.wikipedia.org/wiki?curid=20862", "title": "Surrealismo hisp\u00e1nico", "text": "O surrealismo na pintura hisp\u00e1nica.\nEn Espa\u00f1a o surrealismo aparece en torno \u00f3s anos vinte non na s\u00faa vertente puramente vangardista sen\u00f3n mesturado con acentos simbolistas e da pintura popular. Amais de Joan Mir\u00f3 e Salvador Dal\u00ed, compo\u00f1en o surrealismo espa\u00f1ol Maruxa Mallo, Gregorio Prieto, Moreno Villa e Benjam\u00edn Palencia, amais dos neocubistas que se pasan \u00f3 surrealismo (Alberto S\u00e1nchez e \u00c1ngel Ferrant).\nEn Latinoam\u00e9rica consid\u00e9ranse surrealistas, amais dos xa citados Matta e Lom, a Remedios Varo e Leonora Carrington.\nO surrealismo na literatura hisp\u00e1nica.\nO surrealismo foi seguido con interese polos intelectuais espa\u00f1ois dos anos 30. O primeiro en adoptar os seus m\u00e9todos foi Jos\u00e9 Mar\u00eda Hinojosa, autor de \"A flor de California\" (1928), libro pioneiro de prosas narrativas e on\u00edricas.\nVarios poetas da xeraci\u00f3n do 27 se interesaron polas posibilidades expresivas do surrealismo. A s\u00faa pegada \u00e9 evidente en libros como \"Sobre os anxos\" de Rafael Alberti, \"Poeta en Nova York\" de Federico Garc\u00eda Lorca e \"Os praceres prohibidos\" de Luis Cernuda. Vicente Aleixandre definiuse a si mesmo como \"un poeta superrealista\", inda que matizando que a s\u00faa poes\u00eda non era en modo ning\u00fan produto directo da escrita autom\u00e1tica.\nNas illas Canarias a afecci\u00f3n polo surrealismo levou \u00e1 formaci\u00f3n nos anos 30 da Facci\u00f3n Surrealista de Tenerife, un grupo de entusiastas, \u00f3 modo do creado en Francia \u00f3 redor de Andr\u00e9 Breton. Os seus compo\u00f1entes (Agust\u00edn Espinosa, Domingo L\u00f3pez Torres, Pedro Garc\u00eda Cabrera, \u00d3scar Dom\u00ednguez, Eduardo Westerdahl e Domingo P\u00e9rez Minik) expuxeron as s\u00faas creaci\u00f3ns e puntos de vista na revista \"Gaceta de Arte\".\nInda que non se lle poida considerar un surrealista estrito, o poeta e pensador Juan Larrea viviu de primeira man a eclosi\u00f3n do movemento en Par\u00eds e reflexionou m\u00e1is tarde sobre o seu valor e transcendencia en obras como \"Surrealismo entre vello e novo mundo\" (1944)."}
{"id": "20863", "revid": "23204", "url": "https://gl.wikipedia.org/wiki?curid=20863", "title": "Expresionismo abstracto", "text": "O expresionismo abstracto foi un movemento art\u00edstico estadounidense que xurdiu despois da segunda guerra mundial, centrado sobre todo en Nova York.\nEmpr\u00e9ganse tam\u00e9n os termos \"Action Painting\" (Pintura de Acci\u00f3n), acu\u00f1ado polo cr\u00edtico Harold Rosemberg no artigo \"Os Pintores de acci\u00f3n Americanos\", publicado na revista \"Art News\" en 1952, e \"American Type Painting\" (Pintura de tipo americano), utilizado por Clement Greenberg, para distinguila da pintura europea, ademais da denominaci\u00f3n de \"Escola de Nova York\" para un grupo de pintores cuxa actividade se desenvolve nesa cidade entre 1940 e 1950. O grupo f\u00f3rmano William Baziotes, Willem de Kooning, Arshile Gorky, Adolph Gottlieb, Philip Guston, Hans Hofmann, Franz Kline, Robert Motherwell, Barnett Newman, Jackson Pollock, Pousette-Dart, Ad Reinhardt, Mark Rothko e Clyfford Still. As\u00ed e todo, a cr\u00edtica coincide na dificultade que sup\u00f3n agrupar a artistas tan diversos baixo unha mesma etiqueta, mentres que se establece como o per\u00edodo m\u00e1is tipicamente expresionista abstracto \u00f3s anos que van entre 1942 e 1947.\nPrecedentes e x\u00e9nese.\nOs precedentes do expresionismo abstracto hai que buscalos en Europa, na abstracci\u00f3n de Wassily Kandinsky, a visionaria transformaci\u00f3n da realidade de Oskar Kokoschka e nas t\u00e9cnicas de impacto de Emil Nolde e Georges Rouault. A outra grande influencia sobre a nova abstracci\u00f3n chega dende as t\u00e9cnicas de automatismo experimentadas polos surrealistas e, sobre todo, da experimentaci\u00f3n coa caligraf\u00eda oriental, propia de artistas como Henri Michaux, que a incorpora \u00f3s seus traballos tras a s\u00faa viaxe a oriente en 1933; en Am\u00e9rica, Mark Tobey tam\u00e9n acusa esta influencia e trasp\u00e1saa a Europa, m\u00e1is concretamente a Par\u00eds. \u00c9 nesta cidade onde se desenvolve tam\u00e9n o traballo doutros dous artistas, cuxa chegada \u00e1 abstracci\u00f3n seguiu outra senda: Jean Fautrier e Wols; este \u00faltimo, utilizando as formas dos organismos vistos a trav\u00e9s dun microscopio, na forma da estrutura da materia e en xeral na estrutura exterior de toda forma que te\u00f1a conexi\u00f3n co cosmos. Frautier evolucionou cara \u00e1 Pintura de Acci\u00f3n que se estaba desenvolvendo en Am\u00e9rica.\nEn 1941, co estoupido da guerra en Europa, chegan moitos artistas refuxiados a Nova York, onde dende hab\u00eda tempo viv\u00edan Marcel Duchamp, Am\u00e9d\u00e9e Ozenfant, Yves Tanguy e Matta Echauren. Entre os acabados de chegar est\u00e1 Andr\u00e9 Masson, cuxa influencia sobre a pintura da Escola de Nova York foi decisiva, debido \u00e1 s\u00faa linguaxe altamente desenvolvida cara a 1940 sobre unha total mitolox\u00eda do inconsciente. O chileno Roberto Matta, que levou a Nova York, dende Par\u00eds, o dinamismo do surrealismo e \u00e9 considerado un dos que m\u00e1is influ\u00edu en estilo caracter\u00edstico da Pintura de Acci\u00f3n.\nSeguidores.\nO cubismo e os catro mestres da arte europea, Pablo Picasso, Joan Mir\u00f3, Henri Matisse e Fernand L\u00e9ger, completan a base sobre a que se desenvolveu a pintura abstracta en Am\u00e9rica nos anos corenta.\nAs influencias de Masson, Mir\u00f3 e Picasso son evidentes na obra de Pollock; tam\u00e9n se sentiu influ\u00eddo polos muralistas mexicanos, en especial por Jos\u00e9 Clemente Orozco. Cara a 1943 aplica dunha forma persoal os m\u00e9todos surrealistas, as\u00ed como alg\u00fans fragmentos da iconograf\u00eda picassiana para utilizalos exclusivamente pola s\u00faa forza pl\u00e1stica, e o seu \u00fanico interese \u00e9 a inmediatez dalgunhas sensaci\u00f3ns pict\u00f3ricas. O seu m\u00e9todo de pintura f\u00edxose lendario, as\u00ed como a s\u00faa atormentada personalidade. Dispu\u00f1a o lenzo no chan para poder integrarse nel, ser parte f\u00edsica da tea, cami\u00f1ando arredor e traball\u00e1ndoo en t\u00f3dalas direcci\u00f3ns. O modo de aplicar a pintura (\"dripping\"), deix\u00e1ndoa caer directamente do bote e o uso de area (tomado dos rituais dos indios americanos) e cristais poden ser interpretados como un automatismo levado \u00f3 l\u00edmite. \"Cando estou pintando non son consciente do que fago. \u00c9 s\u00f3 despois dun per\u00edodo de reconto cando vexo o que fixen. Non te\u00f1o medo de facer cambios, de destru\u00edr a imaxe, porque o cadro ten unha vida propia\" (Pollock). Nesta afirmaci\u00f3n, Pollock define a Pintura de Acci\u00f3n como unha mestura entre vitalidade e busca autom\u00e1tica da harmon\u00eda e a beleza nunha linguaxe que pasa pola destruci\u00f3n da imaxe e a s\u00faa asociaci\u00f3n simb\u00f3lica.\nPola s\u00faa parte, Ashley Gorky e Hans Hoffman proporcionaron un punto de uni\u00f3n clave entre a obra dos europeos e a dos americanos. Gorky chegou a Am\u00e9rica dende Armenia en 1920 e Hoffman en 1933, dende M\u00fanic. Gorky admiraba e co\u00f1ec\u00eda antes c\u00f3s outros \u00f3s mestres europeos; tal era a profundidade do seu co\u00f1ecemento e influencia das vangardas europeas, que tardou moito tempo en elaborar un estilo independente; isto foi en 1947, un ano antes da s\u00faa morte. Alg\u00fans cr\u00edticos consid\u00e9rano como un pintor de transici\u00f3n. Foi un dos primeiros en recibir a influencia do surrealismo nos anos trinta; os seus contactos co chileno Matta foron cruciais para o seu desenvolvemento. Andr\u00e9 Breton chegou a consideralo un surrealista. Hoffman foi o m\u00e1is id\u00f3neo para transmitir \u00e1 xeraci\u00f3n m\u00e1is nova todo o co\u00f1ecemento das vangardas europeas nas que el se formara. En 1934 abriu en Nova York unha Escola de Belas Artes. A ensinanza de Hoffman e a s\u00faa preocupaci\u00f3n por conseguir a unidade entre a cor e a forma desembocar\u00eda no movemento denominado Color Field Painting. Inda que expuxo ocasionalmente cos expresionistas abstractos, non se lle pode considerar como integrado con eles e a s\u00faa obra foi sempre europea.\nRobert Motherwell foi o que m\u00e1is se interesou polo surrealismo europeo; afirmou que foi el quen explicou esta tendencia a Pollock, Gorky e Rothko. Era un home moi culto e refinado e xa en 1941 se introducira no c\u00edrculo dos surrealistas europeos (Tanguy, Mason, Ersnt, Breton e Duchamp).\nA partir de 1947 as preocupaci\u00f3ns destes artistas xiran en torno \u00f3 problema de como conciliar o choque entre a funci\u00f3n ilusionista da pintura e a fractura que eles mesmos produciran na superficie do cadro, que de ning\u00fan modo pod\u00eda seguir sendo o soporte dunha narraci\u00f3n. Para eles a arte grande estaba cargada de contidos importantes. Tal era a s\u00faa preocupaci\u00f3n polo tema que alg\u00fans deles fundaron en 1948 unha escola chamada \"Os temas do Artista\" (Baziotes, Motherwell, Rothko e Newman).\nDe Kooning foi moi admirado entre os pintores dende os anos trinta; o seu punto de partida foi tam\u00e9n o cubismo, para tratar de resolver alg\u00fans problemas que segundo el este non resolvera, como facer sitio ou crear equivalencia para aqueles obxectos ou espazos ou formas, cuxa presenza no mundo real nos permita confirmar a visi\u00f3n binocular e a capacidade locomotora, pero que se ocultan \u00e1 vista \"...no inevitable proceso selectivo de transferencia \u00e1 superficie bidimensional do cadro...\" (Charles Harrison). \u00c9 a problem\u00e1tica tratada na s\u00faa m\u00e1is famosa serie de obras \"As Mulleres\" (a partir de 1950), onde resolveu problemas de representaci\u00f3n a trav\u00e9s do uso do debuxo coma se fose pintura.\nStill, Rothko e Newman centr\u00e1ronse na expresi\u00f3n a trav\u00e9s da cor; para aumentar o seu impacto visual eliminaron das composici\u00f3ns a figuraci\u00f3n e o contraste de luces e sombras e agrandaron a escala dos lenzos, \u00f3 igual c\u00f3 resto dos americanos expresionistas, coa intenci\u00f3n de envolver \u00f3 espectador nun contorno crom\u00e1tico. A s\u00faa abstracci\u00f3n est\u00fadase baixo a denominaci\u00f3n de pintura do campo de cor (\"color field painting\"), como tendencia dentro do expresionismo abstracto, distinta da \"action painting\". Ambas tendencias dist\u00ednguense non s\u00f3 formalmente unha doutra, sen\u00f3n tam\u00e9n polos distintos modos de vida que levaban os artistas de cada unha, os seus distintos c\u00edrculos sociais e incluso os distintos barrios en que habitaban en Nova York: os pintores de acci\u00f3n viv\u00edan no Downtown de Manhattan e os do \"colour field\", no Uptown.\nEn realidade, o expresionismo abstracto americano non \u00e9 un estilo unificado. Pollock, Rothko, Still, Reinhardt e Newman son abstractos, pero non expresionistas. O movemento da pintura abstracta americana xurdiu por oposici\u00f3n \u00f3 rexionalismo e \u00e1 pintura social vixentes nos anos trinta, e tam\u00e9n como oposici\u00f3n \u00f3 cubismo abstracto. A maior invenci\u00f3n do \"action painting\" foi o descubrimento en 1947, que levaron a cabo Pollock, Rothko, Still e Newman, dunha nova superficie da pintura que denominaron \"all-over\", para significar un campo aberto sen l\u00edmites na superficie do cadro, onde o espectador era envolto pola inmediatez da estrutura. Nas configuraci\u00f3ns \"all-over\" de Pollock non hai punto focal e a pintura xera unha enerx\u00eda continua tan cargada que parece superar os l\u00edmites do cadro, que, \u00e1 s\u00faa vez, para intensificar esta sensaci\u00f3n, agranda a s\u00faa escala. Still, Rothko e Newman elaboran o seu \"all-over\" por medio de campos de cor, eliminando toda traza de figuraci\u00f3n e simbolismo, contraste de luz e sombras, para agrandar \u00f3 m\u00e1ximo o impacto visual e emocional da cor."}
{"id": "20864", "revid": "22570", "url": "https://gl.wikipedia.org/wiki?curid=20864", "title": "Fotorrealismo", "text": "\"Calidade dunha imaxe\" xerada por ordenador que trata de imitar as imaxes xeradas por c\u00e1maras fotogr\u00e1ficas mediante complexos c\u00e1lculos e algoritmos matem\u00e1ticos que simulan os efectos/defectos que a luz (flares, destelos) as sombras (coloreado de sombras, difusi\u00f3n), as texturas (aspereza, brillo, reflexos, refracci\u00f3n) e a radiosidade (coloreado da luz ambiente) producen nas imaxes resultantes.\nOs principais algoritmos que se utilizan hoxe en d\u00eda son dous, baseados en distintos m\u00e9todos:\n- Raytracing Bas\u00e9ase na mostraxe de puntos, utilizando m\u00e9todos estat\u00edsticos como os m\u00e9todos de Monte Carlo e Cuasi Monte Carlo.\n- Radiosidade Utiliza m\u00e9todos num\u00e9ricos para aproximar en sucesivas interacci\u00f3ns o c\u00e1lculo da radiancia nas superficies da escena."}
{"id": "20865", "revid": "23204", "url": "https://gl.wikipedia.org/wiki?curid=20865", "title": "Moby Dick", "text": "Moby Dick \u00e9 unha novela de Herman Melville publicada en 1851. O seu t\u00edtulo orixinal \u00e9 Moby-Dick; or, The Whale (literalmente, \"Moby Dick; ou, a Balea\").\nArgumento e caracter\u00edsticas.\nA novela \u00e9 unha historia \u00e9pica que narra a loita entre o capit\u00e1n Achab, do baleeiro \"Pequod\", e a gran balea branca \"Moby Dick\" (en realidade, un cachalote ), \u00e1 que aquel persegue a trav\u00e9s dos mares.\n\u00c9 unha narraci\u00f3n po\u00e9tica e m\u00edstica, que simboliza a loita do home contra as potencias do mal, encarnadas na balea (quizais unha lembranza do Leviat\u00e1n b\u00edblico). Achab, ao contrario, \u00e9 o home que pretende dominar a desorde do mundo, dar un sentido \u00e1 s\u00faa vida, vencer ao mal. Pero non triunfa e morre v\u00edtima da balea \u2014ou da s\u00faa loucura\u2014. Con gran pesimismo, o autor expresa a s\u00faa visi\u00f3n desilusionada do universo, cunha forma influ\u00edda pola Biblia, Shakespeare e os escritores ingleses do s\u00e9culo XVII (sobre todo Thomas Brown). Esta novela, que non tivo \u00e9xito en vida do autor, foi, despois da segunda guerra mundial, unha das obras m\u00e1is lidas da literatura norteamericana e hoxe poder\u00eda considerarse o m\u00e1is parecido \u00e1 grande novela americana.\nAdaptaci\u00f3ns cinematogr\u00e1ficas.\nEn 1956 John Houston realizou unha pel\u00edcula baseado nesta novela. No 2010, o director Trey Stokes fixo unha adaptaci\u00f3n moderna da novela: \"2010: Moby Dick\".\nV\u00e9xase tam\u00e9n.\nLigaz\u00f3ns externas.\nLa blancura de la ballena. Artigo de Miguel-Anxo Murado."}
{"id": "20866", "revid": "127505", "url": "https://gl.wikipedia.org/wiki?curid=20866", "title": "Posmodernismo", "text": "O termo posmodernismo designa xeralmente a un amplo n\u00famero de movementos art\u00edsticos, \nculturais e filos\u00f3ficos do s\u00e9culo XX, definidos en diverso grao e maneira pola s\u00faa oposici\u00f3n ou superaci\u00f3n do modernismo.\nHistoria.\nAs distintas correntes do movemento posmoderno apareceron \u00f3 longo do terzo central do s\u00e9culo XX. Hist\u00f3rica, ideol\u00f3xica e metodoloxicamente diversos, comparten as\u00ed a todo un parecido de familia centrado na idea de que a renovaci\u00f3n radical das formas tradicionais na arte, a cultura, o pensamento e a vida social impulsada polo proxecto modernista fracasou no seu intento de lograr a emancipaci\u00f3n da humanidade, e de que un proxecto semellante \u00e9 imposible ou inalcanzable nas condici\u00f3ns actuais.\nFronte \u00f3 compromiso rigoroso coa innovaci\u00f3n, o progreso e a cr\u00edtica das vangardas art\u00edsticas, intelectuais e sociais, \u00f3 que considera unha forma refinada de teolox\u00eda autoritaria, o posmodernismo defende a hibridaci\u00f3n, a cultura popular, o descentramento da autoridade intelectual e cient\u00edfica e a desconfianza ante os grandes relatos.\nAntecedentes do termo.\nSe ben a acepci\u00f3n m\u00e1is usual do posmodernismo se popularizou a partir da publicaci\u00f3n da obra \"La Condition posmoderne: rapport sur le savoir\" de Jean-Fran\u00e7ois Lyotard en 1976, varios autores empregaran o termo con anterioridade.\nO pintor ingl\u00e9s John Watkins Chapman designou como \"posmodernismo\" unha corrente pict\u00f3rica que intentaba superar as limitaci\u00f3ns expresivas do impresionismo sen recaer no convencionalismo da pintura acad\u00e9mica; o termo non se popularizou, prefer\u00edndose a designaci\u00f3n de postimpresionismo suxerida polo cr\u00edtico Roger Fry. Inda que o posmodernismo neste sentido non garda m\u00e1is ca unha relaci\u00f3n moi distante co posmodernismo tal como se entende habitualmente; coincidindo polo xeral, de feito, cos principios te\u00f3ricos e metodol\u00f3xicos do modernismo art\u00edstico; a relaci\u00f3n de ambig\u00fcidade entre a superaci\u00f3n e a conservaci\u00f3n que dificulta a definici\u00f3n do mesmo xa se fai aparente aqu\u00ed. O uso que Arnold J. Toynbee far\u00eda do termo para indicar a crise do humanismo renacentista a partir da d\u00e9cada de 1870 est\u00e1 relacionado con este.\nEn 1934 o cr\u00edtico literario Federico de On\u00eds empregou por primeira vez o posmodernismo como unha reacci\u00f3n fronte \u00e1 intensidade experimental da poes\u00eda modernista ou vangardista, identificada sobre todo coa produci\u00f3n da primeira \u00e9poca de Rub\u00e9n Dar\u00edo; de On\u00eds suxire que os distintos movementos de retorno ou recuperaci\u00f3n da sinxeleza l\u00edrica, da tradici\u00f3n cl\u00e1sica, do prosa\u00edsmo sentimental, do naturalismo, da tradici\u00f3n buc\u00f3lica etc; son provocados pola dificultade das vangardas, que as illa do p\u00fablico. Varios destes trazos reaparecer\u00e1n en an\u00e1lises posteriores, inda que a obra de On\u00eds non deixou pegada directa na tradici\u00f3n te\u00f3rica.\nO uso do termo por Bernard Smith en 1945 para designar a cr\u00edtica \u00e1 abstracci\u00f3n por parte do \"realismo sovi\u00e9tico\" e por Charles Olson para indicar a poes\u00eda de Ezra Pound estaba a cabalo entre as dous concepci\u00f3ns anteriores. Se ben subli\u00f1aba a ruptura coas tendencias do modernismo, carec\u00edase dunha armaz\u00f3n te\u00f3rica que permitise distinguir a produci\u00f3n das vangardas; en si complexa e multiforme; da dos seus cr\u00edticos dunha maneira decisiva.\nS\u00f3 a fins da d\u00e9cada de 1950, a partir dos traballos dos cr\u00edticos literarios Harry Levin, Irving Howe, Ihab Hassan, Leslie Fiedler e Frank Kermode, o termo comezou a utilizarse dunha maneira sistem\u00e1tica para designar a ruptura dos escritores de posguerra cos trazos emancipatorios e vangardistas do modernismo, concibido este \u00faltimo como a exploraci\u00f3n program\u00e1tica da innovaci\u00f3n, a experimentalidade, a autonom\u00eda cr\u00edtica e a separaci\u00f3n do coti\u00e1n. A concepci\u00f3n non estaba exenta de dificultades, e alg\u00fans autores \u00f3s que Levin e Howe \u2014 ambos intelectuais \"comprometidos\" e de esquerdas; criticaron, como Samuel Beckett, foron simultaneamente percibidos por outros te\u00f3ricos da cultura; entre eles Theodor Adorno, un modernista destacado en dereito propio\u2014 como a forma m\u00e1is refinada de modernismo. As\u00ed a todo, o central desta noci\u00f3n; o posmodernismo como renuncia \u00e1 teleolox\u00eda emancipadora das vangardas; segue sendo considerado o trazo m\u00e1is distintivo do posmodernismo.\nO trazo fundamental da ruptura non estivo na correcci\u00f3n da frialdade e as deficiencias arquitect\u00f3nicas dos edificios modernistas, sen\u00f3n no rexeitamento absoluto da posibilidade de producir unha innovaci\u00f3n verdadeiramente radical. O eixo do pensamento moderno; tanto nas artes como nas ciencias; estivera centrado na idea de evoluci\u00f3n ou progreso, entendido como a reconstruci\u00f3n de t\u00f3dolos \u00e1mbitos da vida a partir da substituci\u00f3n da tradici\u00f3n ou convenci\u00f3n polo exame radical non s\u00f3 do saber transmitido; como por exemplo a forma sinf\u00f3nica en m\u00fasica, o retrato de corte en pintura ou a doutrina cl\u00e1sica da alma en antropolox\u00eda filos\u00f3fica; sen\u00f3n tam\u00e9n das formas aceptadas de organizar e producir ese saber; como a tonalidade, a perspectiva ou a primac\u00eda da conciencia; a noci\u00f3n de descontinuidade adquirira dignidade filos\u00f3fica a trav\u00e9s da interpretaci\u00f3n marxista e nietzcheana da dial\u00e9ctica de Hegel. O posmodernismo desistiu do proxecto desta evoluci\u00f3n; nas s\u00faas formas m\u00e1is agudas filosoficamente, haber\u00eda de intentar desmontar dende dentro o proxecto modernista \u00f3 afirmar que a evoluci\u00f3n total presupu\u00f1a a constancia do seu suxeito, o individuo aut\u00f3nomo."}
{"id": "20868", "revid": "23204", "url": "https://gl.wikipedia.org/wiki?curid=20868", "title": "Arte posmoderna", "text": "O posmodernismo en sentido art\u00edstico abrangue un gran n\u00famero de correntes dende os anos 1950 ata a actualidade; \u00e9 dif\u00edcil precisar en xeral os l\u00edmites entre as realizaci\u00f3ns m\u00e1is arriscadas do modernismo e as primeiras obras posmodernas, inda que algunhas artes; entre as que destaca a arquitectura; gozaron dun movemento posmoderno program\u00e1tico e organizado dende moi cedo. Os trazos m\u00e1is notables da arte posmoderna son a valoraci\u00f3n das formas industriais e populares, o debilitamento das barreiras entre x\u00e9neros e o uso deliberado e insistente da \"intertextualidade\", expresada frecuentemente mediante a \"colaxe\"'.\nArquitectura posmoderna.\nProbablemente o primeiro desenvolvemento art\u00edstico deliberadamente posmoderno tivo lugar na arquitectura. Os arquitectos vangardistas da primeira metade do s\u00e9culo XX; a Bauhaus de Ludwig Mies van der Rohe e Walter Gropius, e os seus sucesores do chamado \"movemento internacional\", Frank Lloyd Wright, Alvar Aalto ou Le Corbusier; buscaran deliberadamente rachar coas s\u00faas obras a estrutura do tecido urbano en que se inser\u00edan, preferindo salientar a funcionalidade, sinxeleza e pureza de li\u00f1as do edificio. O compromiso coa renovaci\u00f3n das formas de vida na evoluci\u00f3n da sociedade levaba \u00f3s modernistas a intervir radicalmente no mesmo concepto da vivenda, famosamente definida por Le Corbusier como \"m\u00e1quina para vivir\", buscando o potencial emancipatorio da arquitectura na innovaci\u00f3n. O posmodernismo arquitect\u00f3nico dos anos 50 e 60 resentiuse destas intervenci\u00f3ns; algunhas das cales tiveran resultados desastrosos; e intentou temperar os trazos de practicidade e as melloras estruturais e de materiais do modernismo co retorno a formas m\u00e1is convencionais e familiares. O estilo resultante; unha \"colaxe\" de distintas tradici\u00f3ns, pero sobre todo un compromiso cos gustos populares e co establecido que resultase inaceptable para os rigorosos modernistas; foi vigorosamente defendido contra a estratexia modernista, e produciu obras de moito fuste, sobre todo nos Estados Unidos de Am\u00e9rica."}
{"id": "20869", "revid": "22570", "url": "https://gl.wikipedia.org/wiki?curid=20869", "title": "Filosof\u00eda posmoderna", "text": "A identificaci\u00f3n do posmodernismo en filosof\u00eda e cultura como unha entidade distinta do modernismo, e o esclarecemento dos v\u00ednculos entrambos, \u00e9 unha cuesti\u00f3n a\u00ednda aberta na teor\u00eda contempor\u00e1nea. A cr\u00edtica das noci\u00f3ns lineais da historia levou os seus partidarios a definir como posmodernos autores do s\u00e9culo XIX; sobre todo Friedrich Nietzsche; e a\u00ednda da Antig\u00fcidade cl\u00e1sica; Prot\u00e1goras, Gorxias, Is\u00f3crates e outros sofistas. Este artigo examinar\u00e1 brevemente os precursores, pero concentrarase na produci\u00f3n te\u00f3rica relacionada de maneira m\u00e1is ou menos directa coa crise do estruturalismo nos anos 1960.\nA idea dun pensamento posmoderno foi fonte de arduas discusi\u00f3ns e a\u00ednda o contin\u00faa sendo.\nUnha das fontes desta discusi\u00f3n enc\u00f3ntrase en que non \u00e9 capaz de definirse en termos precisos, pois son o resultado de diferentes ideas, pensamentos e percepci\u00f3ns nos distintos campos da cultura occidental. As\u00ed no campo cient\u00edfico, a teor\u00eda da relatividade e posteriormente a f\u00edsica cu\u00e1ntica, revolucionaron a f\u00edsica gravitacional newtoniana e a forma de interpretar o universo. Do mesmo modo, fix\u00e9rono no campo filos\u00f3fico. Na ciencia foi moi importante a enunciaci\u00f3n do Principio de Incerteza de Heisenberg, nome que define unha das maiores caracter\u00edsticas do pensamento posmoderno as\u00ed como as consecuencias do teorema de Bell.\nO mesmo ocorreu na \u00e1rea da psicolox\u00eda e da psiquiatr\u00eda co devir da psican\u00e1lise e as s\u00faas diferentes escolas ata chegar a Laing e Lacan. En canto \u00e1 filosof\u00eda e \u00e1 literatura, a achega posmoderna \u00e9 moi parecida ao que no seu momento produciu o romanticismo. Franz Kafka e Milan Kundera son dous autores exemplos. O fen\u00f3meno Rowling coa saga \"Harry Potter\" pode ser o seu corolario.\nO fil\u00f3sofo italiano Gianni Vattimo define o pensamento posmoderno con claridade: nel o importante non son os feitos sen\u00f3n as s\u00faas interpretaci\u00f3ns. As\u00ed como o tempo depende da posici\u00f3n relativa do observador, a certeza dun feito non \u00e9 m\u00e1is ca iso, unha verdade relativamente interpretada e polo mesmo, incerta. O modelo determinista da causalidade, da verdade absoluta e da teor\u00eda do tempo lineal ou a vivencia da xeometr\u00eda euclidiana, foron ata hai pouco paradigmas agora superados polo co\u00f1ecemento dun espazo de catro dimensi\u00f3ns, no cal a variable tempo ent\u00f3n non fora tomada moi en serio.\nNa literatura a fusi\u00f3n do espazo e do tempo na narraci\u00f3n e a percepci\u00f3n difusa da realidade, as\u00ed como os distintos puntos de vista do ou dos narradores, xunto \u00e1 simultaneidade dos x\u00e9neros, especialmente na novela, levou \u00e1 ruptura das t\u00e9cnicas cl\u00e1sicas, abolidas por unha absoluta liberdade tanto en estilo, forma e fondo. A literatura de imaxes, onde a realidade e a ficci\u00f3n comparten o mesmo espazo-tempo, par\u00e9cese \u00e1 cinematograf\u00eda, na cal os debuxos animados comparten os mesmos lugares e a mesma vida c\u00f3s actores de carne e \u00f3so.\nA posmodernidade, por m\u00e1is polifac\u00e9tica que pareza, non significa unha \u00e9tica de carencia de valores no sentido moral, pois precisamente a s\u00faa maior influencia se manifesta no actual relativismo cultural e na crenza de que nada \u00e9 totalmente malo nin absolutamente bo. A moral posmoderna \u00e9 unha moral cr\u00edtica do cinismo relixioso predominante na cultura occidental e fai \u00e9nfase nunha \u00e9tica baseada na intencionalidade dos actos e a comprensi\u00f3n inter e transcultural de corte secular dos mesmos.\n\u00c9 unha nova forma de ver a est\u00e9tica, unha novo orde de interpretar valores, unha nova forma de relacionarse, intermediadas moitas veces polos factores posindustriais; todas estas e moitas outras son caracter\u00edsticas deste modo de pensar.\nUn dos s\u00edntomas sociais m\u00e1is significativos da posmodernidade enc\u00f3ntrase na saga de pel\u00edculas \"Matrix\", onde o realce da est\u00e9tica e a ausencia de culpa causal, unidos \u00e1 percepci\u00f3n dun futuro e unha realidade incertas fanse evidentes.\nOs ide\u00f3logos m\u00e1is destacados na \u00e1rea da posmodernidade son Jean Baudrillard, Theodor Adorno, Jean-Fran\u00e7ois Lyotard, Michel Foucault, Gianni Vattimo, Jacques Derrida...\nDefinici\u00f3ns e cr\u00edticas de posmodernidade segundo autores.\nJ\u00fcrgen Habermas: Dende o punto te\u00f3rico-filos\u00f3fico xirou en torno a este autor. Para este autor, a posmodernidade en realidade pres\u00e9ntase como anti-modernidade. El define os posmodernistas como 'xoves conservadores' e di que estes recuperan a experiencia b\u00e1sica da modernidade est\u00e9tica; 'reclaman como s\u00faas as confesi\u00f3ns de algo que \u00e9 subxectivo, liberado das obrigas do traballo e a utilidade e con esta experiencia dan un paso f\u00f3ra do mundo moderno. Este autor defend\u00eda o multiculturalismo, e que a humanidade debe tender cara \u00e1 modernidade.\nJean-Fran\u00e7ois Lyotard: Este autor critica a sociedade actual posmoderna e di que vai m\u00e1is al\u00e1 do est\u00e9tico, critica a desaparici\u00f3n dos relatos marxistas porque estamos determinados por factores econ\u00f3micos e hai ausencia de liberdade que \u00e9 o que caracterizaba a este movemento, criticaba os relatos idealistas, iluministas, o cristi\u00e1n e o liberal as\u00ed como a desaparici\u00f3n dos mandatos. A cultura Posmoderna tam\u00e9n se caracteriza por desconfiar neses relatos e buscaban as verdades deses relatos base\u00e1ndose nos seus efectos pr\u00e1cticos. Defend\u00eda a pluralidade cultural e que a humanidade non ha de tender \u00e1 modernidade, o contrario que Habermas.\nAndreas Huyssen: Para este autor, existe unha relaci\u00f3n entre modernismo est\u00e9tico e o \"postestruturalismo\" (que \u00e9 unha variante de modernismo confiado no seu rexeitamento da representaci\u00f3n e a realidade na s\u00faa negaci\u00f3n do suxeito, a historia etc.) Este autor defende que a cultura posmoderna deber\u00eda ser captada nos seus logros e as s\u00faas perdas, nas s\u00faas promesas e perversi\u00f3ns e intenta defender coas s\u00faas obras ('Dialecta Escondida', 'Gu\u00eda da Posmodernidade'...) que se as vangardas intentaron cambiar o mundo, m\u00e1is o fixo a tecnolox\u00eda, a industria cultural. O xurdimento da cultura posmoderna debeuse \u00e1s novas tecnolox\u00edas que se apoian na linguaxe: os medios de comunicaci\u00f3n e a cultura da imaxe. Segundo Lyotard, as tecnolox\u00edas comunicativas produciron unha sociedade da informaci\u00f3n."}
{"id": "20871", "revid": "25871", "url": "https://gl.wikipedia.org/wiki?curid=20871", "title": "Videoarte", "text": "O videoarte \u00e9 a utilizaci\u00f3n de medios electr\u00f3nicos (anal\u00f3xicos ou dixitais) cun fin art\u00edstico, moitas veces mediante videoinstalaci\u00f3ns.\nTraxectoria.\nEntre os seus iniciadores est\u00e1n Nam June Paik ou Wolf Vostell. Xurdiu ao f\u00edo da consolidaci\u00f3n dos medios de comunicaci\u00f3n de masas. Pretend\u00eda explorar as aplicaci\u00f3ns alternativas e art\u00edsticas deses medios. Util\u00edzase informaci\u00f3n de v\u00eddeo ou son, utilizado como un soporte. A arte est\u00e1 en narrar e facer propostas que esperten as emoci\u00f3ns do espectador. Unha das diferenzas entre o videoarte e o cine \u00e9 que o videoarte non necesariamente cumpre coas convenci\u00f3ns do cine, xa que pode non empregar actores ou di\u00e1logos, carecer dunha narrativa ou gui\u00f3n, ou outras convenci\u00f3ns que xeralmente definen as pel\u00edculas como entretemento.\nO videoarte constit\u00fae ademais unha alternativa m\u00e1is econ\u00f3mica \u00e1 produci\u00f3n tradicional da arte. \u00c9 unha proposta m\u00e1is enfocada a persoas que rompen cos par\u00e1metros comerciais e buscan un medio m\u00e1is econ\u00f3mico pero non por este motivo con menos valor que as formas tradicionais de produci\u00f3n.\nSust\u00e9ntase no formato e na posibilidade de establecer unha din\u00e1mica visual e conceptual a trav\u00e9s da narraci\u00f3n. \u00c9 eminentemente conceptual, desta premisa emerxe este estilo de relato visual ou audiovisual."}
{"id": "20872", "revid": "89787", "url": "https://gl.wikipedia.org/wiki?curid=20872", "title": "Instalaci\u00f3n", "text": "Unha Instalaci\u00f3n de arte \u00e9 un x\u00e9nero de arte contempor\u00e1nea que tomou grande importancia a partir da d\u00e9cada de 1970. As instalaci\u00f3ns incorporan calquera medio para crear unha experiencia visceral ou conceptual nun ambiente determinado. Os artistas de instalaci\u00f3ns polo xeral utilizan directamente o espazo das galer\u00edas de arte.\nMoitos encontran as orixes deste movemento en artistas como Marcel Duchamp e o uso de obxectos coti\u00e1ns resignificados como obra art\u00edstica, m\u00e1is c\u00e1 apreciaci\u00f3n da escultura tradicional que se basea no traballo art\u00edstico. A intenci\u00f3n do artista \u00e9 primordial en cada instalaci\u00f3n debido \u00e1 s\u00faa conexi\u00f3n coa arte conceptual da d\u00e9cada de 1960, o que novamente \u00e9 unha separaci\u00f3n da escultura tradicional que ten o seu principal interese na forma.\nPode inclu\u00edr calquera medio, dende materiais naturais ata os m\u00e1is novos medios de comunicaci\u00f3n, tales como v\u00eddeo, son, computadoras e internet.\nAlgunhas instalaci\u00f3ns son sitios espec\u00edficos de arte; elas s\u00f3 poden existir no espazo para o cal son creadas."}
{"id": "20873", "revid": "5312", "url": "https://gl.wikipedia.org/wiki?curid=20873", "title": "Pearl Harbor", "text": "Pearl Harbor \u00e9 unha base naval dos Estados Unidos e o cuartel xeral da frota estadounidense do Pac\u00edfico, na illa de Oahu, Hawai, preto de Honolulu.\nHistoria de Pearl Harbor antes de 1941.\nPearl Harbor era unha ba\u00eda pouco profunda chamada \"Wai Momi\" polos hawaianos, o que significa \u00ab auga de perlas \u00bb. Pearl Harbor era ent\u00f3n considerado unha residencia da deusa-tibur\u00f3n \"Ka'ahupahau\" e do seu irm\u00e1n \"Kahi'uka\".\nO porto era utilizado principalmente para a produci\u00f3n de ostras de perlas at\u00e9 o final do s\u00e9culo XIX.\nOs Estados Unidos e o reino hawaiano asinaran un tratado de reciprocidade en 1875, completado pola convenci\u00f3n do 6 de decembro de 1884 e ratificado en 1887. O 20 de xaneiro de 1887 o senado dos Estados Unidos autorizou a Mari\u00f1a a alugar Pearl Harbor como base naval. A cambio, os hawaianos obtiveran o dereito exclusivo de exportar azucre aos Estados Unidos sen taxas alfandegueiras. A guerra hispano-americana de 1889 e a necesidade dos Estados Unidos de manter unha presenza permanente no oc\u00e9ano Pac\u00edfico conduciron \u00e1 anexaci\u00f3n do Hawai.\nHistoria de Pearl Harbor despois do 7 de decembro de 1941.\nO ataque a Pearl Harbor por parte do Xap\u00f3n o 7 de decembro de 1941 marcou a entrada dos Estados Unidos na segunda guerra mundial."}
{"id": "20874", "revid": "27155", "url": "https://gl.wikipedia.org/wiki?curid=20874", "title": "Ant\u00f3nio Dam\u00e1sio", "text": "Ant\u00f3nio Rosa Dam\u00e1sio, nado en Lisboa en 1944, \u00e9 profesor catedr\u00e1tico de Neurociencia na Universidade do Sur de California, onde \u00e9 cabeza do Brain and Creativity Institute e profesor adxunto do Salk Institute. Anteriormente, en 2005, Dam\u00e1sio foi Profesor catedr\u00e1tico de Neurobiolox\u00eda da University of Iowa Hospitals and Clinics. A s\u00faa carreira en Iowa deuse na \u00e9poca de 1976\u20132005. Al\u00e9n de ser un investigador famoso en varias \u00e1reas da neurolox\u00eda e neurociencia, \u00e9 o autor de best-s\u00e9llers que describen o seu pensamento cient\u00edfico.\nTraxectoria.\nLicenciouse e doutorouse en Medicina na Universidade de Lisboa. Despois dunha estad\u00eda no Centro de Investigaci\u00f3n da Afasia de Boston regresou \u00f3 Departamento de Neurolox\u00eda do Hospital Universitario de Lisboa. Tal como a s\u00faa muller Hanna Dam\u00e1sio, foi profesor na Universidade Central de Medicina de Iowa, nos EUA, onde ocupou a c\u00e1tedra M.W. Van Allen. Actualmente ocupa a c\u00e1tedra David Dornsife, no Brain and Creativity Institute, Universidade do Sur de California\nComo investigador e cient\u00edfico, o principal interese de Dam\u00e1sio \u00e9 a neurobiolox\u00eda da mente, especialmente dos sistemas neurais que sustentan a memoria, a linguaxe, a emoci\u00f3n, a toma de decisi\u00f3ns e a consciencia. A contribuci\u00f3n m\u00e1is significativa de Dam\u00e1sio at\u00e9 hoxe foi a demostraci\u00f3n de que as emoci\u00f3ns desempe\u00f1an un papel cr\u00edtico na cognici\u00f3n de alto nivel, unha idea que contraria as visi\u00f3ns dominantes do s\u00e9culo XX no foro da psicolox\u00eda, neurociencia e filosof\u00eda.\nDemostrou que as emoci\u00f3ns e as s\u00faas subestruturas biol\u00f3xicas:\nEsta idea inspirou moitos experimentos na \u00e1rea da neurociencia de sistemas. Estes experimentos est\u00e1n a ser levados a cabo en laboratorios nos Estados Unidos e Europa. Esta idea tivo tam\u00e9n un alto impacto na ciencia e filosof\u00eda contempor\u00e1neas. Disc\u00fatese frecuentemente en traballos experimentais e te\u00f3ricos e a s\u00faa importancia pode ser medida polo feito de que Dam\u00e1sio foi un dos investigadores m\u00e1is citados da d\u00e9cada de 2000, comprobado por datos do Institute of Scientific Information. Dam\u00e1sio formulou a hip\u00f3tese dos marcadores som\u00e1ticos, que capta a esencia destas ideas. Moito do traballo actual en biolox\u00eda das decisi\u00f3ns morais, neuro-econom\u00eda, comunicaci\u00f3n social e adicci\u00f3n a drogas foi fortemente influenciado pola hip\u00f3tese de Dam\u00e1sio.\nPropuxo tam\u00e9n que as emoci\u00f3ns son parte da regulaci\u00f3n homeost\u00e1tica e que se encontran enraizadas en mecanismos de recompensa/punici\u00f3n. O cient\u00edfico tam\u00e9n recuperou a perspectiva de James acerca dos sentimentos como unha traduci\u00f3n dos estados corporais, e expandiuna como un \"loop\" inform\u00e1tico \"as-if\" -corpo que permite que os substratos dos sentimentos poidan ser tam\u00e9n simulados e non s\u00f3 f\u00edsicos. Deste modo, presaxiou o proceso de simulaci\u00f3n m\u00e1is tarde identificado a trav\u00e9s de neuronas espello. Demostrou tam\u00e9n que o c\u00f3rtex insular \u00e9 unha plataforma esencial para os sentimentos, un descubrimento que foi amplamente confirmado, e identificou tam\u00e9n lugares de induci\u00f3n cortical e subcortical das emoci\u00f3ns humanas, ex: no c\u00f3rtex prefrontal ventromedial e na am\u00edgdala. Observou o comportamento en doentes con lesi\u00f3ns no c\u00f3rtex prefrontal, conclu\u00edndo que, a\u00ednda que a capacidade intelectual se mantivese intacta, eses doentes presentaban cambios constantes do comportamento social e incapacidade de estabelecer e respectar regras sociais.\nNoutra ocasi\u00f3n, Dam\u00e1sio propuxo que a arquitectura cortical, da cal dependen a aprendizaxe e a invocaci\u00f3n, envolve m\u00faltiples \"loops\" de proxecci\u00f3ns axonais xerarquicamente organizadas e que converxen en nodos (n\u00f3s) espec\u00edficos, f\u00f3ra dos cales as proxecci\u00f3ns diverxen en direcci\u00f3n aos puntos de orixe de converxencia - a estrutura base ou esqueleto de converxencia-diverxencia. Esta arquitectura p\u00f3dese aplicar \u00e1 comprensi\u00f3n de procesos de memoria e \u00e1 comprensi\u00f3n de aspectos do estado consciente, relacionados co acceso a contidos da mente.\nA investigaci\u00f3n de Dam\u00e1sio depende en gran medida do m\u00e9todo de lesi\u00f3ns humanas moderno, un feito que foi pos\u00edbel polo traballo da s\u00faa muller Hanna Dam\u00e1sio na \u00e1rea da neuroimaxiolox\u00eda/neuroanatom\u00eda estrutural e complementado por avances na neuroanatom\u00eda experimental (Gary Van Hoesen, Josef Parvizi), na neuropsicolox\u00eda experimental (Antoine Bechara, Ralph Adolphs, Dan Tranel) e na neuroimaxiolox\u00eda funcional (Kaspar Meyer, Jonas Kaplan, Mary Helen Immordino-Yang).\nComo m\u00e9dico, Dam\u00e1sio e os seus colaboradores estudaran e trataran desordes do comportamento, da cognici\u00f3n e do movemento.\nOs libros de Dam\u00e1sio enfocan a relaci\u00f3n entre as emoci\u00f3ns e sentimentos, e procuran as s\u00faas bases no cerebro. A s\u00faa visi\u00f3n de 1994 expr\u00e9sase no libro \"O Erro de Descartes: a emoci\u00f3n, a raz\u00f3n e o cerebro humano\", ga\u00f1ou o premio Science et Vie, foi finalista do Book Award do Los Angeles Times Book Award e foi traducida en m\u00e1is de 30 linguas. Consid\u00e9rase como un dos libros de maior influencia das d\u00e9cadas de 1990/2000. O seu segundo libro, \"O Sentimento de Si: o corpo e a emoci\u00f3n na formaci\u00f3n do estado consciente\", foi aclamado como un dos 10 mellores libros e 2001 polo New York Times Book Review, polo Publishers Weekly Best Book of the Year, polo Library Journal Best Book of the Year, e pos\u00fae m\u00e1is de 30 edici\u00f3ns estranxeiras. O libro \"En Busca de Espinoza: alegria, pesar, e o c\u00e9rebro que sente\", publicouse en 2003. Nese libro, Dam\u00e1sio suxere que o pensamento de Espinoza presaxiou os descubrimentos da biolox\u00eda e da neurociencia sobre o problema mente-corpo. Espinoza foi ent\u00f3n considerado un protobioloxista. O seu libro m\u00e1is recente \u00e9 \"O Libro da Consciencia: constru\u00edndo o cerebro consciente\" (a versi\u00f3n portuguesa do libro \u00e9 unha homenaxe ao libro de t\u00edtulo hom\u00f3nimo do poeta portugu\u00e9s Fernando Pessoa). Nese libro, Dam\u00e1sio suxire que o \"eu\" \u00e9 a chave para as mentes conscientes e que os sentimentos, desde aqueles que o autor designa como primordiais at\u00e9 aos sentimentos m\u00e1is familiares presentes nas emoci\u00f3ns, son os elementos b\u00e1sicos na construci\u00f3n do \"proto-si\" e do \"si b\u00e1sico\".\nDam\u00e1sio \u00e9 membro da American Academy of Arts and Sciences, do National Academy of Sciences Institute of Medicine, e da European Academy of Sciences and Arts. Dam\u00e1sio recibiu moitos premios inclu\u00edndo o Premio Pr\u00edncipe de Asturias de Investigaci\u00f3n Cient\u00edfica e T\u00e9cnica, o Premio Pessoa, a medalla Ari\u00ebns Kappers para a neurociencia, a medalla Beaumont da American Medical Association, o Premio Nonino, o Premio Reenpaa en neurociencia e m\u00e1is recentemente o Premio Honda.\nO seu traballo actual lida coas emoci\u00f3ns sociais, o estado consciente e a interface creativa entre neurociencias e a arte, especialmente a m\u00fasica e o cinema.\nOs seus estudos versan sobre a \u00e1rea designada como ciencia cognitiva, e foron decisivos para o co\u00f1ecemento das bases cerebrais da linguaxe e da memoria."}
{"id": "20875", "revid": "23204", "url": "https://gl.wikipedia.org/wiki?curid=20875", "title": "Catro", "text": "O catro (4) \u00e9 o n\u00famero natural que segue o tres e precede o cinco."}
{"id": "20876", "revid": "89787", "url": "https://gl.wikipedia.org/wiki?curid=20876", "title": "N\u00famero defectivo", "text": "En matem\u00e1tica, un n\u00famero defectivo ou n\u00famero deficiente \u00e9 un enteiro \"n\" para o cal \"\u03c3\"(\"n\")\u00a0&lt;\u00a02\"n\".\nA funci\u00f3n \"\u03c3\"(\"n\") \u00e9 a funci\u00f3n divisor: a suma de todos os divisores positivos de \"n\", inclu\u00edndo o propio \"n\".\nO valor 2\"n\"\u00a0\u2212\u00a0\"\u03c3\"(\"n\") \u00e9 a \"defectividade\" de \"n\".\nUn n\u00famero non defectivo ch\u00e1mase n\u00famero abundante.\nExemplo: 15 &lt; 1 + 3 + 5 = 9\nOs n\u00fameros defectivos foron introducidos por Nicomachus na \"Introductio Arithmetica\" (arredor do ano 100). Os primeiros son: 1, 2, 3, 4, 5, 7, 8, 9, 10, 11, 13, ... (secuencia A005100 na OEIS).\nExiste un n\u00famero infinito de n\u00fameros defectivos pares e n\u00fameros defectivos impares. Por exemplo, todos os n\u00fameros primos, as s\u00faas potencias e todos os divisores propios dos n\u00fameros defectivos e dos n\u00fameros perfectos son defectivos."}
{"id": "20877", "revid": "98629", "url": "https://gl.wikipedia.org/wiki?curid=20877", "title": "Seis", "text": "O seis (6) \u00e9 o n\u00famero natural que segue o cinco e precede o sete.\nPropiedades matem\u00e1ticas.\nO pol\u00edgono de 6 lados denom\u00ednase hex\u00e1gono. O hex\u00e1gono regular ten todos os seus \u00e1ngulos de 60\u00ba.\nO poliedro de 6 caras \u00e9 o hexaedro. O hexaedro regular denom\u00ednase cubo e as s\u00faas caras son cadrados."}
{"id": "20880", "revid": "22570", "url": "https://gl.wikipedia.org/wiki?curid=20880", "title": "Numeraci\u00f3n romana", "text": "O sistema de numeraci\u00f3n romana desenvolveuse na antiga Roma e utilizouse en todo o seu imperio. Neste sistema as cifras escribense con determinadas letras, que representan os n\u00fameros. As letras son sempre mai\u00fasculas, xa que no alfabeto romano non existen as min\u00fasculas.\nAs equivalencias dos numerais romanos co sistema decimal son as seguintes:\nNo sistema de numeraci\u00f3n romano as letras deben situarse da orde de maior valor para a de menor valor. Non se deben escribir m\u00e1is de tres I, ou tres X, ou tres C en calquera n\u00famero. Se estas letras se sit\u00faan \u00e1 fronte dun V, un L, ou un D, respectivamente, subtr\u00e1ese o seu valor \u00e1 cifra das ditas letras. Debe notarse que isto non foi sempre as\u00ed, sen\u00f3n que os romanos usaban inicialmente a repeticion de 4 elementos, as\u00ed 4 pu\u00f1an IIII e non IV, e o mesmo para XXXX etc.\nOs romanos desco\u00f1ec\u00edan o cero, introducido posteriormente polos \u00e1rabes, de forma que non existe ningunha forma de representaci\u00f3n deste valor.\nPara cifras elevadas os romanos utilizaban un hifen colocado por riba da letra correspondente. O hifen multiplicaba o valor da letra por 1.000. Por exemplo, un \"C\" con hifen superior correspond\u00eda ao valor 100.000 (100 x 1.000), e un \"M\" con hifen superior correspond\u00eda ao valor 1.000.000 (1.000 x 1.000). Este m\u00e9todo permit\u00eda escribir cifras realmente altas.\nPres\u00e9ntanse varios exemplos de n\u00fameros romanos, coas s\u00faas equivalencias decimais:"}
{"id": "20881", "revid": "336", "url": "https://gl.wikipedia.org/wiki?curid=20881", "title": "Arte postmoderna", "text": ""}
{"id": "20883", "revid": "56817", "url": "https://gl.wikipedia.org/wiki?curid=20883", "title": "Cinco", "text": "O cinco (5) \u00e9 o n\u00famero natural que segue ao catro e precede ao seis. Na numeraci\u00f3n romana repres\u00e9ntase cun V\nO 5 \u00e9 o terceiro n\u00famero primo, despois do 3 e antes do 7. O 5 \u00e9 tam\u00e9n o segundo n\u00famero de Fermat (\"n\"=1), despois do 3 e antes do 17. \u00c9 o terceiro n\u00famero primo de Sophie Germain.\nA orixe da representaci\u00f3n romana do cinco con \"V\" non garda relaci\u00f3n coa letra en si, sen\u00f3n que simbolizaba unha man (cinco dedos)."}
{"id": "20884", "revid": "89787", "url": "https://gl.wikipedia.org/wiki?curid=20884", "title": "N\u00famero de Fermat", "text": "En Matem\u00e1ticas, un n\u00famero de Fermat \u00e9 un n\u00famero enteiro positivo que asume a forma:\nSendo \"n\" un n\u00famero enteiro non negativo.\nPierre de Fermat lanzou a conxectura de que eses n\u00fameros eran primos.\nAta hoxe s\u00f3 se co\u00f1ecen cinco n\u00fameros primos de Fermat:\nP\u00f3dese probar que dous n\u00fameros de Fermat distintos son primos entre si.\nHexadecimal.\nComo mellor se ve a estrutura dos n\u00fameros de Fermat \u00e9 usando o sistema Hexadecimal:"}
{"id": "20886", "revid": "336", "url": "https://gl.wikipedia.org/wiki?curid=20886", "title": "Filosof\u00eda postmoderna", "text": ""}
{"id": "20887", "revid": "102241", "url": "https://gl.wikipedia.org/wiki?curid=20887", "title": "Lingua akurio", "text": "O akurio \u00e9 unha lingua caribe que se fala en Suriname.\nDistribuci\u00f3n xeogr\u00e1fica.\nF\u00e1lase na xungla do sueste de Suriname, o primeiro contacto entre este grupo e os brancos realizouse en 1937 cando unha expedici\u00f3n holandesa exploraba a fronteira entre Suriname e o Brasil e entrou no seu territorio tradicional na zona do r\u00edo Tapain, afluente do Paloemeu. Actualmente os akurio viven nas aldeas tri\u00f3 de T\u00ebpu, Kwamalasamutu e Palumeu \u00e1s beiras dos r\u00edos Tapanahoni e Sipaliwini.\nFalantes.\n10 (grupo \u00e9tnico de 50)(2001)\nUsos sociais.\nOs akurios viven en aldeas tri\u00f3 e s\u00f3 os maiores falan a lingua, os nenos falan tri\u00f3. A maior concentraci\u00f3n est\u00e1 na aldea de T\u00ebpu, con 33 sobre unha poboaci\u00f3n de 240.\nHistoria.\nOs akurios eran un pobo n\u00f3made ata que en 1968 misioneiros cristi\u00e1ns contactaron con eles e os levaron a asentamentos habitados polo pobo tri\u00f3, ag\u00e1s un grupo de 10 akurios que decidiron permanecer n\u00f3mades. Os akurios deixaron de lle falaren a lingua aos nenos no decurso dos anos 70, ao tempo que se reduc\u00eda a poboaci\u00f3n ao 25%. Actualmente non hai informaci\u00f3n sobre o grupo que se mantivo n\u00f3made."}
{"id": "20888", "revid": "181", "url": "https://gl.wikipedia.org/wiki?curid=20888", "title": "Akurio", "text": ""}
{"id": "20889", "revid": "98629", "url": "https://gl.wikipedia.org/wiki?curid=20889", "title": "Ataque a Pearl Harbor", "text": "O ataque a Pearl Harbor foi unha ofensiva militar sorpresa efectuada pola Armada Imperial Xaponesa contra a base naval dos Estados Unidos en Pearl Harbor, Oahu, Hawai, na ma\u00f1\u00e1 do 7 de decembro de 1941. O ataque foi executado contra a frota do Pac\u00edfico da mari\u00f1a dos Estados Unidos de Am\u00e9rica e as s\u00faas forzas de defensa, o corpo a\u00e9reo do ex\u00e9rcito, e a forza a\u00e9rea da Mari\u00f1a. O ataque damnificou ou destru\u00edu 11 nav\u00edos de guerra, 188 avi\u00f3ns, e matou 2.403 militares estadounidenses e 68 civ\u00eds. O Almirante Yamamoto Isoroku planeou o ataque, comandado polo vicealmirante Chuichi Nagumo, que perdeu 64 pilotos, como o inicio da campa\u00f1a do Pac\u00edfico na segunda guerra mundial. Tres portaavi\u00f3ns da frota do Pac\u00edfico non se encontraban no porto, por tanto non foron danados, as\u00ed como os dep\u00f3sitos de combust\u00edbel e outras instalaci\u00f3ns. Utilizando estes recursos a Mari\u00f1a foi capaz de reconstru\u00edr a frota nun tempo de 6 meses a 1 ano. O ataque quedou na memoria como bombardeo de Pearl Harbor e batalla de Pearl Harbor, mais o nome m\u00e1is com\u00fan \u00e9 ataque a Pearl Harbor ou simplemente Pearl Harbor.\nAntecedentes diplom\u00e1ticos.\nA guerra entre o Xap\u00f3n e os Estados Unidos era unha posibilidade certa para as autoridades dos dous pa\u00edses dende a d\u00e9cada de 1920. Non obstante, as relaci\u00f3ns mutuas eran o suficientemente cordiais como para que seguisen a ser socios comerciais. As tensi\u00f3ns xa existentes aumentaron coa invasi\u00f3n xaponesa de Manchuria en 1931 e ao longo da d\u00e9cada seguiu unha pol\u00edtica expansionista na China o que levou \u00e1 segunda guerra sino-xaponesa en 1937. Xap\u00f3n realizou enormes esforzos para illar a China, e esforzouse para asegurar suficientes recursos para lograr a vitoria no continente. A doutrina de expansi\u00f3n cara ao sur oficializouse para axudar neses esforzos.\nA partir de decembro de 1937 sucesos como o ataque xapon\u00e9s ao USS \"Panay\", o incidente Allison ou o masacre de Nanking viraron a opini\u00f3n p\u00fablica occidental en contra do Xap\u00f3n.\nIn 1940 o Xap\u00f3n invadiu a Indochina Francesa nun intento por bloquear o fluxo de subministraci\u00f3ns que chegaban \u00e1 China. Os Estados Unidos paralizaron o env\u00edo ao Xap\u00f3n de nav\u00edos con avi\u00f3ns, pezas, m\u00e1quinas ferramenta e combustible de aviaci\u00f3n que os xaponeses percibiron como un acto hostil, pero non se prohibiu a exportaci\u00f3n de petr\u00f3leo, xa que pola dependencia do petr\u00f3leo norteamericano que ti\u00f1an os xaponeses o goberno norteamericano consideraba que iso poder\u00edase considerar unha provocaci\u00f3n extrema.\nA mediados de 1940 o presidente Franklin D. Roosevelt trasladou a frota do Pac\u00edfico de San Diego a Hawaii e tam\u00e9n ordenou o fortalecemento militar nas Filipinas para desalentar unha posible agresi\u00f3n xaponesa. Ao estar o alto mando xapon\u00e9s certo, erroneamente, que calquera ataque contra as colonias brit\u00e1nicas en Asia poder\u00eda levar aos Estados Unidos \u00e1 guerra, un ataque preventivo devastador semellaba ser o \u00fanico xeito de evitar a interferencia naval norteamericana. O alto mando xapon\u00e9s tam\u00e9n consideraba precisa a invasi\u00f3n de Filipinas. O plan de guerra laranxa prev\u00eda defender Filipinas cunha forza de elite composta por 40.000 membros; opci\u00f3n que non se implementou pola oposici\u00f3n de Douglas MacArthur, que pensaba que era precisa unha forza meirande. En 1941 o alto mando estadounidense esperaba abandonar Filipinas se estoupaba a guerra, e a finais de ano o almirante Thomas C. Hart, comandante da frota asi\u00e1tica deu ordes nese sentido.\nOs Estados Unidos cesaron finalmente as exportaci\u00f3ns de petr\u00f3leo ao Xap\u00f3n en xullo de 1941, logo da toma da Indochina Francesa ao caer Francia, en parte polas novas restricci\u00f3ns ao consumo de petr\u00f3leo dentro das propias fronteiras norteamericanas. Por este cesamento, o Xap\u00f3n continuou cos seus plans de conquistar as Indias Orientais Neerlandesas, ricas en petr\u00f3leo. O 17 de agosto Roosevelt avisoulle ao Xap\u00f3n que Am\u00e9rica estaba preparada para tomar medidas se hab\u00eda un ataque a pa\u00edses veci\u00f1os.\nO Xap\u00f3n e mais os Estados Unidos emprenderon negociaci\u00f3ns ao longo de 1941 para melloraren as s\u00faas relaci\u00f3ns. No decurso desas discusi\u00f3ns, o Xap\u00f3n ofreceu a s\u00faa retirada da maior parte da China e Indochina despois de facer as paces co goberno nacionalista. Tam\u00e9n propuxo adoptar unha interpretaci\u00f3n independente do Pacto Tripartito e absterse de discriminaci\u00f3n comercial coa condici\u00f3n que fose rec\u00edproco. Washington rexeitou esas propostas. O primeiro ministro xapon\u00e9s Konoe, ofreceulle ent\u00f3n un encontro a Roosevelt, pero este insistiu en chegar ao acordo antes da celebraci\u00f3n dunha xuntanza. O embaixador norteamericano no Xap\u00f3n ti\u00f1alle pedido a Roosevelt que aceptase a reuni\u00f3n, advert\u00edndolle que era o \u00fanico xeito de preservar o goberno conciliador de Konoe e pacificar o Pac\u00edfico. Non obstante, as s\u00faas recomendaci\u00f3ns non se aceptaron e o goberno Konoe caeu o mes seguinte, cando os militares xaponeses rexeitaron unha retirada de todas as s\u00faas tropas da China.\nO 20 de novembro o Xap\u00f3n ofreceu a s\u00faa proposta final, ofrec\u00eda a retirada do sur de Indochina e gardarse de ataques no sueste de Asia coa condici\u00f3n que os Estados Unidos, Reino Unido e os Pa\u00edses Baixos lle subministrasen un mill\u00f3n de gal\u00f3ns de combustible de aviaci\u00f3n, levantasen as s\u00faas sanci\u00f3ns contra o Xap\u00f3n e cesasen a s\u00faa axuda \u00e1 China. Os norteamericanos responderon con outra proposta o 26 de novembro, a nota Hull, na que demandaban a retirada completa do Xap\u00f3n da China sen condici\u00f3ns e asinar pactos de non agresi\u00f3n coas potencias do Pac\u00edfico. \nOs xaponeses concibiron o ataque como unha acci\u00f3n preventiva para impedir a interferencia da frota norteamericana do Pac\u00edfico nas previstas acci\u00f3ns militares xaponesas no sueste asi\u00e1tico contra territorios baixo soberan\u00eda brit\u00e1nica, neerlandesa e norteamericana. Durante sete horas houbo ataques xaponeses coordinados sobre Filipinas, Guam e Illa Wake e as posesi\u00f3ns brit\u00e1nicas de Malaia, Singapur e Hong Kong..\nPreparaci\u00f3n xaponesa.\nO 26 de novembro de 1941 unha frota, que inclu\u00eda seis portaavi\u00f3ns comandados polo vicealmirante Chuichi Nagumo, deixou a ba\u00eda de Hitokappu, nas Illas Kuril, e seguiron para Pearl Harbor baixo un silencio estrito, no que todas as comunicaci\u00f3ns v\u00eda radio entre as embarcaci\u00f3ns da propia frota e o Xap\u00f3n estaban prohibidas.\nOs portaavi\u00f3ns xaponeses utilizados no ataque eran: \"Akag\", \"Hiryu\", \"Kaga\", \"Shokaku\", \"Soryu\", \"Zuikaku\". Todos xuntos ti\u00f1an un total de 441 avi\u00f3ns, inclu\u00edndo bombardeiros-torpedo, bombardeiros de mergullo e bombardeiros-caza.\nPreparaci\u00f3n americana.\nAs forzas de intelixencia americanas e rusas, tanto civ\u00eds como militares, xa ti\u00f1an entre si informaci\u00f3n suficiente para anticipar o ataque xapon\u00e9s algunhas semanas antes. Inclusive as forzas armadas en Pearl Harbor recibiran varias alertas no d\u00eda do ataque. Tales informaci\u00f3ns poder\u00edan haber colocado Pearl Harbor nunha alerta m\u00e1xima e haber diminu\u00eddo as perdas, e mesmo haber preparado a frota americana para un contraataque aos portaavi\u00f3ns xaponeses.\nTendo descifrado o c\u00f3digo P\u00farpura e interceptado mensaxes xaponesas, os expertos americanos en claves cifradas puideron prever o ataque, a\u00ednda que non puidesen indicar o lugar e a hora. Os esp\u00edas Richard Sorge e Dusko Popov avisaran os diplom\u00e1ticos americanos sobre un pos\u00edbel ataque.\nXa en Pearl Harbor, os comandantes americanos foran alertados de probas que mostraban que o lanzamento de torpedos en augas pouco profundas era pos\u00edbel. Na expectativa de que Pearl Harbor ter\u00eda defensas naturais contra ataques torpedo, a mari\u00f1a dos Estados Unidos decidiu non montar redes contra torpedos, e tal feito facilitou as\u00ed a utilizaci\u00f3n dos mesmos contra os acoirazados americanos ancorados.\nO ataque.\nOs primeiros disparos e as primeiras baixas en Pearl Harbor ocorreron cando o USS \"Ward\" atacou e afundiu un minisubmarino xapon\u00e9s \u00e1s 06:37 (hora local). Exist\u00edan cinco minisubmarinos clase Ko-hyoteki, co obxectivo de entrar no porto e destru\u00edr os nav\u00edos dos Estados Unidos utilizando torpedos. Ning\u00fan dos submarinos conseguiu volver a salvo e s\u00f3 4 dos 5 foron encontrados despois do ataque. Dos 10 mari\u00f1eiros a bordo dos 5 submarinos, 9 morreron e o \u00fanico sobrevivente, Kazuo Sakamaki, foi capturado, convert\u00e9ndose no primeiro prisioneiro de guerra capturado polos americanos na segunda guerra mundial.\nFotograf\u00edas recentes analizadas polo Instituto Naval dos Estados Unidos indican que un minisubmarino conseguiu entrar no porto e disparar un torpedo con \u00e9xito contra o US \"West Virxinia\". A posici\u00f3n final deste submarino \u00e9 desco\u00f1ecida. \nNa ma\u00f1\u00e1 do ataque, un novo radar instalado apenas uns d\u00edas antes do ataque indicou a presenza dos avi\u00f3ns xaponeses, mais o aviso foi confundido coa chegada prevista dun grupo de avi\u00f3ns dos Estados Unidos. Varios avi\u00f3ns norteamericanos foron abatidos a medida que a forza de ataque se aproximaba, mais todos os avisos se encontraban \u00e1 espera de confirmaci\u00f3n cando comezou o ataque.\nO ataque comezou \u00e1s 07:53 (hora local) do 7 de decembro, que no horario xapon\u00e9s eran as 03:23 do 8 de decembro. Os avi\u00f3ns xaponeses atacaron en d\u00faas vagas, nas que 353 avi\u00f3ns chegaron a Oahu. A primeira vaga foi liderada por 186 torpedeiros-bombardeiros vulner\u00e1beis, aproveitando os primeiros momentos de sorpresa atacando os nav\u00edos no porto mentres bombardeiros de mergullo atacaban as bases a\u00e9reas ao longo de Oahu, comezando polo campo a\u00e9reo Hickam, o maior, e o campo a\u00e9reo Wheeler, a principal base de cazas. A segunda vaga de 168 avi\u00f3ns atacou o campo Bellows e a illa Ford, unha base a\u00e9rea naval e mari\u00f1a no medio de Pearl Harbor. A \u00fanica forza de oposici\u00f3n veu dalg\u00fans P-36 e P-40, e de fogo antia\u00e9reo naval.\nDos 441 avi\u00f3ns das d\u00faas vagas, 29 (nove na primeira vaga e outros 20 na segunda vaga) foron destru\u00eddos durante a batalla, e outros 74 avi\u00f3ns foron danados por fogo antia\u00e9reo. M\u00e1is de 20 dos que aterraron en seguranza nos seus portaavi\u00f3ns encontr\u00e1banse irrepar\u00e1beis.\nDecisi\u00f3n de Nagumo da retirada despois das d\u00faas vagas.\nAlg\u00fans oficiais e l\u00edderes de voo tentaron convencer a Nagumo para atacar cunha terceira vaga para destru\u00edr os dep\u00f3sitos de combust\u00edbel, f\u00e1bricas e diques secos en Pearl Harbor. A destruci\u00f3n destas instalaci\u00f3ns aumentar\u00eda as dificultades da mari\u00f1a americana, pois as instalaci\u00f3ns utiliz\u00e1beis m\u00e1is pr\u00f3ximas encontr\u00e1banse a millares de quil\u00f3metros de Hawai, na costa dos Estados Unidos. Varios historiadores suxiren que a perda destas instalaci\u00f3ns ser\u00eda m\u00e1is grave que a perda de todos os nav\u00edos de guerra durante as d\u00faas primeiras vagas. Nagumo decidiu cancelar a terceira vaga a favor dunha retirada, por varios motivos:\nResposta americana.\nApenas algunhas horas despois do inicio do ataque a Pearl Harbor (o d\u00eda seguinte, 8 de decembro de 1941 segundo o horario internacional), as tropas xaponesas atacaron o territorio de Hong Kong, seguido dalg\u00fans ataques \u00e1s Filipinas, Wake Island, Malaisia, e Tailandia, e o afundimento do HMS Prince of Wales e \"Repulse\".\nO 8 de decembro de 1941 o congreso americano declaroulle a guerra ao Xap\u00f3n, cun \u00fanico voto en contra - voto de Jeannette Rankin. O presidente Roosevelt asinou a declaraci\u00f3n de guerra, s\u00f3 alg\u00fans minutos despois. O goberno dos Estados Unidos continuou e aumentou a intensidade da mobilizaci\u00f3n militar, e iniciou unha econom\u00eda de guerra no pa\u00eds.\nComo resposta, o presidente Roosevelt ordenou un ataque a Toquio, coraz\u00f3n do Xap\u00f3n, o cal era practicamente impos\u00edbel, orixinando as\u00ed o ataque Doolittle lanzado o 18 de abril de 1942.\nA Alema\u00f1a nazi declarou a guerra aos Estados Unidos o 11 de decembro, catro d\u00edas despois do ataque xapon\u00e9s. Hitler non estaba obrigado a facer tal declaraci\u00f3n polos termos do Pacto Tripartito. A declaraci\u00f3n de guerra escandalizou ao p\u00fablico americano e permitiulle aos Estados Unidos entraren directamente no teatro da guerra do Pac\u00edfico e aumentar o seu apoio ao Reino Unido, que xa pedira hab\u00eda moito tempo un apoio total por parte dos Estados Unidos.\nEn termos de obxectivos, o ataque a Pearl Harbor foi un tremendo \u00e9xito t\u00e1ctico. At\u00e9 mesmo o ataque sorpresa dos portaavi\u00f3ns brit\u00e1nicos \u00e1 base naval italiana de Taranto, en 1940, non foi tan devastador en termos de danos causados, a\u00ednda que fora un \u00e9xito ao neutralizar a Mari\u00f1a italiana. Debido \u00e1s s\u00faas graves perdas en Pearl Harbor e a invasi\u00f3n subseguinte de Filipinas, a mari\u00f1a americana ficou imposibilitada polos 6 meses seguintes ao ataque, de ter calquera papel significante na guerra do Pac\u00edfico. Coa frota americana f\u00f3ra de combate, o Xap\u00f3n pod\u00eda, temporalmente e sen preocupaci\u00f3ns, conquistar o Pac\u00edfico e expandirse para o suroeste asi\u00e1tico, o suroeste do Pac\u00edfico e at\u00e9 o oc\u00e9ano \u00cdndico.\nA\u00ednda que o ataque a Pearl Harbor te\u00f1a sido o ataque m\u00e1is not\u00e1bel en territorio americano durante a segunda guerra mundial, produc\u00edronse m\u00e1is ataques.\nSignificado hist\u00f3rico.\nO ataque a Pearl Harbor tivo s\u00f3 un pequeno impacto militar debido \u00e1 que a Mari\u00f1a imperial xaponesa fallou en afundir os portaavi\u00f3ns, mais mesmo se estes chegasen a ser afundidos, poder\u00eda non ter axudado na mesma o Xap\u00f3n a longo termo. O ataque firmemente apuntou os Estados Unidos e a s\u00faa econom\u00eda masiva industrial para a segunda guerra mundial, conducindo \u00e1 derrota mundial das forzas do Eixo. O primeiro ministro Winston Churchill, do Reino Unido, ao ter co\u00f1ecemento de que o ataque a Pearl Harbor fixera finalmente que os EUA entraran na guerra, escribiu \"Estando saturado e satisfeito de emoci\u00f3n e sensaci\u00f3n, fun para a cama e durm\u00edn o sono dos salvos e agradecidos\" (Winston Churchill, \"The Second World War\", vol. 3, p.\u00a0539). A vitoria aliada nesta guerra conduciu a que os EUA emerxesen como unha potencia mundial.\nEn termos de historia militar, o ataque marcou os portaavi\u00f3ns como o centro do poder naval, substitu\u00edndo o nav\u00edo de guerra como o nav\u00edo m\u00e1is poderoso da frota naval. Con todo, non foi at\u00e9 m\u00e1is tarde, noutras batallas na guerra, que o portaavi\u00f3ns se tornou nese centro de poder.\nDramatizaci\u00f3ns.\nO ataque foi representado en moitos filmes. Alg\u00fans son:"}
{"id": "20892", "revid": "114", "url": "https://gl.wikipedia.org/wiki?curid=20892", "title": "Knosos", "text": ""}
{"id": "20893", "revid": "1131", "url": "https://gl.wikipedia.org/wiki?curid=20893", "title": "Kilauea", "text": "O Kilauea \u00e9 un dos volc\u00e1ns m\u00e1is activos do planeta, situado na parte sur da illa de Mauna Loa (Hawai), pertencente aos Estados Unidos de Am\u00e9rica.\nCaracter\u00edsticas.\nO edificio volc\u00e1nico ten unha altura de 1247 m e a caldeira unha profundidade de 165 m e un di\u00e1metro entre 3 e 5 Km. Este volc\u00e1n est\u00e1 monitorizado desde o Observatorio Volc\u00e1nico de Hawai. A s\u00faa \u00faltima erupci\u00f3n ocorreu o 22 de abril de 2004. En decembro de 2005 unha parede de rochas esborrallouse, causando un abismo de 18 metros \u00e1 beira do mar e un r\u00edo de lava do Kilauea, que formou unha plataforma que d\u00e1 continuidade ao continente. A ca\u00edda de lava e rochas foi a maior xa rexistrada no Kilauea desde que entrou en erupci\u00f3n, en 1983.\nO 20 de decembro de 2020 comezou unha nova erupci\u00f3n, e en 2023 tivo varias.\nOs nativos consideran este volc\u00e1n como o lar da deusa Pele, deusa do lume."}
{"id": "20894", "revid": "1131", "url": "https://gl.wikipedia.org/wiki?curid=20894", "title": "PIE", "text": ""}
{"id": "20895", "revid": "1131", "url": "https://gl.wikipedia.org/wiki?curid=20895", "title": "Mombacho", "text": "O Mombacho \u00e9 un volc\u00e1n en Nicaragua, cerca da cidade de Granada. Mide 1345 metros de alto.\nEst\u00e1 situado nunha das \u00faltimas zonas de selva tropical de Nicaragua, e conten flora e fauna \u00fanicos. Declarado Reserva Natural. A \u00faltima erupci\u00f3n ocorreu en 1570. V\u00e9xase Parque nacional do Volc\u00e1n Mombacho"}
{"id": "20896", "revid": "72012", "url": "https://gl.wikipedia.org/wiki?curid=20896", "title": "Parque Nacional do Volc\u00e1n Mombacho", "text": "O Parque nacional Volc\u00e1n Mombacho de Nicaragua est\u00e1 situado ao sur da cidade de Granada e dos illotes de Granada. A beleza das s\u00faas paisaxes e a riqueza da s\u00faa flora e fauna fan deste lugar un sitio \u00fanico. O seu clima \u00e9 privilexiado. Todo \u00e9 natureza. O sitio non soamente \u00e9 impoluto, sen\u00f3n que a zona oriental do parque a\u00ednda se conserva virxe \u00e1 exploraci\u00f3n humana. Suponse que da s\u00faa explosi\u00f3n se formaron os illotes de Granada. Existen ademais especies de fauna e flora \u00fanicas no mundo. Hai excursi\u00f3ns tur\u00edsticas que permiten a exploraci\u00f3n do parque nacional."}
{"id": "20897", "revid": "839", "url": "https://gl.wikipedia.org/wiki?curid=20897", "title": "Nevado Sajama", "text": "O Nevado Saxama (en espa\u00f1ol Nevado Sajama) \u00e9 un estratovolc\u00e1n en Bolivia, e \u00e9 tam\u00e9n o cumio m\u00e1is alto dese pa\u00eds. Est\u00e1 situado aproximadamente a 10 quil\u00f3metros do l\u00edmite con Chile. A estrutura do cumio \u00e9 complexa.\nNon se sabe con certeza a data da s\u00faa \u00faltima erupci\u00f3n, mais est\u00e1 considerado como un volc\u00e1n activo."}
{"id": "20898", "revid": "98629", "url": "https://gl.wikipedia.org/wiki?curid=20898", "title": "Lingua grega", "text": "A lingua grega (en grego moderno: \u03b5\u03bb\u03bb\u03b7\u03bd\u03b9\u03ba\u03ac, \"ellinik\u00e1\", e en grego antigo: \u1f19\u03bb\u03bb\u03b7\u03bd\u03b9\u03ba\u03ae, \"hell\u0113nik\u1e17\") \u00e9 unha lingua indoeuropea pertencente \u00e1 p\u00f3la hel\u00e9nica orixinaria de Grecia, Chipre, Albania, outras partes do leste do mar Mediterr\u00e1neo e o mar Negro. Ten a historia documentada m\u00e1is longa de calquera lingua indoeuropea, a cal abrangue 3\u00a0400 anos de rexistro escrito. O seu sistema de escrita \u00e9 o alfabeto grego, que foi usado durante 2\u00a0000 anos; anteriormente, utilizou sistemas de escrita como o lineal B e o silabario chipriota. O alfabeto grego xurdiu do alfabeto fenicio, e \u00e1 s\u00faa vez foi a base do alfabeto latino, cir\u00edlico, armenio, copto e g\u00f3tico, entre outros sistemas de escrita.\nA lingua grega ocupa un importante lugar na historia do mundo occidental. Comezando cos poemas \u00e9picos de Homero, a literatura grega antiga incl\u00fae moitas obras de importancia para o canon europeo. O grego tam\u00e9n \u00e9 a lingua de moitos textos fundacionais da ciencia e da filosof\u00eda. O Novo Testamento da Biblia cristi\u00e1 tam\u00e9n foi escrito en grego. Xunto cos textos en lat\u00edn e as tradici\u00f3ns do mundo romano, o estudo dos textos e da sociedade grega da antig\u00fcidade constit\u00faen a disciplina dos estudos cl\u00e1sicos.\nDurante a antig\u00fcidade, o grego era falado como lingua franca no mundo Mediterr\u00e1neo. Posteriormente converter\u00edase na lingua do Imperio Bizantino e evolucionou no grego medieval. Na s\u00faa forma moderna, o grego \u00e9 a lingua oficial de Grecia e Chipre, e \u00e9 unha das 24 linguas oficiais da Uni\u00f3n Europea. \u00c9 falado por, cando menos, 13,5 mill\u00f3ns de persoas en Grecia, Chipre, Italia, Albania, Turqu\u00eda e pola di\u00e1spora grega.\nAs ra\u00edces ling\u00fc\u00edsticas gregas son empregadas a mi\u00fado para crear novas palabras noutras linguas, e o grego e o lat\u00edn son as fontes predominantes para o vocabulario cient\u00edfico internacional.\nHistoria.\nO grego foi falado na pen\u00ednsula dos Balc\u00e1ns dende o terceiro milenio a.C., ou posiblemente mesmo antes. A evidencia escrita m\u00e1is antiga \u00e9 unha t\u00e1boa de barro en lineal B atopada en Mesenia e que data do 1450 \u00f3 1350 a.C., convertendo o grego na lingua viva co rexistro hist\u00f3rico m\u00e1is antigo. Entre as linguas indoeuropeas, a s\u00faa data do rexistro escrito m\u00e1is antiga s\u00f3 coincide coas hoxe extintas linguas anat\u00f3licas.\nPer\u00edodos.\nA historia da lingua grega div\u00eddese polo xeral nos seguintes per\u00edodos:\nDiglosia.\nNa era moderna, a lingua grega entrou nun estado de diglosia: a coexistencia de formas escritas vern\u00e1culas e arcaizantes da lingua. O que chegou a co\u00f1ecerse como a cuesti\u00f3n ling\u00fc\u00edstica grega foi unha polarizaci\u00f3n entre d\u00faas variedades competidoras do grego moderno: o dem\u00f3tico, a forma vern\u00e1cula do grego moderno, e o katharevousa, que quere dicir 'purificado', unha variedade a medio cami\u00f1o entre o dem\u00f3tico e o grego antigo que foi desenvolvida no s\u00e9culo XIX e que foi usado na literatura e con motivos oficiais polo novo estado grego. En 1976, o dem\u00f3tico foi declarado a lingua oficial de Grecia, logo de ter incorporado trazos do katharevousa e de crearse o grego moderno est\u00e1ndar, o cal \u00e9 o usado de maneira oficial polo estado e na educaci\u00f3n.\nUnidade hist\u00f3rica.\nA unidade hist\u00f3rica e a continuidade da identidade ling\u00fc\u00edstica entre os diferentes per\u00edodos da lingua grega son unha das s\u00faas principais caracter\u00edsticas. Malia que o grego sufriu transformaci\u00f3ns morfol\u00f3xicas e fonol\u00f3xicas comparables \u00e1s doutras linguas, dende a antig\u00fcidade cl\u00e1sica, a s\u00faa tradici\u00f3n cultural, literaria e ortogr\u00e1fica nunca se viu interrompida, at\u00e9 o punto de que se poida falar dunha nova lingua emerxente. Os falantes de grego hoxe en d\u00eda a\u00ednda tenden a considerar as obras literarias do grego antigo como parte da s\u00faa propia lingua e non como unha lingua allea. Tam\u00e9n se adoita afirmar que os cambios hist\u00f3ricos foron relativamente leves en comparanza con outras linguas. Segundo unha estimaci\u00f3n, \"grego hom\u00e9rico est\u00e1 probablemente m\u00e1is achegado \u00f3 dem\u00f3tico que o ingl\u00e9s medio do s\u00e9culo XII respecto do ingl\u00e9s moderno falado\".\nEscritura e pronunciaci\u00f3n.\nO grego moderno escr\u00edbese cun alfabeto de vinte e catro letras, herdado do inicio do per\u00edodo arcaico (s\u00e9culo VIII antes da nosa era). Cada letra correspond\u00eda ao principio a un son diferente (con ambig\u00fcidades, principalmente no caso das vogais), pero en grego moderno a pronunciaci\u00f3n evolucionou, e varias letras ou grupos de letras se pronuncian da mesma maneira, cousa que fai que a s\u00faa ortograf\u00eda sexa tan complexa como a do franc\u00e9s, por exemplo (o\u00edr unha palabra non \u00e9 a mi\u00fado suficiente para poder escribila: por exemplo, existen cinco graf\u00edas para o son \u00abi\u00bb, en raz\u00f3n do iotacismo). A t\u00e1boa inferior d\u00e1 a pronunciaci\u00f3n das letras. O acento agudo (ou recto, segundo os tipos de letra) marca o acento t\u00f3nico, en letra grosa na transcrici\u00f3n.\nO grego moderno segue regras de sandhi tanto internes como externas. Por exemplo, un /n/ final adapta o seu punto de articulaci\u00f3n \u00e1 consoante inicial da palabra que segue (ante unha velar, pasa a [\u014b]; en posici\u00f3n final dalgunhas palabras gramaticais como \u03c4\u03b7\u03bd, \u03c4\u03bf\u03bd, \u03b4\u03b5\u03bd, desaparece ante unha fricativa; sonoriza unha oclusiva xorda que o segue e pode impedir que unha sonora se espirantice, as asimilaci\u00f3ns poden ser progresivas: \u03c4\u03bf\u03bd \u03c0\u03b1\u03c4\u03ad\u03c1\u03b1 [t\u0254m ba't\u03b5\u027ea]).\nAdemais, alg\u00fans grupos de letras que forman d\u00edgrafos te\u00f1en unha pronunciaci\u00f3n especial:\nExemplos\nGram\u00e1tica.\nO grego moderno \u00e9 unha lingua con declinaci\u00f3ns (como o alem\u00e1n, por exemplo): a terminaci\u00f3n das palabras cambia segundo a funci\u00f3n da palabra na frase. Mesmo os nomes propios se declinan: por exemplo, dirase \u03bf \u03a6\u03af\u03bb\u03b9\u03c0\u03c0\u03bf\u03c2 \u03ad\u03c6\u03c5\u03b3\u03b5 (\"o Ph\u00edlippos \u00e9fiye\": \u00abFilipe marchou\u00bb), \u03b2\u03bb\u03ad\u03c0\u03c9 \u03c4\u03bf\u03bd \u03a6\u03af\u03bb\u03b9\u03c0\u03c0\u03bf (\"vl\u00e9po ton Ph\u00edlippo\": \u00abVexo a Filipe\u00bb), \u03b5\u03af\u03bd\u03b1\u03b9 \u03c4\u03bf \u03c3\u03c0\u03af\u03c4\u03b9 \u03c4\u03bf\u03c5 \u03a6\u03af\u03bb\u03b9\u03c0\u03c0\u03bf\u03c5 (\"\u00edne to sp\u00edti tou Ph\u00edlippou\": \u00ab\u00e9 a casa de Filipe\u00bb).\nAdemais, o grego distingue dous aspectos para cada verbo, marcados cada un por unha forma distinta: unha forma continua (calcada sobre o presente) e unha forma instant\u00e1nea (calcada sobre o pasado, chamado \"aoristo\"). Esta diferenza \u00e9 moi viva e v\u00f3lvese atopar no futuro e no subxuntivo. Un Grego non ha confundir \u03b8\u03b1 \u03c4\u03bf\u03bd \u03b4\u03c9 (\"tha ton dho\") e \u03b8\u03b1 \u03c4\u03bf\u03bd \u03b2\u03bb\u03ad\u03c0\u03c9 (\"tha ton vl\u00e9po\"): os dous significan \u00abeu vereino\u00bb, pero o primeiro sobreentende \u00abunha vez\u00bb mentres que o segundo significa \u00abcontinuamente\u00bb.\nL\u00e9xico.\nO grego moderno conserva moito l\u00e9xico herdado do grego antigo, pero tomou prestadas tam\u00e9n moitas palabras do lat\u00edn, do turco, e, m\u00e1is modernamente do franc\u00e9s e do ingl\u00e9s."}
{"id": "20899", "revid": "23204", "url": "https://gl.wikipedia.org/wiki?curid=20899", "title": "Grego mic\u00e9nico", "text": "O mic\u00e9nico \u00e9 a m\u00e1is antiga forma co\u00f1ecida da lingua grega, falada na Grecia continental e en Creta nos s\u00e9culos -XVI a -XI, antes da invasi\u00f3n doria. Cons\u00e9rvase en inscrici\u00f3ns en Lineal B, unha escrita inventada en Creta polo s\u00e9culo -XIV. A maior parte dos exemplos desta escrita est\u00e1n en tabo\u00ed\u00f1as de arxila atopadas en Knossos e en Pilos. A lingua recibe o nome de Micenas, o primeiro dos palacios que se escavou.\nAs tabo\u00ed\u00f1as permaneceron moito tempo sen descifrar, propo\u00f1\u00e9ndose todas as linguas concib\u00edbeis como a que subxac\u00eda nelas, ata que Michael Ventris descifrou a escrita en 1952 e probou m\u00e1is al\u00f3 de toda d\u00fabida que a lingua era unha forma antiga do grego.\nA maior\u00eda dos textos das tabo\u00ed\u00f1as son listas e inventarios. Non hai ning\u00fan texto narrativo e menos po\u00e9tico. Por\u00e9n estas listas botan moita luz sobre o pobo que as escribiu e sobre o per\u00edodo mic\u00e9nico, \u00e1s v\u00e9speras da denominada Idade Escura de Grecia.\nFonolox\u00eda e ortograf\u00eda.\nA lingua mic\u00e9nica cons\u00e9rvase no sistema de escrita Lineal B, que consiste en aproximadamente 200 signos sil\u00e1bicos e logogramas. Como o Lineal B deriva do Lineal A (sistema de escrita dunha lingua non descifrada da \u00e9poca minoica sen relaci\u00f3n probabelmente co grego) esta escrita non reflicte plenamente a fon\u00e9tica do mic\u00e9nico: os grupos conson\u00e1nticos non se escriben completos, xa que os signos de consoantes te\u00f1en todos a estrutura \"consoante-vocal\", e \"r\" e \"l\" non se distinguen, nin \u00e9 pos\u00edbel distinguir as categor\u00edas fonol\u00f3xicas gregas de xorda/sonora (ag\u00e1s nas dentais \"d\" e \"t\") e aspirada/non aspirada; \"l\", \"m\", \"n\", \"r\", \"s\" finais de s\u00edlaba non se escriben.\nA escrita distingue cinco timbres voc\u00e1licos, \"a\", \"e\", \"i\", \"o\", \"u\", as semivogais \"w\" e \"j\" (tam\u00e9n transcrita como \"y\"), tres l\u00edquidas, \"m\", \"n\", \"r\" e sete oclusivas, \"d\", \"k\", \"p\", \"q\", \"s\", \"t\", \"z\" (esta \u00faltima debe representar un grupo conson\u00e1ntico \"zd\" correspondente \u00e1 \"Dzeta\").\nAs\u00ed \"*khrusos\", \"ouro\" aparece escrito cos signos \"ku-ru-so\", e \"*gwous\", \"vaca\" cos signos \"qo-u\".\nA forma mic\u00e9nica do grego mant\u00e9n un n\u00famero de trazos arcaicos de herdanza indoeuropea, como as consoantes labiovelares que sufriran distintos cambios fon\u00e9ticos dependendo do contexto cando o grego reapareceu escrito en forma alfab\u00e9tica varios s\u00e9culos despois.\nCorpus.\nO corpus mic\u00e9nico consiste en cerca de 6000 tabo\u00ed\u00f1as, que poden verse incrementadas en futuros achados. As tabo\u00ed\u00f1as clasif\u00edcanse segundo o lugar onde foron atopadas.\nA inscrici\u00f3n mic\u00e9nica m\u00e1is antiga co\u00f1ecida, e polo tanto o testemu\u00f1o m\u00e1is antigo da lingua grega \u00e9 o seixo de Kaftania descuberto en 1994, que data do s\u00e9culo XVII a.C.. O seixo leva unha inscrici\u00f3n con oito signos sil\u00e1bicos, \"a-so-na / qo-ro-qa / qa-jo\" as\u00ed como a imaxe do dobre machado."}
{"id": "20900", "revid": "1131", "url": "https://gl.wikipedia.org/wiki?curid=20900", "title": "Volc\u00e1n Coraz\u00f3n", "text": "O Coraz\u00f3n (4.790 m) \u00e9 un volc\u00e1n inactivo erosionado do Ecuador. Est\u00e1 situado a 30 quil\u00f3metros ao suroeste de Quito, na cordilleira occidental dos Andes. \u00c9 de f\u00e1cil ascenci\u00f3n."}
{"id": "20902", "revid": "25871", "url": "https://gl.wikipedia.org/wiki?curid=20902", "title": "Pedro Pruna", "text": "Pedro Pruna Ocerans, nado en Barcelona en 1904 e finado en 1977, foi un pintor catal\u00e1n.\nTraxectoria.\nEstudou pintura na escola de belas artes de Barcelona, ao rematar instalouse en Par\u00eds onde fixo amizade con Pablo Picasso. Simpatizante da dereita mon\u00e1rquica francesa de Action Fran\u00e7aise tras o golpe de estado de Franco volveu a Espa\u00f1a para alistarse no ex\u00e9rcito do bando sublevado, traballou na Direcci\u00f3n Xeral de Propaganda con Dionisio Ridruejo.\nEspecialista en retratos de mulleres, durante a guerra civil e a posguerra a s\u00faa obra pict\u00f3rica centrouse na espiritualidade e na exaltaci\u00f3n patri\u00f3tica. Representou a Espa\u00f1a na XXI Exposici\u00f3n Internacional de Venecia (1938) cos cadros \"A morte do soldado de Franco\" e \"O anxo do Se\u00f1or\"."}
{"id": "20903", "revid": "85894", "url": "https://gl.wikipedia.org/wiki?curid=20903", "title": "Quito", "text": " \nSan Francisco de Quito \u00e9 a capital da Rep\u00fablica de Ecuador e da provincia ecuatoriana de Pichincha, e a cabeceira do cant\u00f3n hom\u00f3nimo.\nCunha poboaci\u00f3n de 1.978.376 (datos do 2019), Quito \u00e9 a segunda cidade m\u00e1is poboada do pa\u00eds, despois de Guayaquil. A alta taxa de inmigraci\u00f3n rural aumentou notabelmente a s\u00faa poboaci\u00f3n nos \u00faltimos anos.\nAlg\u00fans ling\u00fcistas especulan que o seu nome significa, en tsafiqui, lingua da etnia Ts\u00e1chila ou Indios Colorados, \"centro\" (Quitsa) do \"mundo\" (To).\nLocalizaci\u00f3n xeogr\u00e1fica.\nA cidade de Quito enc\u00f3ntrase nas abas orientais do estratovolc\u00e1n activo Pichincha, que est\u00e1 na Cordilleira Occidental dos Andes setentrionais de Ecuador. A Praza da Independencia no centro de Quito est\u00e1 situada a 2.850 m de altitude sobre o nivel do mar.\nA cidade est\u00e1 no centro da provincia de Pichincha, no suroeste do foxo do r\u00edo Guayllabamba. O foxo do Guayllabamba est\u00e1 rodeada por varios volc\u00e1ns altos das cordilleiras Occidental e Central (tam\u00e9n chamada Real). Os volc\u00e1ns da Cordilleira Occidental que bordean o foxo incl\u00faen, de norte a sur, o Pululahua, o Casitagua, o Pichincha, o Atacazo, o Coraz\u00f3n e o Illiniza. Os da Cordilleira Central incl\u00faen o Cusinurcu, Cayambe, Saraurcu, Pambamarca, Filocorrales, , Sincholagua e Cotopaxi. Entre as d\u00faas cordilleiras hai varios volc\u00e1ns como o Moxanda, Ilalou, Pasochoa e Rumi\u00f1ahui.\nA cidade ten o segundo centro hist\u00f3rico m\u00e1is grande de Am\u00e9rica, despois do existente na Habana en Cuba, e o m\u00e1is grande de Suram\u00e9rica. Os centros hist\u00f3ricos de Cracovia en Polonia e de Quito foron os primeiros sitios en ser declarados Patrimonios Culturais pola UNESCO o 18 de setembro de 1978. Quito \u00e9 s\u00e9 arcebispal.\nO aeroporto internacional da cidade ch\u00e1mase Aeroporto Internacional Mariscal Sucre, en honra a Antonio Jos\u00e9 de Sucre, un mariscal da Gran Colombia.\nDentro dos atractivos tur\u00edsticos est\u00e1 a lomba de El Panecillo, onde se encontra unha estatua da Virxe de Quito inaugurada o 28 de marzo de 1976. Un atractivo tur\u00edstico novo do Municipio de Quito \u00e9 un telef\u00e9rico, chamado \u2018\u2018Telef\u00e9riqo\u2019\u2018 (con \u2018\u2018q\u2019\u2018 de \u2018\u2018Quito\u2019\u2018), que permite subir os visitantes a 4200 metros sobre o nivel do mar a Cruz Loma, que \u00e9 unha lomba no leste do Pichincha, que se caracteriza por ter un ecosistema de p\u00e1ramo andino. F\u00f3ra da cidade, ao norte, na parroquia San Antonio do cant\u00f3n Quito, existe un monumento para a li\u00f1a ecuatorial, xunto cunha serie de locais comerciais chamada Cidade Metade do Mundo e administrada polo Consello Provincial de Pichincha.\nPol\u00edtica.\nDivisi\u00f3n pol\u00edtica da cidade.\nActualmente, Quito est\u00e1 dividida en 19 parroquias urbanas, que se usan como divisi\u00f3ns durante elecci\u00f3ns.\nEnsino superior.\nA cidade e os seus arredores contan con varias universidades de pre e posgrao.\nFonte das datas de creaci\u00f3n: Consello Nacional de Educaci\u00f3n Superior.\nEquipos profesionais de f\u00fatbol.\nOs seguintes equipos de f\u00fatbol de Quito xogan actualmente na primeira divisi\u00f3n ecuatoriana:\nOutros equipos da cidade te\u00f1en disputado varias tempadas da primeira divisi\u00f3n, como o CD Espoli, o SD Aucas, o CD Universidad Cat\u00f3lica ou o CD Am\u00e9rica."}
{"id": "20904", "revid": "1987", "url": "https://gl.wikipedia.org/wiki?curid=20904", "title": "Dez", "text": "O dez (10) \u00e9 o n\u00famero natural que segue ao nove e precede ao once. Na numeraci\u00f3n romana repres\u00e9ntase cun X.\nO 10 \u00e9 un n\u00famero composto, que ten os seguintes factores propios: 1, 2 e 5. Como a suma dos seus factores \u00e9 8 &lt; 10, tr\u00e1tase dun n\u00famero defectivo.\nO 10 \u00e9 a base do sistema decimal.\nO 10 \u00e9 o cuarto n\u00famero triangular, despois do 6 e antes do 15.\nUn pol\u00edgono de 10 lados recibe o nome de dec\u00e1gono.\nO n\u00famero 10 \u00e9 un dos m\u00e1is famosos na historia da humanidade. Moitos pobos primitivos contaban \u00e1 base de utilizar os dedos das d\u00faas mans, co que chegaban ata dez. De feito, o s\u00edmbolo romano \"X\" para dez ti\u00f1a o significado inicialmente de d\u00faas mans cruzadas.\nSimbolox\u00eda.\nA filosof\u00eda pitag\u00f3rica concib\u00eda o dez como mostra da perfecci\u00f3n e relacion\u00e1bao co Ser supremo. \u00c9 co\u00f1ecido que xuraban por \"tetractys\" (dez) como se o fixesen polo m\u00e1is sacro.\nEsta magnitude cont\u00e9n todos os n\u00fameros, polo tanto consid\u00e9rase como n\u00famero completo. No cristianismo rep\u00edtese nos seguintes temas: 10 mandamentos; ofrecer d\u00e9cimos a Deus; 10 l\u00e1mpadas, 10 virxes, 10 talentos (expresado as\u00ed nalgunhas par\u00e1bolas).\nSegundo a C\u00e1bala, \u00e9 s\u00edmbolo da Totalidade. \u00c9 o Sefirot.\nO 10 consid\u00e9rase como un s\u00edmbolo do sinal de IO-Isis.\nNo alfabeto sacro dos hebraicos, o yod vale 10. O yod \u00e9 a primeira letra que conforma o nome de Deus: YHVH, YESHUA. No templo de Salom\u00f3n hab\u00eda 10 barre\u00f1as, 10 mesas e 10 candelabros."}
{"id": "20906", "revid": "89787", "url": "https://gl.wikipedia.org/wiki?curid=20906", "title": "Funci\u00f3n de M\u00f6bius", "text": "A funci\u00f3n de M\u00f6bius \u03bc(\"n\") \u00e9 unha funci\u00f3n multiplicativa na teor\u00eda dos n\u00fameros e combinatoria. Debe o seu nome ao matem\u00e1tico alem\u00e1n August Ferdinand M\u00f6bius, quen a definiu en 1831.\nDefinici\u00f3n.\nPara todo enteiro positivo , \u03bc(\"n\") est\u00e1 definido e pode ter tres valores: -1, 0, e 1, dependendo da factorizaci\u00f3n de en primos:\nEquivalentemente,\nformula_1\nOs primeiros 20 valores da funci\u00f3n son:\nPropiedades.\nA funci\u00f3n de M\u00f6bius \u00e9 unha funci\u00f3n multiplicativa, \u00e9 dicir, se e son primos entre si, ent\u00f3n .\nA suma da funci\u00f3n de M\u00f6bius aplicada a cada un dos divisores dun n\u00famero \u00e9 cero, excepto para "}
{"id": "20907", "revid": "96971", "url": "https://gl.wikipedia.org/wiki?curid=20907", "title": "Gali\u00f1a", "text": "Gali\u00f1a, ou pita (familiarmente tam\u00e9n chucha ou churra), e galo (\"Gallus gallus domesticus\") son os nomes dados, respectivamente, \u00e1 femia e macho da especie \"Gallus gallus domesticus\" de aves galiformes e fasi\u00e1nidos. Os xuven\u00eds co\u00f1\u00e9cense co nome de polo ou pito. Estas aves pos\u00faen bico pequeno, crista carnuda e \u00e1s curtas e largas. A gali\u00f1a ten unha enorme importancia para os seres humanos pois \u00e9 o animal dom\u00e9stico m\u00e1is difundido e abundante do planeta e unha das fontes de prote\u00edna m\u00e1is baratas. Al\u00e9n da s\u00faa carne, as gali\u00f1as fornecen ovos. Segundo datos de 2003, hai cerca de 24.000 mill\u00f3ns de gali\u00f1as no mundo. Nalg\u00fans pa\u00edses da \u00c1frica moderna, o 90% dos fogares cr\u00edan gali\u00f1as. As gali\u00f1as son aves omn\u00edvoras, mais te\u00f1en preferencia por sementes e pequenos invertebrados.\nAs primeiras referencias a gali\u00f1as domesticadas xorden en cer\u00e1micas corintias datadas do s\u00e9culo VII a.C. A introduci\u00f3n desta ave como animal dom\u00e9stico xurdiu probabelmente en Asia, de onde \u00e9 nativa a especie \"Gallus gallus\". A pesar de que os romanos desenvolveron a primeira raza diferenciada de gali\u00f1as, os rexistros antigos mostran a presenza de aves salvaxes asi\u00e1ticas na China desde -1400. Da Grecia antiga as gali\u00f1as espall\u00e1ronse por Europa e os navegantes polinesios levaron estes animais nas s\u00faas viaxes de colonizaci\u00f3n do Oc\u00e9ano Pac\u00edfico, inclu\u00edndo a Illa da Pascua. A proximidade ancestral co ser humano permitiu o cruzamento destinado \u00e1 crianza de diversas razas, adaptadas \u00e1s diferentes necesidades. Son tam\u00e9n unha fonte de doenzas virais.\nDescrici\u00f3n.\nPos\u00faen dous tipos de protuberancias carunculares na cabeza: unha crista no p\u00edleo e uns l\u00f3bulos que colgan a ambos os dous lados do bico. O dorso c\u00f3breo unha capa de plumas douradas desde o pescozo at\u00e9 as costas.\nOs galos e as gali\u00f1as mostran un evidente dimorfismo sexual, e poden distinguirse ambos a primeira vista. Os machos son m\u00e1is grandes, miden aproximadamente 50\u00a0cm de altura e chegan a pesar at\u00e9 4\u00a0kg. Pos\u00faen unha gran crista avermellada na cabeza, a cal se interpreta como s\u00edmbolo de dominancia. A cola est\u00e1 composta por plumas escuras grandes e arqueadas que brillan de cor azul, p\u00farpura ou verde baixo a luz. A ambos os dous lados da s\u00faa cabeza aparecen d\u00faas manchas brancas, que o distinguen doutras especies pr\u00f3ximas, ademais das patas agrisadas. Nalgunhas razas as patas est\u00e1n provistas tam\u00e9n de espor\u00f3ns.\nAs gali\u00f1as son m\u00e1is pequenas. Non adoitan medir m\u00e1is de 40\u00a0cm de altura e apenas chegan a 2\u00a0kg de peso. Pos\u00faen unhas cores notablemente menos rechamantes que os galos. Os seus ap\u00e9ndices carnosos da cabeza son tam\u00e9n moito menos prominentes.\nNa estaci\u00f3n de muda (de xu\u00f1o a outubro), os machos adquiren unha plumaxe composto por plumas longas e negras cara \u00e1 metade do dorso, e o resto do corpo est\u00e1 cuberto de plumas alaranxadas. Nas femias non \u00e9 apreciable ning\u00fan cambio, a\u00ednda que igualmente mudan de plumas.\nComportamento.\nSon aves naturalmente gregarias, que perderon gran parte da facultade do voo debido \u00e1 selecci\u00f3n artificial do ser humano. O galo vermello salvaxe voa ben, cara a un lugar m\u00e1is elevado, para p\u00f3rse a salvo ou para fuxir de posibles depredadores, a\u00ednda que tam\u00e9n se lle pode ver voando a ramas altas de \u00e1rbores para descansar. A\u00ednda que os exemplares dom\u00e9sticos case nunca fan uso da s\u00faa facultade de voo, as gali\u00f1as dom\u00e9sticas criadas en semi-liberdade voan a sitios elevados para pasar a noite. Os galos dom\u00e9sticos poden chegar a ser territoriais e violentos nalgunhas razas, a\u00ednda que normalmente son bos animais de compa\u00f1\u00eda, f\u00e1ciles de domesticar mediante alimentaci\u00f3n a man.\nPos\u00faen un sistema social caracter\u00edstico cunha orde xer\u00e1rquica que comeza a desenvolverse \u00e1 semana de vida, e que \u00e1s sete semanas xa est\u00e1 completamente establecida. Hai un macho dominante, que domina sobre todos os demais, e un macho sometido a todos. As gali\u00f1as te\u00f1en unha orde xer\u00e1rquica independente e non entran na dominancia dos machos.\nA acci\u00f3n f\u00edsica de dominancia consiste na elevaci\u00f3n da cola e a cabeza. A submisi\u00f3n m\u00f3strase de forma oposta, baixando a cabeza e a cola, agach\u00e1ndose e inclinando a cabeza cara a un lado. As gali\u00f1as s\u00e9ntense a salvo baixo a dominancia dun galo, e s\u00f3 se defender\u00e1n se se atopan afastadas do galo dominante. Se morre o galo dominante, o seguinte na orde xer\u00e1rquica toma o cargo inmediatamente.\nNa cr\u00eda extensiva estes animais te\u00f1en h\u00e1bitos can\u00edbales; se ven a cor vermella debido a unha ferida noutra gali\u00f1a, as demais non deixan de picala, e c\u00e1usanlle graves danos.\nAlimentaci\u00f3n.\n\u00c9 un ave omn\u00edvora, a\u00ednda que principalmente come grans e herbas.\nCanto.\nO galo produce un son chamado \"canto\" (descrito mediante a onomatopea \"quiquiriqu\u00ed\" ou \"cacarac\u00e1\"), sempre que non estea castrado (cap\u00f3n). O galo canta durante todo o d\u00eda, a\u00ednda que concentra os seus cantos en certos per\u00edodos do d\u00eda, como son o amencer, para o que est\u00e1 programado xeneticamente, o mediod\u00eda, a media tarde e a metade da noite, entre as tres e as cinco da ma\u00f1\u00e1. Estes cantos e os espor\u00e1dicos que se adoitan dar ao longo do d\u00eda, f\u00f3ra dos per\u00edodos descritos, serven como desaf\u00edo territorial a outros galos, para atraer \u00e1s femias pr\u00f3ximas e como sinal de aviso en xeral. Tam\u00e9n pode deberse a alg\u00fan disturbio ao seu ao redor. Normalmente \u00e9 un son m\u00e1is de tipo violento ou alerta.\nO galo emite ademais outros sons, esta vez xa parecidos aos que emite a femia da s\u00faa especie, chamados cacarexos, e a onomatopea usada para describilos \u00e9 \"cloc\". Este son em\u00edteo sobre todo cando se prop\u00f3n fecundar a algunha femia, ou cando atopa comida, para chamar ao resto do gali\u00f1eiro.\nReproduci\u00f3n.\nA estaci\u00f3n de reproduci\u00f3n comeza na primavera e prol\u00f3ngase at\u00e9 o ver\u00e1n, coa intenci\u00f3n de que os pitos nazan baixo a calor estival.\nIncubaci\u00f3n.\nAs gali\u00f1as po\u00f1en cada d\u00eda durante varios d\u00edas un ovo, no que se desenvolve o embri\u00f3n, que incubar\u00e1n ata que naza, daranlle calor e rotar\u00e1n a s\u00faa posici\u00f3n durante 21 d\u00edas. Co\u00f1\u00e9cese como \"gali\u00f1a choca\" a aquela que deixa de p\u00f3r ovos e c\u00e9ntrase en incubalos e protexelos.\nO embri\u00f3n n\u00fatrese da xema, que penetra no seu interior por medio do embigo. Ao termo do primeiro d\u00eda o sistema circulatorio xa ser\u00e1 operativo dentro do ovo, e a cabeza comezar\u00e1 a tomar forma. Ao quinto d\u00eda f\u00f3rmanse os \u00f3rganos sexuais, ao d\u00e9cimo terceiro com\u00e9zase a calcificar o esqueleto usando o calcio da casca do ovo, e aos 21 d\u00edas o pito est\u00e1 completamente desenvolvido para comezar a romper a casca, o cal lles pode levar de 10 a 20 horas. A gali\u00f1a cacarexar\u00e1 ao ouvir piar aos pitos, para motivalos a sa\u00edr do ovo.\nComo non todos os ovos eclosionan ao mesmo tempo, a nai contin\u00faa incubando durante dous d\u00edas desde o nacemento do primeiro dos pitos, os cales esgotan os nutrientes da xema que absorberon antes de nacer. Entre as 2 e 4 semanas despois de nacer os pitos xa te\u00f1en plumas, e \u00e1s 8 semanas xa te\u00f1en a plumaxe do adulto. \u00c1s 8 ou 10 semanas son expulsados do grupo polas s\u00faas nais para que formen o seu propio ou se unan a outro. Aos 5 meses de idade alcanzan a madurez sexual, e adoitan ser os machos quen antes a alcanzan.\nIncubaci\u00f3n artificial.\nOs ovos de gali\u00f1a poden incubarse de maneira artificial con resultados satisfactorios. Practicamente todos os pitos sair\u00e1n do ovo en aproximadamente 21 d\u00edas en condici\u00f3ns apropiadas de temperatura (37 \u00b0C) e humidade relativa (55%; el\u00e9vase at\u00e9 o 70% nos tres \u00faltimos d\u00edas, a fin de abrandar a casca).\nMoitas incubadoras artificiais de tama\u00f1o industrial poden incubar miles de ovos ao mesmo tempo, inclu\u00edndo rotaci\u00f3ns totalmente automatizadas para os ovos.\nEnfermidades.\nAs gali\u00f1as son altamente susceptibles a moitos parasitos, coma os piollos, os \u00e1caros, as carrachas, as pulgas e os nematodos. Algunhas das enfermidades que afectan \u00e1s gali\u00f1as son as seguintes:\nHistoria da s\u00faa domesticaci\u00f3n.\nConsid\u00e9rase ao galo bankiva (\"Gallus gallus\"), do sueste asi\u00e1tico, como o devanceiro dos galos e gali\u00f1as dom\u00e9sticos, con algo de hibridaci\u00f3n do galo gris (\"Gallus sonneratii\"). A domesticaci\u00f3n produciuse no sueste asi\u00e1tico polo menos hai 7.400 anos a partir do grupo nativo, e difundiuse en ondas tanto ao leste como ao oeste. Os primeiros restos arqueol\u00f3xicos indiscutidos de pitos dom\u00e9sticos corresponden a uns \u00f3sos de aproximadamente 5400 a.C. asociados a un sitio arqueol\u00f3xico en Chishan, na provincia chinesa de Hebei. Na rexi\u00f3n do Ganxes, na India, os galos bankiva eran usados polos humanos xa hai 7000 anos. En cambio, non se identificaron pitos dom\u00e9sticos m\u00e1is antigos de 4000 anos no val do Indo, a\u00ednda que a\u00ednda se debate a antig\u00fcidade dos pitos atopados nas escavaci\u00f3ns de Mohenjodaro.\n\u00c9 moi probable que os primeiros galos e gali\u00f1as chegasen a occidente a trav\u00e9s da ruta da seda. Aproximadamente no 2000 a. C. chegaron a oriente medio. En 1500 a. C., os pitos chegaran a Exipto. Existe evidencia de que os exipcios foron os primeiros en occidente en criar pitos, e este costume estendeuse despois ao redor do Mediterr\u00e1neo polo mundo grecolatino. Nese momento, ademais de consumirse a s\u00faa carne e os seus ovos, us\u00e1base como ofrenda ritual nos cultos relixiosos. Hip\u00f3crates fala sobre os animais consumidos en Grecia, onde menciona aos porcos, xabar\u00eds, cervos, ourizos, gali\u00f1as, pombas e patos. \u00c1 remota Iberia os pitos chegaron de mans de comerciantes fenicios a comezos do primeiro milenio a. C. Aproximadamente a partir do 600 a. C. os pitos foron levados m\u00e1is al\u00f3 dos Alpes e estend\u00e9ronse polo resto de Europa.\nNa baixa Idade Media consider\u00e1base \u00e1s gali\u00f1as como carne fina. O pobo tam\u00e9n com\u00eda desta carne. A finais da Idade Media e no Renacemento europeo as gali\u00f1as te\u00f1en unha grande importancia na alimentaci\u00f3n.\nCrese que a gali\u00f1a foi o primeiro animal europeo que pisou o continente americano, dado que Cristovo Col\u00f3n embarcou gali\u00f1as na s\u00faa segunda viaxe. As raz\u00f3ns polas cales Col\u00f3n levou \u00e1 gali\u00f1a na s\u00faa viaxe foron porque ocupaba pouco espazo, a s\u00faa alimentaci\u00f3n non era complicada e ademais produc\u00eda ovos.\nNo entanto, hai antecedentes de que en Chile, antes da chegada dos europeos, os mapuches criaban unha gali\u00f1a con caracter\u00edsticas especiais, a gali\u00f1a araucana.\nExplotaci\u00f3n polo ser humano.\nO polo \u00e9 un dos animais m\u00e1is explotados a nivel mundial, debido \u00e1 s\u00faa relativa eficiencia, en termos de cantidade de alimento e tempo de desenvolvemento, en comparaci\u00f3n con outros tipos de animais consumidos polos seres humanos. \u00c9 tan popular que cada ano se consomen m\u00e1is de 33 mill\u00f3ns de toneladas dos seus m\u00fasculos, tend\u00f3ns e graxa, e prod\u00facense uns 600 000 mill\u00f3ns de ovos. O cap\u00f3n, a pularda, o polo picant\u00f3n e o polo tomateiro son hoxe especialidades na produci\u00f3n de carne destas aves, moi apreciadas na gastronom\u00eda.\nO polo como alimento.\nA carne de polo \u00e9 unha das m\u00e1is consumidas en todo o mundo e isto d\u00e9bese ao seu baixo custo. O polo tam\u00e9n \u00e9 moi utilizado nos restaurantes de comida r\u00e1pida. Cabe destacar que adquire un gran valor nutricional debido a que se dixire m\u00e1is facilmente que as carnes vermellas. Con todo, \u00e9 moi rico en purinas (como todos os produtos c\u00e1rnicos), polo cal debe evitarse en caso de gota ou de \u00e1cido \u00farico elevado. Tam\u00e9n se adoita consumir a carne de gali\u00f1a, pero \u00e9 m\u00e1is dura e precisa m\u00e1is tempo para cocerse que a do pito.\nPelexa de galos.\nAs pelexas de galos son legais na maior\u00eda de pa\u00edses latinoamericanos, en rexi\u00f3ns concretas de Espa\u00f1a e en Francia, e en pa\u00edses de Asia como Filipinas. En moitos outros lugares, as pelexas est\u00e1n estritamente f\u00f3ra da lei. Normalmente l\u00e9vase a cabo nunha \u00e1rea habilitada onde a ave que ten mellores calidades no combate decl\u00e1rase como ga\u00f1adora, para o que debe deixar ao seu adversario inhabilitado para seguir pelexando. A orixe destas pelexas est\u00e1 en Asia. Na China xa se celebraban hai 2.500 anos e \u00e9 posible que mil anos antes xa se fixese na India. Na antiga Roma eran presenciadas para adquirir valent\u00eda. Posteriormente, esta pr\u00e1ctica foi levada a Am\u00e9rica polos conquistadores espa\u00f1ois. Moitas persoas defensoras dos animais rexeitan totalmente este tipo de acci\u00f3ns, posto que en lugares como A Florida cre\u00e1ronse leis en defensa destes animais co argumento de que, por ser animais, son tam\u00e9n seres vivos, e d\u00e9beselles respecto.\nComo mascotas.\nAs gali\u00f1as son excelentes animais de compa\u00f1\u00eda, dado que son moi nobres e nada agresivos. Os galos adestrados para pelexas adoitan ser agresivos con outros galos e en moi poucas ocasi\u00f3ns cos seres humanos. Nalgunhas cidades dos Estados Unidos perm\u00edtese ter pitos como mascotas, pero esta pr\u00e1ctica non est\u00e1 autorizada en todo o pa\u00eds. Os pitos xeralmente son moi f\u00e1ciles de coidar, dado que a s\u00faa comida \u00e9 barata; o reto maior \u00e9 o coidalos do ataque de depredadores como os must\u00e9lidos, os raposos, os cans, os lobos, os coiotes, os mapaches e os gatos.\nArte e cultura.\nEsopo escribiu unha f\u00e1bula titulada \"A gali\u00f1a dos ovos de ouro\", acerca dunha gali\u00f1a que pu\u00f1a un ovo de ouro diario; o seu propietario, como era tan cobizoso, matouna pensando que \u00eda ser millonario ao instante, porque dentro \u00eda atopar un tesouro, pero descubriu que era igual que todas as demais gali\u00f1as e a consecuencia perdeu o froito abundante que lle daba.\nSimbolismo.\nO galo \u00e9 s\u00edmbolo da vixilancia e da actividade. Por esta raz\u00f3n at\u00f3pase nos monumentos antigos entre os atributos de Minerva e Mercurio. Indica tam\u00e9n os combates e a vitoria, porque prefire morrer que ceder. Inmol\u00e1base aos Lares e a Priapo. Ofrec\u00edase tam\u00e9n a Esculapio para a curaci\u00f3n dos enfermos.\nMercurialis refire que, dirix\u00edndose a este deus un soldado cego chamado Valerio Aper para recuperar a vista, o deus respondeulle que era mester tomar o sangue dun galo branco, facer un colirio con mel e fregarse con el os ollos tres d\u00edas consecutivos. O soldado obedeceu, sandou e deu grazas publicamente ao deus. Quizais por isto, afirma Mercurialis, os antigos representaron a Esculapio cun galo sobre o pu\u00f1o. As estatuas de Baco represent\u00e1bano algunha vez cun galo aos seus p\u00e9s porque eran sacrificados para a conservaci\u00f3n da vi\u00f1a.\nOs galos tomaran o galo nas s\u00faas insignias; pode ser a causa do equ\u00edvoco latino do seu nome. Os franceses tiv\u00e9rono moito tempo por emblema.\nAs gali\u00f1as na cultura popular galega.\nEn Galicia os nomes tradicionais da especie son cronoloxicamente: pito, polo/pola, gali\u00f1a/pita ou galo/pito (dende un ano en adiante); f\u00e1lase tam\u00e9n de gali\u00f1a po\u00f1edora (de ovos) ou de carne, e ten moita tradici\u00f3n a cr\u00eda de cap\u00f3n (galo para carne, cebado e castrado). \nCrese que as gali\u00f1as vellas cantan como o far\u00eda un galo, polo que esta forma de cantar, actitude propia da vellez, agoira a morte de algu\u00e9n da casa. Para espanta-lo agoiro hai que dicir: \"Pasa, mala cousa, pasa,/ San Xuan bendiga nuestra casa/ cunha palanca/ por riba da casa\". Outras informaci\u00f3ns van m\u00e1is lonxe e aconsellan que cando tal aconteza hai que mata-la gali\u00f1a de contado e, deste xeito, a desgraza que agoiraba recaer\u00e1 sobre ela. Rivas Quintas engade que, \u00e1 vez que se lle retorce o pescozo, hai que dicirlle: \"Morte por morte, en ti cai a sorte\"."}
{"id": "20908", "revid": "85894", "url": "https://gl.wikipedia.org/wiki?curid=20908", "title": "Galo", "text": "O termo galo p\u00f3dese referir a:\nOutros.\nGal\u00f3:\nGallo:"}
{"id": "20909", "revid": "98629", "url": "https://gl.wikipedia.org/wiki?curid=20909", "title": "C\u00e1mara fotogr\u00e1fica", "text": "Unha c\u00e1mara fotogr\u00e1fica \u00e9 un dispositivo utilizado para tomar fotograf\u00edas, xa sexa individualmente ou en secuencia. O seu nome deriva do lat\u00edn \"camera obscura\", que significa \"c\u00e1mara escura\" e ref\u00edrese a un mecanismo antigo para proxectar imaxes no cal unha habitaci\u00f3n (ou c\u00e1mara) funcionaba de maneira similar a como funciona unha c\u00e1mara fotogr\u00e1fica actualmente.\nCompo\u00f1entes.\nOs compo\u00f1entes b\u00e1sicos dunha c\u00e1mara son:\nTipos.\nTipos de c\u00e1maras:"}
{"id": "20910", "revid": "111586", "url": "https://gl.wikipedia.org/wiki?curid=20910", "title": "Pel\u00edcula fotogr\u00e1fica", "text": "No uso com\u00fan, o termo pel\u00edcula fotogr\u00e1fica ref\u00edrese a unha emulsi\u00f3n que cont\u00e9n unha substancia sensible \u00e1 luz como nitrato de prata sobre unha capa pl\u00e1stica. As m\u00e1is modernas capas fotosensibles son de sales de prata cun tama\u00f1o variable do cristal que afecta \u00e1 sensibilidade da pel\u00edcula. Cando esta emulsi\u00f3n \u00e9 sometida a unha exposici\u00f3n controlada de luz ou raios X unha fotograf\u00eda pode imprimirse nela. \u00c9 ent\u00f3n cando os procesos qu\u00edmicos do revelado han de aplicarse \u00e1 pel\u00edcula para crear unha imaxe estable e inalterable en futuras exposici\u00f3ns \u00e1 luz.\nA fotograf\u00eda en branco e negro usa unha soa capa de prata, mentres que as pel\u00edculas en cor usan tres capas.\nTerminolox\u00eda.\nO termo pel\u00edcula ou filme na s\u00faa definici\u00f3n m\u00e1is xen\u00e9rica fai referencia a substancias que poden ser aplicadas, como finas peles ou membranas. Algunhas ata poden ser tan finas como unha capa monomolecular. Debido a que a pel\u00edcula fotogr\u00e1fica foi indispensable para a realizaci\u00f3n de pel\u00edculas de animaci\u00f3n, o termo tam\u00e9n se estendeu a este \u00e1mbito. "}
{"id": "20911", "revid": "98629", "url": "https://gl.wikipedia.org/wiki?curid=20911", "title": "C\u00e1mara escura", "text": "A c\u00e1mara escura (lat\u00edn, \"camera obscura\") foi un invento revolucionario descuberto por Leonardo da Vinci, que sentou as bases do que co tempo chegou a ser a fotograf\u00eda. A\u00ednda hoxe en d\u00eda, os dispositivos fotogr\u00e1ficos seguen cham\u00e1ndose c\u00e1maras.\nO principio da c\u00e1mara escura pode demostrarse constru\u00edndo unha caixa e fac\u00e9ndolle un pequeno burato nunha das s\u00faas paredes. A caixa h\u00e1selle facer unha abertura no seu fondo. Canto m\u00e1is pequena sexa esta, m\u00e1is definici\u00f3n ter\u00e1 a imaxe que obteremos sobre a parede en que proxectemos a luz que sae pola abertura. Mediante este proceso a imaxe proxectada estar\u00e1 dada a volta, pero mediante o uso de espellos p\u00f3dese facer que quede proxectada de maneira correcta.\nAlgunhas C\u00e1maras Escuras foron constru\u00eddas como atracci\u00f3ns tur\u00edsticas pero xa quedan ben poucas. Alg\u00fans exemplos poden encontrarse inda en Grahamstown, Sur\u00e1frica, en C\u00e1diz, Espa\u00f1a, e en Dumfries e Edimburgo, Escocia\nArtistas dos s\u00e9culos XVI e XVII, como Johannes Vermeer usaron c\u00e1maras escuras para axudarse na elaboraci\u00f3n dos seus bosquexos e pinturas ."}
{"id": "20913", "revid": "23204", "url": "https://gl.wikipedia.org/wiki?curid=20913", "title": "Lingua akwa", "text": "O akwa \u00e9 unha lingua n\u00edxero-congolesa do grupo bant\u00fa que se fala na na Rep\u00fablica do Congo.&lt;br&gt;\nISO/DIS 639-3: akw\nDistribuci\u00f3n xeogr\u00e1fica.\nF\u00e1lase no distrito de Makoua da rexi\u00f3n de Cuvette\nFalantes.\n24.147 (2001)"}
{"id": "20914", "revid": "181", "url": "https://gl.wikipedia.org/wiki?curid=20914", "title": "Akwa", "text": ""}
{"id": "20915", "revid": "98629", "url": "https://gl.wikipedia.org/wiki?curid=20915", "title": "Fotograf\u00eda dixital", "text": "A fotograf\u00eda dixital consiste na gravaci\u00f3n de imaxes mediante unha c\u00e1mara, de forma an\u00e1loga \u00e1 fotograf\u00eda cl\u00e1sica. As\u00ed a todo, nesta \u00faltima as imaxes quedan gravabas sobre unha pel\u00edcula e rev\u00e9lanse posteriormente mediante un proceso qu\u00edmico, na fotograf\u00eda dixital as imaxes quedan rexistradas por unha placa que disp\u00f3n de mill\u00f3ns de sensores e dende al\u00ed se arquivan nun elemento electr\u00f3nico que constit\u00fae a memoria.\nAs vantaxes deste sistema respecto \u00e1 fotograf\u00eda cl\u00e1sica son considerables, xa que permite dispor das imaxes gravabas \u00f3 instante, sen necesidade de levar a pel\u00edcula \u00f3 laboratorio e esperar un certo tempo ata que este entrega as fotos terminadas.\nNa c\u00e1mara dixital poden verse nunha pantalla as fotos que se acaban de tomar. A c\u00e1mara p\u00f3dese conectar a un ordenador ou outro dispositivo capaz de mostralas nunha pantalla. As fotos poden enviarse directamente por correo electr\u00f3nico a outro lugar, xa que te\u00f1en formato inform\u00e1tico, e p\u00f3dense procesar con programas de tratamento fotogr\u00e1fico nun ordenador, para amplialas ou reducilas, realizar un encadramento (unha parte da foto), rectificar as cores e o brillo, e realizar outras moitas posibles modificaci\u00f3ns segundo o programa que se utilice.\n\u00d3 igual ca na fotograf\u00eda cl\u00e1sica, existen moi diversos tipos de c\u00e1maras dixitais, xa sexan de tama\u00f1o de peto ou para uso avanzado ou profesional, con \u00f3pticas m\u00e1is ou menos completas, e con sistemas m\u00e1is ou menos sofisticados. Unha caracter\u00edstica que \u00e9 exclusiva das c\u00e1maras dixitais \u00e9, as\u00ed a todo, a resoluci\u00f3n, que define o tama\u00f1o da imaxe e das copias en papel que podemos obter. Na fotograf\u00eda cl\u00e1sica, a resoluci\u00f3n \u00e9 sempre a mesma mentres se utilice un determinado formato de pel\u00edcula, xa que \u00e9 a pel\u00edcula a que determina a resoluci\u00f3n as\u00ed como a calidade da lente que usemos, independentemente da c\u00e1mara. Tam\u00e9n se fala da \"resoluci\u00f3n interpolada\", pero debe ser tida en conta soamente a do sensor, xa que a interpolaci\u00f3n consiste nun proceso que ampl\u00eda a imaxe con perda de calidade, posto que se parte sempre da resoluci\u00f3n do sensor e esta interp\u00f3lase con procedementos matem\u00e1ticos nos que \u00e9 imposible obter os detalles que non captou o sensor.\nA resoluci\u00f3n en fotograf\u00eda dixital m\u00eddese multiplicando o alto polo ancho das fotograf\u00edas que permite obter a c\u00e1mara e xeralmente comeza cun mill\u00f3n de p\u00edxeles, para as c\u00e1maras m\u00e1is econ\u00f3micas, e vai en aumento ata m\u00e1is de doce mill\u00f3ns de p\u00edxeles, para as c\u00e1maras profesionais. O termo \"p\u00edxel\" (do ingl\u00e9s \"picture element\"), \u00e9 a unidade m\u00e1is pequena que capta un valor gris ou de cor da fotograf\u00eda. Unha c\u00e1mara de catro mill\u00f3ns de p\u00edxeles xerar\u00e1 imaxes m\u00e1is grandes ca unha de dous mill\u00f3ns o que permite obter unha copia impresa de ata 50 x 75 cm., pero non necesariamente de maior calidade xa que neste aspecto ten unha maior importancia a calidade da \u00f3ptica utilizada, pero dado que a m\u00e1is megap\u00edxeles as c\u00e1maras son m\u00e1is caras e/o m\u00e1is novas \u00e9 habituais que tam\u00e9n pos\u00faan mellores \u00f3pticas. \nOutra caracter\u00edstica da fotograf\u00eda dixital \u00e9 o \"zoom dixital\". Mediante este zoom ampl\u00edase unha foto, pero o efecto non \u00e9 o dun \"zoom \u00f3ptico\". O zoom \u00f3ptico achega e ampl\u00eda o que se quere fotografar sen minguar a resoluci\u00f3n da c\u00e1mara, xa que o achegamento se consegue co obxectivo. O zoom dixital, polo contrario, ampl\u00eda a imaxe que xa recibiu, de forma que dimin\u00fae a resoluci\u00f3n, \u00f3 igual que ocorrer\u00eda encargando unha ampliaci\u00f3n \u00f3 laboratorio ou utilizando un programa de edici\u00f3n de gr\u00e1ficos.\nActualmente as c\u00e1maras dixitais tam\u00e9n permiten tomar v\u00eddeos, xeralmente en resoluci\u00f3ns de 320x240 \u00f3 640x480 p\u00edxeles e de entre 12 e 25 fotogramas por segundo, \u00e1s veces con son no caso dos modelos m\u00e1is completos. Estes v\u00eddeos son s\u00f3 un complemento \u00e1 funci\u00f3n principal da c\u00e1mara, sacar fotos, por iso non acostuman ser dunha gran calidade, para iso requ\u00edrese unha videoc\u00e1mara.\nA primeira c\u00e1mara dixital foi desenvolvida por Kodak, que encargou a Steve Sasson a construci\u00f3n dunha en decembro de 1975. Esta ti\u00f1a o tama\u00f1o dunha torradora e unha calidade equivalente a 0.01 megap\u00edxel. Necesitaba 23 segundos para gardar unha fotograf\u00eda en branco e negro nunha cinta de casete e outros tantos en recuperala."}
{"id": "20917", "revid": "111586", "url": "https://gl.wikipedia.org/wiki?curid=20917", "title": "Gravado", "text": "O gravado ou gravura \u00e9 a arte de converter (e tam\u00e9n a transformaci\u00f3n en si) unha superficie plana nunha matriz que serve de punto inicial para a reproduci\u00f3n dunha imaxe.\nO gravado (que literalmente \u00e9 facer unha incisi\u00f3n) faise normalmente sobre metal ou sobre madeira (xilograf\u00eda). Mediante o proceso de gravar obtense unha matriz que se utilizar\u00e1 para estampar, normalmente sobre papel ou tea, e obter o que comunmente se chama \"gravado\" pero que especificamente \u00e9 unha \"estampa\". Este proceso permite obter varios exemplares dunha mesma matriz, a\u00ednda que cada unha das estampas ou copias \u00e9 unha obra \u00fanica. Segundo a t\u00e9cnica ou material usados, poden ser:"}
{"id": "20918", "revid": "22570", "url": "https://gl.wikipedia.org/wiki?curid=20918", "title": "Fotograf\u00eda qu\u00edmica", "text": "A fotograf\u00eda qu\u00edmica \u00e9 a fotograf\u00eda tradicional ou cl\u00e1sica en comparaci\u00f3n coa m\u00e1is recentemente aparecida fotograf\u00eda dixital. Bas\u00e9ase en procedementos f\u00edsico-qu\u00edmicos para a obtenci\u00f3n e o procesado das imaxes.\nPara a obtenci\u00f3n de imaxes fotogr\u00e1ficas, en branco e negro neste caso, empr\u00e9ganse pel\u00edcula onde o elemento sensible \u00e1 luz \u00e9 o haloxenuro de prata, en suspensi\u00f3n en xelatina moi pura. O tama\u00f1o e cantidade dos cristais de haloxenuro de prata determinan a sensibilidade da pel\u00edcula, comunmente chamada velocidade, a cal est\u00e1 normalizada e expr\u00e9sase en graos ISO. Cando se abre o obxectivo por un breve instante, a luz incide sobre a pel\u00edcula e deixa sobre ela a impresi\u00f3n da imaxe, que neste punto recibe o nome de imaxe latente, que se ir\u00e1 descompo\u00f1endo a partir dese momento ata ser revelada. En realidade a luz d\u00e1 inicio a un proceso f\u00edsico-qu\u00edmico producindo un punto de sensibilidade no haloxenuro de prata, obtendo as\u00ed unha imaxe latente, o que posteriormente, cando a pel\u00edcula se somerxa no revelador, mediante un proceso de oxidorreduci\u00f3n, ocorrer\u00e1 a transformaci\u00f3n do haloxenuro en prata met\u00e1lica negra, obt\u00e9ndose as\u00ed unha imaxe visible.\nO proceso de revelado da pel\u00edcula branco e negro consta de catro pasos b\u00e1sicos: revelado, paro e lavado, fixado e lavado. A imaxe as\u00ed obtida \u00e9 un negativo, isto \u00e9, os valores de luz est\u00e1n invertidos con respecto \u00f3 orixinal\nUnha vez seca, desta pel\u00edcula ou \"negativo\" p\u00f3dense facer copias sobre papel ou ben sobre outra pel\u00edcula, en cuxo caso obteremos unha diapositiva ou positivo transl\u00facido que nos permitir\u00e1 observar a fotograf\u00eda por proxecci\u00f3n ou transparencia. As imaxes obtidas, \u00f3 inverter novamente os valores de luz, por ampliaci\u00f3n ou contacto, dannos como resultado un \"positivo\".\nA este proceso se lle chama positivado.\nSe utilizamos na c\u00e1mara unha pel\u00edcula especialmente tratada, \"para diapositivas\", obteremos as imaxes directamente en positivo \u00f3 revelar a pel\u00edcula."}
{"id": "20919", "revid": "98629", "url": "https://gl.wikipedia.org/wiki?curid=20919", "title": "Iluminaci\u00f3n en fotograf\u00eda", "text": "A iluminaci\u00f3n en fotograf\u00eda \u00e9 o conxunto de t\u00e9cnicas, posici\u00f3ns, equipos e sistemas que se usan para realizar unha fotograf\u00eda. Empr\u00e9gase para iluminar unha escena ou un suxeito ben sexa na fotograf\u00eda, o cine ou a televisi\u00f3n. \u00c9, polo tanto, a base da fotograf\u00eda, o cine e o v\u00eddeo e, quizais, sexa sexa o factor de maior importancia na arte fotogr\u00e1fica pois, sen luz non existir\u00eda imaxe a retratar; experimentariamos o \"negro\". Daquela, a iluminaci\u00f3n consiste en dirixir e facer rebotar a luz cara a un obxecto coa intenci\u00f3n de retratalo polo que o dominio correcto da luz \u00e9 fundamental para conseguir o resultado desexado.\nA luz pode provir do propio Sol ou de diversos tipos de focos que crean diferentes tipos de luz.\nFontes de luz.\nCalquera obxecto capaz de emitir luz pode iluminar unha escena. Non obstante, os m\u00e1is usados \u200b\u200bson: \nAmbas, luz natural e artificial son compat\u00edbeis e complementarias (p\u00f3dese usar unha como luz principal e a outra como luz de recheo). A principal vantaxe da artificial \u00e9 a capacidade para cambiar a s\u00faa direcci\u00f3n, cor e intensidade. Non obstante, require alg\u00fans co\u00f1ecementos t\u00e9cnicos e custos m\u00e1is elevados. Outras fontes de luz incl\u00faen candeas, l\u00f3stregos, fogos, a luz da l\u00faa, do ceo e das estrelas, fa\u00edscas, lume (de fogueiras, incendios, f\u00f3sforos) ou mesmo seres bioluminiscentes coma os vagalumes, xa que o sensor da c\u00e1mara \u00e9 sens\u00edbel a luces moi tenues.\nUnha iluminaci\u00f3n b\u00e1sica consiste no uso de tres luces: principal, recheo e contra.\nSe queremos que o fondo non quede moi escuro podemos iluminalo cunha luz suave, para que non desv\u00ede a mirada do obxecto protagonista da fotograf\u00eda.\nEscala de realismo.\nCada esquema de iluminaci\u00f3n produce un efecto diferente sobre o suxeito en relaci\u00f3n co nivel de \"realismo\" da iluminaci\u00f3n. A luz m\u00e1is real \u00e9 a \"iluminaci\u00f3n natural\" e, en consecuencia, luz solar. Este efecto tam\u00e9n se pode conseguir coa luz artificial, cando imitan a luz do Sol. Neste caso, hai unha \u00fanica fonte de luz principal que ilumina o suxeito desde arriba e, ocasionalmente, desde o lado. A \" iluminaci\u00f3n naturista \"segue os c\u00e1nones de pintura cl\u00e1sica sobre a luz e consiste nunha representaci\u00f3n da luz natural pero non fiel a ela, sendo capaz de crear atmosfera e car\u00e1cter grazas ao uso de varias fontes de luz e reflectores. \n\"A iluminaci\u00f3n abstracta \"consid\u00e9rase realista porque o suxeito \u00e9 facilmente reco\u00f1ecible, pero debido \u00e1 luz, a s\u00faa cor, forma ou estrutura modific\u00e1ronse. Unha t\u00e9cnica com\u00fan para crear un efecto abstracto \u00e9 retroiluminaci\u00f3n. A \" iluminaci\u00f3n irreal \" v\u00e9n dada por unha distribuci\u00f3n \"antinatural \"da iluminaci\u00f3n. Crea tensi\u00f3n na imaxe, d\u00e1 a impresi\u00f3n de deformar o suxeito ou incluso fantasmal. \u00c9 a iluminaci\u00f3n menos realista pero ao mesmo tempo d\u00e1 espazo aberto \u00e1 creatividade do usuario."}
{"id": "20920", "revid": "23204", "url": "https://gl.wikipedia.org/wiki?curid=20920", "title": "Lingua alaba", "text": "O alaba \u00e9 unha lingua cuch\u00edtica que se fala en Etiop\u00eda.\nDistribuci\u00f3n xeogr\u00e1fica.\nF\u00e1lase na no Val do Rift, na banda suroeste do lago Shala e ao sur de Hosaina.\nFalantes.\n126.257 nun grupo \u00e9tnico de 125.900 (1998), outros 25.271 como segunda lingua\nEstudos ling\u00fc\u00edsticos.\nA primeira gram\u00e1tica, \"Grammatik der Alaba-Sprache\", publicouna Herma Plazikowsky-Brauner en 1962 na \"Rassegna de Studi Ethiopici\"\nLigaz\u00f3ns externas.\nO alaba no Ethnologue"}
{"id": "20921", "revid": "181", "url": "https://gl.wikipedia.org/wiki?curid=20921", "title": "Alaba", "text": ""}
{"id": "20922", "revid": "56817", "url": "https://gl.wikipedia.org/wiki?curid=20922", "title": "Fotograf\u00eda en branco e negro", "text": "A fotograf\u00eda en branco e negro caracter\u00edzase pola ausencia de cor, isto \u00e9 debido \u00e1 s\u00faa natureza qu\u00edmica, que se comp\u00f3n de haluros de prata.\nProceso.\nNun primeiro paso, nunha c\u00e1mara escura ou fotogr\u00e1fica exponse a pel\u00edcula a unha determinada cantidade de luz para obter unha imaxe latente, que non se pode ver ata que se revela con l\u00edquidos especiais e que, opcionalmente, se pasa por un ba\u00f1o de paro. Feito isto, xa temos a imaxe, pero a\u00ednda falta un paso, a fixaci\u00f3n. A fixaci\u00f3n real\u00edzase para \"fixar a imaxe\", para que esta sexa quimicamente estable e non reaccione \u00e1 luz nin a outros axentes exteriores.\nPara que unha fotograf\u00eda en branco e negro se considere boa debe entrar no que se co\u00f1ece como sistema de zonas, que a grandes trazos \u00e9 que a fotograf\u00eda te\u00f1a toda a gama de grises, dende o branco m\u00e1is branco ata o negro m\u00e1is negro. O sistema de zonas \u00e9 unha t\u00e9cnica m\u00e1is do branco e negro, do fot\u00f3grafo Ansel Adams."}
{"id": "20923", "revid": "72012", "url": "https://gl.wikipedia.org/wiki?curid=20923", "title": "Composici\u00f3n fotogr\u00e1fica", "text": "Do lat\u00edn \"compositio,\" que significa \"ordenar, arranxar, p\u00f3i unhas cousas sobre outras.\" A composici\u00f3n fotogr\u00e1fica \u00e9 a distribuci\u00f3n dos diferentes elementos dentro dos l\u00edmites do encadramento da foto.\nA perspectiva, o horizonte, a diagonal, a li\u00f1a \"S\", a imaxe horizontal, a imaxe vertical, o centro de interese, o fondo, o contraste.. son elementos a ter en conta \u00e1 hora de facer unha fotograf\u00eda, que prove\u00f1en en orixe da composici\u00f3n na arte (en especial da pintura).\nElementos e ferramentas b\u00e1sicas da composici\u00f3n.\n\u2022 Elixir ben o encadramento e o punto de vista: temos que elixir o obxecto \u00f3 que queremos fotografar e buscar o punto de vista en que resalte m\u00e1is, e evitar a aparici\u00f3n de elementos que desv\u00eden a nosa atenci\u00f3n.\n\u2022 A regra dos terzos: esta regra consiste en dividir a pantalla, imaxinariamente, en terzos, tanto horizontal como verticalmente. O obxecto non debe estar no centro da imaxe, sen\u00f3n nun dos puntos de intersecci\u00f3n da cuadr\u00edcula imaxinaria. Ademas da regra dos terzos hai outros m\u00e9todos e teor\u00edas para acadar unha boa composici\u00f3n, como por exemplo o m\u00e9todo diagonal.\n\u2022 As li\u00f1as dominantes: estas li\u00f1as deben centrar a atenci\u00f3n, non desviala. P\u00f3dese achar unha li\u00f1a case en calquera cousa. Unha das normas m\u00e1is populares da composici\u00f3n bas\u00e9ase na repetici\u00f3n das li\u00f1as e obxectos, especialmente cando o tema \u00e9 unha estrutura. As li\u00f1as poden ser, horizontais, verticais, curvas ou oblicuas. As diagonais e li\u00f1as en \"S\" son moito m\u00e1is interesante c\u00e1s li\u00f1as paralelas, util\u00edzanse para imprimar un certo movemento \u00e1s fotos.\n\u2022 O espazo por diante: chamado \"lead room\" ou espazo de nariz, \u00e9 preciso deixar ver o que est\u00e1 por diante na ollada ou no movemento dos suxeitos fotografados. \nEnfoque total ou selectivo.\nPara resaltar alg\u00fans motivos, o obxectivo da c\u00e1mara fotogr\u00e1fica permite enfocar a distintas distancias; controlando a apertura do diafragma, a distancia focal, e a distancia entre a c\u00e1mara e o enfocado, podemos conseguir m\u00e1is ou menos profundidade de campo na imaxe, e tam\u00e9n enfoques selectivos.\nO enfoque selectivo non deixa de ser unha aplicaci\u00f3n dunha reducida profundidade de campo. En fotograf\u00eda de paisaxes, en xeral, \u00e9 prefer\u00edbel unha grande profundidade de campo para abarcar todos os pormenores con nitidez en todas as zonas da foto. Por\u00e9n, para o retrato, a fotograf\u00eda de detalle e noutras ocasi\u00f3ns adoita ir mellor unha profundidade de campo limitada para que s\u00f3 o que interesa apareza n\u00edtido. Un efecto particular da aplicaci\u00f3n do enfoque selectivo limitando a profundidade \u00e9 o efecto diorama."}
{"id": "20926", "revid": "75439", "url": "https://gl.wikipedia.org/wiki?curid=20926", "title": "Revelado da fotograf\u00eda en branco e negro", "text": "O revelado en branco e negro consta de catro pasos, tanto en negativo coma en papel, revelador, ba\u00f1o de paro, fixador e lavado. Os l\u00edquidos te\u00f1en que estar a unha temperatura de 20 - 23\u00ba."}
{"id": "20927", "revid": "98629", "url": "https://gl.wikipedia.org/wiki?curid=20927", "title": "Infinito", "text": "O infinito ou infindo \u00e9 o concepto de falta de l\u00edmite e falta de fronteira no tama\u00f1o, cantidade ou extensi\u00f3n.\nTipos.\nP\u00f3dese distinguir entre \"infinito potencial\" e \"infinito real\".\n\"Infinito potencial\" \u00e9 usado para procesos que poden, en principio, continuar para sempre, ou para obxectos que poden, en principio, medrar sen parar. Por exemplo, a secuencia 2, 4, 6, 8, 10, 12, ... \u00e9 potencialmente infinita: \u00e9 doado ver como estendela para al\u00e9n de toda fronteira. En matem\u00e1ticas, se unha funci\u00f3n medra m\u00e1is que calquera valor cando o argumento se aproxima a un valor dado, dicimos que o l\u00edmite \u00e9 infinito, que se representa co s\u00edmbolo formula_1. O anterior \u00e9 tam\u00e9n un exemplo de infinito potencial. O concepto de infinito potencial ac\u00e9ptase xeralmente e non presenta controversias.\nPor outro lado, disc\u00fatese se unha entidade completa e existente pode ter tama\u00f1o infinito, que se pode chamar \"infinito real\", ou \"infinito completo\". En matem\u00e1ticas, os conxuntos infinitos reais foron primeiramente considerados por Georg Cantor. En 1873 atopou moita resistencia. Cantor foi al\u00e9n e observou que os conxuntos infinitos poden mesmo ter tama\u00f1os diferentes, distinguindo entre conxuntos infinitos contables e incontables, e desenvolveu a s\u00faa teor\u00eda de n\u00fameros cardinais baseado nesta observaci\u00f3n. A s\u00faa visi\u00f3n prevaleceu e as matem\u00e1ticas modernas aceptan o infinito real. Certos sistemas num\u00e9ricos estendidos, tales como os n\u00fameros surreais, incorporan os n\u00fameros (finitos) ordinarios e os n\u00fameros infinitos de diferentes tama\u00f1os.\nA nosa intuici\u00f3n aprendida con conxuntos finitos falla cando lidamos con conxuntos infinitos. Un exemplo \u00e9 o Paradoxo do Grand Hotel de Hilbert.\nUn cuesti\u00f3n intrigante \u00e9 se o infinito real existe no noso universo f\u00edsico: Existen infinitas estrelas? O universo ten volume infinito? O espazo medra sen parar? Esta \u00e9 unha importante cuesti\u00f3n aberta en cosmolox\u00eda. Observe que a cuesti\u00f3n de ser infinito est\u00e1 loxicamente separada da de non ter fronteiras. A superficie bidimensional da Terra, por exemplo, \u00e9 finita, a\u00ednda que non te\u00f1a fronteiras. Se se anda/navega/dirixe en li\u00f1a recta, ret\u00f3rnase ao punto exacto da partida. O universo, polo menos a principio, poder\u00eda operar de forma similar; se se sa\u00edse cunha s\u00faa nave espacial sempre na mesma direcci\u00f3n e se voase tempo suficiente, talvez pase exactamente polo punto de onde sa\u00edu.\nOutra cuesti\u00f3n \u00e9 se o concepto matem\u00e1tico de infinito ten algunha relaci\u00f3n co concepto relixioso de Deus. Esta cuesti\u00f3n foi feita tanto por Cantor, co seu concepto de Infinito Absoluto que el igualaba a Deus, como tam\u00e9n por Kurt G\u00f6del coa s\u00faa \"proba ontol\u00f3xica\" da existencia dunha entidade que el relacionaba con Deus.\nTeor\u00eda de conxuntos.\nOs conxuntos finitos te\u00f1en unha propiedade \"intuitiva\" que os caracteriza: \"dada unha parte propia dos mesmos, esta cont\u00e9n un n\u00famero de elementos menor que todo o conxunto\". \u00c9 dicir, non pode establecerse unha bixecci\u00f3n entre unha parte propio do conxunto finito e todo o conxuntos. Por\u00e9n, esa propiedade non a te\u00f1en os conxuntos infinitos, e dise formalmente que :\nA idea de cardinalidade dun conxunto bas\u00e9ase nesta noci\u00f3n de bixecci\u00f3n. Dos conxuntos entre os que se pode establecer unha bixecci\u00f3n dise que que te\u00f1en a mesma cardinalidade. Para un conxunto finito a s\u00faa cardinalidade pode representarse por un n\u00famero natural.\nPrimeira definici\u00f3n positiva de conxunto infinito.\nA primeira definici\u00f3n positiva de conxunto infinito foi dada por Georg Cantor e bas\u00e9ase na seguinte observaci\u00f3n: se un conxunto \"S\" \u00e9 finito e \"T\" \u00e9 un subconxunto propio, non \u00e9 posible constru\u00edr unha bixecci\u00f3n entre \"S\" e \"T\". Por exemplo, se \"S\" = {1,2,3,4,5,6,7,8} e \"T\" = {2,4,6,8} non \u00e9 posible constru\u00edr unha bixecci\u00f3n entre \"S\" e \"T\", porque de ser as\u00ed ter\u00edan a mesma cardinalidade.\nUn conxunto \u00e9 infinito se \u00e9 posible encontrar un subconxunto propio do mesmo que te\u00f1a a mesma cardinalidade que o conxunto orixinal. Consideremos o conxunto dos n\u00fameros naturais \u2115={1,2,3,4,5...}, que \u00e9 un conxunto infinito. Para verificar esta afirmaci\u00f3n \u00e9 necesario atopar un subconxunto propio e constru\u00edr unha bixecci\u00f3n entre ambos. O conxunto dos enteiros positivos pares \"P\"={2,4,6,8,10...} \u00e9 un subconxunto propio de \u2115, e a regra de asignaci\u00f3n formula_2 \u00e9 unha bixecci\u00f3n:\nxa que a todo elemento de \u2115 lle corresponde un \u00fanico elemento de \"P\" e viceversa.\nN\u00fameros ordinais infinitos.\nOs n\u00fameros ordinais serven para indicar unha posici\u00f3n nun conxunto ordenado (primeiro, segundo, terceiro elemento...). O exemplo m\u00e1is \u00e9 o dos n\u00fameros naturais, que se definen rigurosamente as\u00ed:\nDen\u00f3tase formula_4 o conxunto baleiro:\nden\u00f3tase formula_5 o conxunto que s\u00f3 cont\u00e9n formula_4:\nlogo den\u00f3tase formula_7 o conxunto que s\u00f3 cont\u00e9n formula_4 e formula_5:\nE as\u00ed sucesivamente:\nPor construci\u00f3n, 0 est\u00e1 inclu\u00eddo en 1, que \u00e1 s\u00faa vez est\u00e1 inclu\u00eddo 2, xa que obviamente:\nA inclusi\u00f3n permite converter os ordinais nun conxunto ben ordenado (dous elementos distintos sempre se poden comparar) entre estes conxuntos que se prefire, por costume, escribir \"&lt;\", o que d\u00e1 as relaci\u00f3ns 0 &lt; 1 &lt; 2 &lt; 3. Dicir que un ordinal \u00e9 (estritamente) menor ca outro significa, cando se consideran ambos como conxuntos, que est\u00e1 inclu\u00eddo no outro.\nSe \"a\" e \"b\" son ordinais, ent\u00f3n \"a\"U\"b\", a uni\u00f3n dos conxuntos, tam\u00e9n \u00e9 un ordinal. En particular, se son ordinais finitos (conxuntos finitos) correspondentes aos naturais \"a\" e \"b\", ent\u00f3n \"a\"\u222a\"b\" corresponde ao maior dos dous, \"a\" ou \"b\". En xeral, se os conxuntos \"ai\" son ordinais, onde \"i\" toma todos os valores dun conxunto \"I\", ent\u00f3n \"a\" = \u222a\"ai\" tam\u00e9n o ser\u00e1 e se o conxunto \"I\" non \u00e9 finito, tampouco o ser\u00e1 \"a\". Obt\u00e9\u00f1ense as\u00ed ordinais infinitos.\nCo fin de formalizar adecuadamente a discisi\u00f3n, \u00e9 necesario definir rigurosamente a noci\u00f3n de \"infinito\", para podelo aplicar aos ordinais. Dous conxuntos ben ordenados \"A\" e \"B\" son isomorfos (con relaci\u00f3n \u00e1 orde) se existe unha funci\u00f3n bixectiva \"f\" entre ambos que respecta a orde: se \"a\" &lt; \"a\"' en \"A\", ent\u00f3n \"f\"(\"a\") &lt; \"f\"(\"a\") en \"B\". Resulta obvio constatar que se \"A\" \u00e9 un conxunto ordenado con \"n\" elementos (\"n\" enteiro natural) ent\u00f3n \"A\" \u00e9 isomorfo \"an\" = {0, 1, 2, ..., n-1}. Abonda con renomear cada elemento de \"A\" para obter \"A\" = {\"a\"0, \"a\"1, \"a\"2, ..., \"a\"\"n\"-1}. Un isomorfismo \u00e9 simplemente un cambio de nome. Un ordinal \u00e9 finito se cada unha das s\u00faas partes non baleiras ten un elemento m\u00e1ximo; polo tanto todo natural \u00e9 un ordinal finito. Dise que un conxunto ordenado \u00e9 finito se \u00e9 isomorfo a un ordinal finito, us sexa a un natural.\nPara introducir os ordinais infinitos, \u00e9 preciso dar a definici\u00f3n exacta dun ordinal:\nXa se viu que \u00e9 o caso dos naturais: por exemplo, o conxunto 2 = {0, 1} admite 1= {0}, como elemento e polo tanto tam\u00e9n como subconxunto.\nPrimeiro ordinal infinito.\nSe tomamos unha uni\u00f3n finita de ordinais finitos, fabricamos un ordinal finito. Para obter o primeiro ordinal infinito temos que reunir un n\u00famero non finito de ordinais finitos. Fac\u00e9ndoo sempre se cae no mesmo conxunto, constru\u00eddo cando se re\u00fanen todos os ordinais finitos, \u00e9 dicir os naturais. O conxunto de todos os naturais, \u2115, \u00e9 ent\u00f3n o primeiro ordinal infinito, e notarase neste contexto \u03c9 (omega).\nPara visualizar os ordinais, resulta pr\u00e1ctico representar cada un por un punto dunha sucesi\u00f3n crecente converxente, como por exemplo un = 1 - 1/(n+1). Isto d\u00e1 algo semellante a: \nEscollamos un punto da sucesi\u00f3n, e miremos cantos puntos est\u00e1n m\u00e1is \u00e1 esquerda. No exemplo hai catro, e polo tanto tr\u00e1tase de u4, o que corresponde ao ordinal 4. \nPara representar o ordinal w, resulta natural engadir \u00e1 sucesi\u00f3n previa un punto 'O' situado exactamente no l\u00edmite da sucesi\u00f3n:\n\u00c1 esquerda de u\u03c9 hai unha infinidade de puntos e polo tanto \u03c9 \u00e9 infinito. Se escollemos calquera outro punto da sucesi\u00f3n \u00e1 s\u00faa esquerda xa non ocorre o mesmo, o que proba que \u03c9 \u00e9 o primeiro ordinal infinito.\nDespois de \u03c9 aparecer\u00edan \u03c9+1, \u03c9+2\u2026 que se representan engadindo \u00e1 dereita un ou m\u00e1is puntos, ao principio afastados e logo m\u00e1is pr\u00f3ximos entre si:\nO \u00faltimo punto debuxado corresponde a \u03c9+2.\nM\u00e1is xeralmente, para sumar dous ordinais A e B c\u00e1mbianse os nomes dos elementos para que sexan todos distintos e logo x\u00fantanse os conxuntos A e B, po\u00f1endo B \u00e1 dereita de A, \u00e9 dicir impo\u00f1endo que cada elemento de B sexa maior que todos os de A. Constru\u00edmos as\u00ed \u03c9+1\u2026 e podemos constru\u00edr tam\u00e9n as\u00ed 1+\u03c9, denotando Y o elemento de 1 e X os de \u03c9:\nA simple vista obs\u00e9rvase que \u03c9 e 1+\u03c9 son moi similares e de feito a funci\u00f3n x \u2192x - 1 \u00e9 un isomorfismo entre eles (1+\u03c9 ten dous elementos chamados 0: 0A e 0B. O primeiro fai o papel de -1 na funci\u00f3n). Polo tanto corresponden ao mesmo ordinal: 1+\u03c9 = \u03c9. Ese non \u00e9 o caso de \u03c9+1, que \u00e9 distinto de \u03c9 porque o seu conxunto \u03c9+1 ten un elemento m\u00e1ximo (O, no debuxo) mentres que o conxunto \u03c9 non o ten (o l\u00edmite dos naturais non \u00e9 natural).\nO punto \u03c9 (o O do debuxo) non ten antecesor, \u00e9 dicir, non existe un n tal que n+1=\u03c9: dise que \u03c9 \u00e9 un ordinal l\u00edmite. Cero ten tam\u00e9n esta propiedade, mais non merece este nome. Como \u03c9 +1 \u2260 1+ \u03c9, a adici\u00f3n non \u00e9 conmutativa nos ordinais.\nDo mesmo modo se constr\u00fae \u03c9 + \u03c9 que se nota loxicamente 2\u03c9. A multiplicaci\u00f3n def\u00ednese a partir da adici\u00f3n como para os naturais.\nUnha vez que se representou n\u03c9, con n natural, non resulta dif\u00edcil imaxinar o que \nser\u00e1 \u03c9\u2022\u03c9, escrito \u03c92. Logo p\u00f3dese definir \u03c9n, con n natural, e \ntomando o l\u00edmite, \u03c9\u03c9, ten tantos elementos como a recta real.\nA sucesi\u00f3n formula_10 ten como l\u00edmite formula_11.\nN\u00fameros cardinais infinitos.\nO cardinal dun conxunto \u00e9 o n\u00famero de elementos que cont\u00e9n. Esta noci\u00f3n \u00e9 polo tanto distinta do ordinal, que caracteriza o lugar dun elemento nunha sucesi\u00f3n. \"Cinco\" difire de \"quinto\" a\u00ednda que obviamente existe unha relaci\u00f3n entre ambos. Dise que dous conxuntos te\u00f1en o mesmo cardinal se existe unha bixecci\u00f3n entre eles. Contrariamente aos ordinais, esta bixecci\u00f3n non ten que respectar a orde (ademais, os conxuntos non te\u00f1en que ser ordenados).\nComo xa se ten unha variedade de conxuntos (os ordinais) p\u00f3dense ver os seus cardinais respectivos. Os ordinais finitos tam\u00e9n son cardinais: entre dous conxuntos con n e m elementos, m e n distintos, non pode haber bixecci\u00f3n, polo que te\u00f1en cardinais distintos. Pero este non \u00e9 o caso dos ordinais infinitos: Por exemplo, formula_12 e formula_13 est\u00e1n en bixecci\u00f3n pola funci\u00f3n:\nAdoita denotarse #A o cardinal de A. Ch\u00e1mase formula_17 (\"alef0\") o cardinal de \u03c9, ou sexa o cardinal do conxunto dos naturais. \"Alef\" (\u05d0) \u00e9 a primeira letra do alfabeto hebreo.\nSe A e B son conxuntos, ent\u00f3n # (A \u00d7 B) = #A \u2022 #B&lt;/math&gt;, onde \u00d7 designa o produto cartesiano dos conxuntos e \"\u2022\" \u00e9 o produto dos cardinais definidos por esta f\u00f3rmula.\nO conxunto das partes dun conxunto A, P(A) est\u00e1 en bixecci\u00f3n co conxunto das funci\u00f3ns de A a {0,1}, conxunto que se escribe como 2A, como caso particular de YX que denota o conxunto das aplicaci\u00f3ns de X en Y.\nO cardinal de \u211d, conxunto dos reais, \u00e9 polo tanto formula_18, porque \u211d est\u00e1 en bixecci\u00f3n coas partes de \u2115, por medio da escritura decimal dos reais.\nNon se pode decidir, cos axiomas cl\u00e1sicos se existe un cardinal maior que formula_17 e menor que formula_18, \u00e9 dicir se existe un conxunto con m\u00e1is elementos que \u2115 pero con menos elementos que \u211d. A \"hip\u00f3tese do continuo\", que \u00e9 un axioma adicional, considera que non."}
{"id": "20928", "revid": "98629", "url": "https://gl.wikipedia.org/wiki?curid=20928", "title": "Infinitesimal", "text": "Nas matem\u00e1ticas, un infinitesimal \u00e9 un n\u00famero maior que cero en valor absoluto mais menor que calquera n\u00famero real positivo. Un n\u00famero \"x\" \u2260 0 \u00e9 un infinitesimal se toda suma |\"x\"| + ... + |\"x\"| cunha cantidade finita de termos \u00e9 menor que 1, independente da cantidade de termos. Neste caso, 1/\"x\" \u00e9 maior que calquera n\u00famero real positivo.\nUn infinitesimal \u00e9 apenas unha cantidade notacional - non hai ning\u00fan n\u00famero real que sexa un infinitesimal. Isto pode demostrarse recorrendo ao axioma do menor maiorante no contexto dos n\u00fameros reais: considerar se o menor maiorante \"c\" do conxunto de todos os infinitesimais \u00e9 ou non un infinitesimal. Se for, ent\u00f3n 2\"c\" tam\u00e9n \u00e9, contradicindo as\u00ed o feito de que \"c\" \u00e9 un maiorante do referido conxunto. Se non for, ent\u00f3n \"c\"/2 tam\u00e9n non \u00e9, contradicindo o feito de que \"c\" \u00e9 o menor dos maiorantes.\nDefinici\u00f3n.\nUn infinitesimal ou infinit\u00e9simo \u00e9 unha cantidade infinitamente pequena. P\u00f3dese definir matematicamente como:\nformula_1 dise que f \u00e9 un infinit\u00e9simo en x=a\nAlgunhas funci\u00f3ns son infinit\u00e9simos en determinados puntos, por exemplo:\nComparaci\u00f3n de infinit\u00e9simos.\nDadas formula_1 e formula_5\nUso ao longo da historia.\nO primeiro matem\u00e1tico en usar infinitesimais foi Arquimedes.\nM\u00e1is tarde, Newton e Leibniz desenvolveron o c\u00e1lculo facendo uso de infinitesimais. Velaqu\u00ed un argumento t\u00edpico:\nEste argumento, a\u00ednda que sexa intuitivamente atraente, e produza o resultado correcto, non \u00e9 matematicamente rigoroso. Atacouse uso de infinitesimais, como incorrecto, por George Berkeley na s\u00faa obra \"The analyst: or a discourse addressed to an infidel mathematician\". O problema fundamental reside no feito de que d\"x\" \u00e9, primeiro, tratado como non-cero (pois \u00e9 utilizado como divisor), mais desc\u00e1rtase despois como se fose cero.\nFoi na segunda metade do s\u00e9culo XIX cando obtivo o c\u00e1lculo infinitesimal unha fundamentaci\u00f3n matem\u00e1tica formal, grazas a Karl Weierstrass e outros, utilizando a noci\u00f3n de l\u00edmite, que eliminou a necesidade do uso de infinitesimais.\nO uso de infinitesimais contin\u00faa a ser conveniente para simplificar notaci\u00f3ns e c\u00e1lculos.\nOs infinitesimais son cantidades lex\u00edtimas na an\u00e1lise non-padr\u00f3n de Abraham Robinson. Nesta teor\u00eda, o c\u00e1lculo enriba mencionado da derivada \"f\"(\"x\") = \"x\"\u00b2 pode ser xustificado cunha pequena modificaci\u00f3n: hai que se referir \u00e1 \"parte padr\u00f3n\" do cociente da diferenza, e a parte padr\u00f3n de \"x\" +d\"x\" \u00e9 \"x\".\nDe forma alternativa, p\u00f3dese ter a xeometr\u00eda diferencial sint\u00e9tica."}
{"id": "20929", "revid": "1131", "url": "https://gl.wikipedia.org/wiki?curid=20929", "title": "Fran\u00e7ois Bazin", "text": "Fran\u00e7ois Emmanuel Joseph Bazin, nado en Marsella o 4 de setembro de 1816 e finado en Par\u00eds o 2 de xullo de 1878, foi un compositor e pedagogo franc\u00e9s. Compuxo nove \u00f3peras c\u00f3micas, un oratorio, unha misa e diversas canci\u00f3ns corais nun estilo rom\u00e1ntico.\nTraxectoria.\nFillo dun funcionario marsell\u00e9s, en 1836 ingresou no Conservatorio de Par\u00eds, onde foi alumno de Daniel Auber. Tras finalizar os seus estudos ensinou no conservatorio parisiense, sendo sucedido despois polo seu propio alumno \u00c9mile Durand. Entre outros dos seus alumnos c\u00f3mpre destacar a Dominique Ducharme, Charles Lecocq, Adolphe Danhauser, Paul Rougnon, Andr\u00e9 Wormser, Georges Mathias, ou Th\u00e9odore Salom\u00e9.\nEn 1840, con 23 anos de idade, ga\u00f1ou o Prix de Rome coa s\u00faa cantata \"Loyse de Monfort\", polo que marchou a Italia coa bolsa do premio. \"Le voyage en Chine\", que foi estreada na Op\u00e9ra-Comique de Par\u00eds, \u00e9 a s\u00faa composici\u00f3n m\u00e1is co\u00f1ecida, e continuou a ser representada no s\u00e9culo XX. A\u00ednda que moitas das s\u00faas \u00f3peras lixeiras foron populares durante a s\u00faa vida, actualmente rara vez se representan. Algunhas das s\u00faas arias son interpretadas ocasianalmente na actualidade, entre as que destaca \"Je pense \u00e0 vous\" de \"Ma\u00eetre Pathelin\", gravada por Roberto Alagna.\nLogo de 1860 substitu\u00edu a Charles Gounod, quen renunciara \u00e1 direcci\u00f3n do orfe\u00f3n municipal de Par\u00eds, sendo substitu\u00eddo por Adolphe Danhauser na instituci\u00f3n logo da s\u00faa morte en 1878.\nEn 1873 converteuse en membro do Institut de France e recibiu a distinci\u00f3n de Cabaleiro da Lexi\u00f3n de Honor. Bazin morreu aos 61 anos cando traballaba en Par\u00eds e os seus restos est\u00e1n no Cemiterio do P\u00e8re-Lachaise da capital francesa]].\nEstudou no conservatorio de Par\u00eds e ao rematar marchou a Italia, ao volver foi profesor de canto no conservatorio e dende 1849 profesor de harmon\u00eda."}
{"id": "20930", "revid": "23204", "url": "https://gl.wikipedia.org/wiki?curid=20930", "title": "Partido Democr\u00e1tico de Albania", "text": "O Partido Democr\u00e1tico de Albania (Partia Demokratike e Shqip\u00ebris\u00eb en alban\u00e9s) \u00e9 un partido pol\u00edtico alban\u00e9s de dereitas.\nHistoria.\nFundouse en 1990 e legalizouse o 19 de decembro dese ano. Foi fundamental na ca\u00edda do goberno comunista en Albania e estivo no poder entre 1992 e 1997 dirixido por Sali Berisha e Aleksander Meksi. O goberno cesou logo dun conato de guerra civil que provocou que o Partido Socialista de Albania obtivese o poder. Nas elecci\u00f3ns de 2001 formou parte da coalici\u00f3n Uni\u00f3n para a Vitoria (Bashkimi p\u00ebr Fitoren) que conseguiu o 37.1 % dos votos e 46 escanos de 140. Nas elecci\u00f3ns de 2005 xa en solitario obtivo o 44.1% e 56 escanos na Asemblea de Albania e conseguiu volver ao poder, de novo dirixido por Sali Berisha, que se converteu en primeiro ministro."}
{"id": "20933", "revid": "34681", "url": "https://gl.wikipedia.org/wiki?curid=20933", "title": "Herv\u00e9 Bazin", "text": "Herv\u00e9 Bazin, pseud\u00f3nimo de Jean-Pierre Herv\u00e9-Bazin, nado en Angers o 7 de abril de 1911 e finado na mesma cidade o 17 de febreiro de 1996, foi un escritor franc\u00e9s. Foi presidente da Academia Goncourt dende 1973.\nTraxectoria.\nNaceu no seo dunha familia burguesa e xa na infancia se opuxo \u00e1 s\u00faa autoritaria nai, fuxindo varias veces na s\u00faa adolescencia. Ademais, rexeitou o ensino cat\u00f3lico. Cando chegou \u00e1 maior\u00eda de idade, rompeu coa s\u00faa familia.\nEn 1946 fundou a revista po\u00e9tica \"Le Coquille\", da que s\u00f3 sa\u00edron oito n\u00fameros. O seu primeiro poemario, \"Jour\", obtivo o premio Apollinaire. Tras publicar varios poemarios dec\u00e1ntase pola narrativa por consello de Paul Val\u00e9ry. A s\u00faa primeira novela, \"Vip\u00e8re au poing\" (1948), bas\u00e9ase na relaci\u00f3n coa s\u00faa nai. A novela tivo un \u00e9xito inmenso, ao que seguiron outras, tam\u00e9n baseadas na s\u00faa propia vida e centradas na rebeld\u00eda xuvenil e en familias desestruturadas."}
{"id": "20934", "revid": "181", "url": "https://gl.wikipedia.org/wiki?curid=20934", "title": "Augusto Comte", "text": ""}
{"id": "20938", "revid": "54334", "url": "https://gl.wikipedia.org/wiki?curid=20938", "title": "Robert Venturi", "text": "Robert Charles Venturi, nado en Filadelfia o 25 de xu\u00f1o do 1925 e finado na mesma localidade o 18 de setembro de 2018, foi un arquitecto estadounidense da escola de Filadelfia.\nTraxectoria.\nTraballou baixo as ordes de Eero Saarinen e Louis Kahn antes de crear a s\u00faa propia firma xunto a John Rauch. Como membro da facultade da Universidade de Pensilvania, Venturi atopou \u00e1 s\u00faa futura muller, a arquitecta e urbanista Denise Scott Brown, a cal entrou na firma no ano 1967. Logo da dimisi\u00f3n de Rauch no 1989, o estudo tomou o seu propio estilo e pasouse a chamar \"Venturi, Scott Brown e Asociados\". Robert Venturi ga\u00f1ou o Premio Pritzker no ano 1991.\nVenturi foi un cr\u00edtico moi controvertido coa puritana fuincionalidade da ortodoxa arquitectura moderna, e foi considerado un \"contrarevolucionario\". Publicou o seu manifesto, Complexidade e Contradici\u00f3n na Arquitectura, no 1966.\nGraduouse summa cum laude na Universidade de Princeton no 1947.\nTraballos.\nAlg\u00fans dos seus traballos m\u00e1is importantes:"}
{"id": "20939", "revid": "23204", "url": "https://gl.wikipedia.org/wiki?curid=20939", "title": "Vulcanolox\u00eda", "text": "A vulcanolox\u00eda \u00e9 o estudo de volc\u00e1ns, lava, magma e todo o relacionado con fen\u00f3menos xeol\u00f3xicos [[xeof\u00edsicos] e [[xeoqu\u00edmica | xeoqu\u00edmicos]] ([[vulcanismo]]), presentes e pasados.\nO termo \"vulcanolox\u00eda\" deriva da palabra [[lingua latina | latina]] \"[[Vulcano (mitolox\u00eda) | vulcano]]\". Vulcano foi o antigo [[mitolox\u00eda romana | deus romano]] do lume.\nUn [[vulcan\u00f3logo]] \u00e9 un [[xe\u00f3logo]] que estuda a actividade eruptiva e a formaci\u00f3n de volc\u00e1ns e as s\u00faas erupci\u00f3ns actuais e hist\u00f3ricas. Os vulcan\u00f3logos frecuentemente visitan volc\u00e1ns, especialmente os activos, para observar as [[erupci\u00f3n volc\u00e1nica|erupci\u00f3ns volc\u00e1nicas]], recoller produtos eruptivos inclu\u00edndo [[piroclasto]] (como [[cinzas volc\u00e1nicas | cinzas] ou [[pedra p\u00f3mez]]), [[rocha | mostras de rocha]] e [[lava]]. Un dos principais focos de investigaci\u00f3n \u00e9 a predici\u00f3n de erupci\u00f3ns. Actualmente non hai un xeito preciso de facelo, pero prever erupci\u00f3ns, como prever terremotos, poder\u00eda salvar moitas vidas.\nCaracter\u00edsticas.\nUn dos principais obxectivos aplicados da vulcanolox\u00eda \u00e9 a previsi\u00f3n das erupci\u00f3ns e dos seus efectos, para a preparaci\u00f3n de planos de emerxencia e, sempre que for pos\u00edbel, aviso \u00e1s poboaci\u00f3ns da posibilidade de erupci\u00f3ns.\nAlg\u00fans procesos volc\u00e1nicos constit\u00faen un perigo natural enorme, mentres outros son altamente ben\u00e9ficos para a [[sociedade]]. Os [[volc\u00e1n]]s e as s\u00faas erupci\u00f3ns, con todo, son soamente a expresi\u00f3n \u00e1 superficie de procesos magm\u00e1ticos que se inician en profundidade na [[Terra]]. As\u00ed, o estudo do vulcanismo, \u00e9 inevitabelmente interdisciplinar, altamente ligado \u00e1 [[xeof\u00edsica]], a outros ramos da [[xeolox\u00eda]] tales como a [[petrolox\u00eda]] e a [[xeoqu\u00edmica]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Volc\u00e1ns]]"}
{"id": "20941", "revid": "54336", "url": "https://gl.wikipedia.org/wiki?curid=20941", "title": "Santo Estevo de Budi\u00f1o, Salceda de Caselas", "text": "Santo Estevo de Budi\u00f1o, ou Budi\u00f1o de Baixo, \u00e9 unha parroquia encravada no Val da Louri\u00f1a e moi ligada ao Porri\u00f1o, a\u00ednda que pertence ao concello de Salceda de Caselas na comarca de Vigo. Segundo o IGE en 2011 ti\u00f1a 700 habitantes (363 homes e 337 mulleres). \nHistoria.\nA s\u00faa orixe est\u00e1 ligada \u00e1 veci\u00f1a parroquia de San Salvador de Budi\u00f1o, a\u00ednda que xa no s\u00e9culo XIII se menciona a parroquia co seu nome actual. Durante a Idade Media e at\u00e9 o s\u00e9culo XIX formou parte da xurisdici\u00f3n de Budi\u00f1o (formada polas d\u00faas parroquias que levan o nome) baixo a forma de \"couto veci\u00f1al\", onde os propios habitantes pod\u00edan escoller os seus cargos p\u00fablicos.\nA actual igrexa parroquial \u00e9 de mediados do s\u00e9culo XIX, e at\u00f3pase na entidade de Barral. Procedente desta igrexa at\u00f3pase actualmente no Museo Diocesano de Tui unha imaxe da Virxe do Libramento do s\u00e9culo XIV. As festas na honra da virxe cel\u00e9branse o segundo domingo de setembro.\nComparte unha parte das G\u00e1ndaras de Budi\u00f1o, espazo natural protexido pola Rede Natura 2000.\nDentro dela tam\u00e9n se atopa o centro industrial do Cerquido, o de maior importancia de todo o concello.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado da Louri\u00f1a, na diocese de Tui-Vigo."}
{"id": "20943", "revid": "56817", "url": "https://gl.wikipedia.org/wiki?curid=20943", "title": "Partido Socialista de Albania", "text": "O Partido Socialista de Albania (Partia Socialiste e Shqip\u00ebris\u00eb (PSSH) en alban\u00e9s) \u00e9 dende a s\u00faa fundaci\u00f3n en 1991 o sucesor legal do Partido Alban\u00e9s do Traballo (o antigo partido \u00fanico), actualmente \u00e9 o segundo partido pol\u00edtico de Albania co 39,1% dos votos e 42 deputados no parlamento sobre un total de 140. Gobernou Albania entre 1997 e 2005.\nMembro da Internacional Socialista, estivo dirixido por Fatos Nano dende a s\u00faa creaci\u00f3n ata o 1 de setembro de 2005, tras perder as elecci\u00f3ns. F\u00edxose cargo do partido Edi Rama.\nO diario \"Z\u00ebri i Popullit\", que se publica dende 1942, \u00e9 o \u00f3rgano oficial do partido."}
{"id": "20944", "revid": "25871", "url": "https://gl.wikipedia.org/wiki?curid=20944", "title": "Ren\u00e9 Bazin", "text": "Ren\u00e9 Fran\u00e7ois Nicolas Marie Bazin, nado en Angers en 1853 e finado en Par\u00eds en 1932, foi un escritor franc\u00e9s, membro da Academia francesa dende 1903.\nTraxectoria.\nEstudou dereito en Par\u00eds e ao rematar converteuse en profesor de dereito na Facultade Libre de Angers. Escribiu en xornais parisienses, sobre todo en \"La Revue des Deux Mondes\", sobre temas costumistas e descrici\u00f3ns de viaxes. A obra que o fixo co\u00f1ecido foi \"Une tache d'encre\" (1888), a\u00ednda que foi \"Les Oberl\u00e9\" (1903) a s\u00faa obra m\u00e1is famosa."}
{"id": "20945", "revid": "1987", "url": "https://gl.wikipedia.org/wiki?curid=20945", "title": "Giuseppe Bazzani", "text": "Giuseppe Bazzani, nado en Mantua o 23 de setembro de 1690 e finado o 17 de agosto de 1769 no mesmo lugar, foi un pintor italiano.\nTraxectoria.\nNaceu no seo dunha familia de ourives, foi disc\u00edpulo de Giovanni Canti e realizou as s\u00faas primeiras obras, como \"A anunciaci\u00f3n\", nun estilo pr\u00f3ximo ao que se estaba a realizar en Venecia, pero a partir de 1720 a s\u00faa fonte de inspiraci\u00f3n vai vir das obras de Rubens e Paolo Veronese. Dende 1752 foi profesor na Academia de Belas Artes de Mantua, e as s\u00faas obras cada vez presentan un maior manierismo."}
{"id": "20947", "revid": "22570", "url": "https://gl.wikipedia.org/wiki?curid=20947", "title": "Dinky", "text": "O termo DINKY ou dinki \u00e9 un acr\u00f3nimo acu\u00f1ado no Reino Unido nos anos 80 polo soci\u00f3logo Millward Brown que corresponde \u00e1s palabras inglesas \"double income, no kids yet\" (en galego \"dobre salario, sen fillos a\u00ednda\"). Util\u00edzase para referirse ao grupo social constitu\u00eddo por parellas de entre 25 e 35 anos, con ingresos elevados e que delongan a s\u00faa paternidade de forma indefinida para poderen adicarse \u00e1s s\u00faas carreiras laborais.\nDuraci\u00f3n e causas.\nA etapa \"dinki\" pode considerarse nalg\u00fans casos coma un per\u00edodo de transici\u00f3n antes de optar por ter un fillo, ou ben pode converterse nunha forma permanente de vida en parella. A aparici\u00f3n desde fen\u00f3meno est\u00e1 asociada con distintas causas, coma poden ser certas motivaci\u00f3ns ideol\u00f3xicas (o ambientalismo, a preocupaci\u00f3n pola superpoboaci\u00f3n mundial) ou o cambio de roles que tivo lugar na sociedade nas \u00faltimas d\u00e9cadas.\nPerfil das parellas.\nSegundo estudos sociol\u00f3xicos, as parellas \"dinkies\" caracter\u00edzanse por seren profesionais moi ambiciosos e por manteren uns h\u00e1bitos de vida un tanto selectos. Por mor da s\u00faa condici\u00f3n, adican moito m\u00e1is tempo a viaxar e invisten m\u00e1is cartos en afecci\u00f3ns culturais que o resto da poboaci\u00f3n. Por outra banda, dado que nun elevado n\u00famero de casos non se trata dunha uni\u00f3n oficial, a opci\u00f3n do alugueiro \u00e9 a preferida por este tipo de parellas \u00e1 hora de compartir vivenda.\nEsta filosof\u00eda de vida, que se da tanto en parellas homosexuais coma heterosexuais, \u00e9 en ocasi\u00f3ns duramente criticada pola Igrexa cat\u00f3lica, por considerala unha visi\u00f3n ego\u00edsta, que propicia o consumismo e fai prevalecer o \u00e9xito profesional por diante dos valores familiares."}
{"id": "20949", "revid": "839", "url": "https://gl.wikipedia.org/wiki?curid=20949", "title": "Augustin Bea", "text": "Augustin Bea, nado en Riedb\u00f6hringen en 1881 e finado en Roma en 1968, foi un cardeal da Igrexa cat\u00f3lica.\nTraxectoria.\nEstudou na s\u00faa localidade natal ata 1893 no que se traslada a Sasbach, posteriormente pasa a Constanza e Rastatt. En 1900 pasou a estudar teolox\u00eda na Universidade de Friburgo e entrou como novizo na Compa\u00f1\u00eda de Xes\u00fas. En 1906 estudou filosof\u00eda nos Pa\u00edses Baixos, e en 1912 foi ordenado sacerdote na Compa\u00f1\u00eda de Xes\u00fas. Nomeado superior da residencia xesu\u00edta de Aquisgr\u00e1n.\nEn 1917 foi nomeado profesor de esexese b\u00edblica do Colexio Ignaciano de Valkenburg (Pa\u00edses Baixos) e en 1921 provincial da provincia xesu\u00edta de Alema\u00f1a setentrional con sede en M\u00fanic. En 1924 accedeu ao posto de director do Instituto de Altos Estudos Eclesi\u00e1sticos da Compa\u00f1\u00eda de Xes\u00fas en Roma e profesor de teolox\u00eda b\u00edblica na Universidade Gregoriana.\nEntre 1930 e 1949 foi reitor do Instituto Pontifical B\u00edblico. En 1959 Xo\u00e1n XXIII f\u00edxoo cardeal e dende 1960 foi presidente do Secretariado para a Uni\u00f3n dos Cristi\u00e1ns que posteriormente dar\u00eda orixe ao Consello Pontificio para a Promoci\u00f3n da Unidade dos Cristi\u00e1ns.\nPremios e distinci\u00f3ns.\nFoi nomeado doutor honoris causa en Teolox\u00eda pola Universidade Cat\u00f3lica de Am\u00e9rica en 1963."}
{"id": "20950", "revid": "22570", "url": "https://gl.wikipedia.org/wiki?curid=20950", "title": "Partido Republicano de Albania", "text": "O Partido Republicano de Albania (Partia Republikane e Shqip\u00ebris\u00eb en alban\u00e9s) \u00e9 un partido pol\u00edtico conservador de Albania.&lt;br&gt;\nFundado por Sabri Godo e dirixido por Fatmir Mediu dende 1997. \nNas elecci\u00f3ns de 2001 formou parte da coalici\u00f3n Uni\u00f3n para a Vitoria (\"Bashkimi p\u00ebr Fitoren\") co Partido Democr\u00e1tico de Albania e outros. &lt;br&gt;\nNas elecci\u00f3ns de 2005 conseguiu 11 escanos na Asemblea de Albania, o que o converte na terceira forza do pa\u00eds e forma parte do actual goberno de Albania, o seu l\u00edder \u00e9 ministro de defensa."}
{"id": "20953", "revid": "23204", "url": "https://gl.wikipedia.org/wiki?curid=20953", "title": "George Wells Beadle", "text": "George Wells Beadle, nado en Wahoo, Nebrasca, o 22 de outubro de 1903 e finado en Chicago o 9 de xu\u00f1o de 1989, foi un bi\u00f3logo norteamericano. Premio Nobel de Fisilox\u00eda e Medicina de 1958 compartido con Edward Lawrie Tatum polo seu descubrimento de que os xenes act\u00faan regulando procesos bioqu\u00edmicos dentro da c\u00e9lula.\nTraxectoria.\nBeadle naceu en Wahoo, Nebrasca, licenciouse en ciencias na Universidade de Nebrasca en 1928 e doutorouse na Universidade de Cornell en 1931. Traballou con Thomas Hunt Morgan no Instituto de Tecnolox\u00eda de California ata 1936 e traballou como profesor nas universidades de Harvard, Stanford e Pasadena.Presidiu a \"American Association for de Advancement os Science\" en 1956 e de 1961 a 1968 foi reitor da Universidade de Chicago. En 1966 publicou \"The Language of Life\".\nOs seus traballos con Tatum centr\u00e1ronse nas transmisi\u00f3ns hereditarias dos caracteres bilol\u00f3xicos dos mofos, en concreto do \"Neurospora crassa\" ou mofo do pan, chegando a controlar a s\u00faa bioqu\u00edmica en certa medida, modificando os seus xenes."}
{"id": "20954", "revid": "22570", "url": "https://gl.wikipedia.org/wiki?curid=20954", "title": "Partido Socialdem\u00f3crata de Albania", "text": "O Partido Socialdem\u00f3crata de Albania, ou Partia Socialdemokrate e Shqip\u00ebris\u00eb en alban\u00e9s, \u00e9 un partido pol\u00edtico socialdem\u00f3crata de Albania, membro da Internacional Socialista.\nHistoria.\nFundouse en 1991. Nas elecci\u00f3ns de 2001 obtivo o 3.6% dos votos e 4 parlamentarios e nas elecci\u00f3ns de xullo de 2005 aumentou ata o 12.74% dos votos 7 deputados na Asemblea de Albania.\nDirixe o partido Sk\u00ebnder Gjinushi, que foi ministro de educaci\u00f3n entre 1987 e 1991."}
{"id": "20955", "revid": "54334", "url": "https://gl.wikipedia.org/wiki?curid=20955", "title": "Lomograf\u00eda", "text": "A lomograf\u00eda \u00e9 un fen\u00f3meno fotogr\u00e1fico de culto estendido a nivel mundial. Os seus inicios d\u00e9bense a dous estudantes austr\u00edacos de viaxe en Praga no ano 1991 que encontraron nun mercado algunhas c\u00e1maras compactas da marca LOMO modelo Lomo LC-A. A sigla \u00e9 un acr\u00f3nimo que identifica o seu lugar de orixe: \"Leningradskoye Optiko-Mekhanicheskoye Obyedinenye\".\nAs caracter\u00edsticas particulares desta c\u00e1mara fotogr\u00e1fica compacta enc\u00f3ntranse no obxectivo xa que cunha focal de 32\u00a0mm se poden asimilar a un gran angular medio. O obxectivo, proxectado por un enxe\u00f1eiro \u00f3ptico sovi\u00e9tico \u00e9 copia do Minotar 32, montado sobre a Minox, \u00e9 m\u00e1is, a propia LOMO \u00e9 unha copia da c\u00e1mara Minox. A particularidade do obxectivo consiste sobre todo na s\u00faa relativa luminosidade (f:2,8), que unida \u00e1s pequenas dimensi\u00f3ns da lente ofrece imaxes extremadamente saturadas e cun vi\u00f1eteado de subexposici\u00f3n \u00f3 redor, o que crea unha especie de efecto \"t\u00fanel\". Dado o seu baixo custo orixinal estaba moi difundida na antiga URSS. Os dous estudantes austr\u00edacos, movidos pola s\u00faa afecci\u00f3n fotogr\u00e1fica, a pesar de reco\u00f1ecer os seus defectos consider\u00e1rona moi interesante e sobre todo incontrolable por parte dos profesionais da fotograf\u00eda. Co emprego desta c\u00e1mara inician un fen\u00f3meno que, despois de varios anos, se estendeu por todo o mundo coa creaci\u00f3n de Lomoembaixadas, Lomomisi\u00f3ns e Lomoconcursos.\nDebido \u00e1 s\u00faa popularidade, as c\u00e1maras seguiron chegando \u00e1s tendas de fotograf\u00eda, inda que non a prezos sovi\u00e9ticos, existindo novas variaci\u00f3ns sobre a orixinal producidas en diferentes pa\u00edses como Rusia ou China. A filosof\u00eda da Lomograf\u00eda p\u00f3dese condensar nesta frase: \"\u00a1NON PENSES, DISPARA!\""}
{"id": "20956", "revid": "98629", "url": "https://gl.wikipedia.org/wiki?curid=20956", "title": "Periodismo fotogr\u00e1fico", "text": "Dende a aparici\u00f3n da fotograf\u00eda, o xornalismo fotogr\u00e1fico empregouse para deixar constancia de calquera feito memorable en publicaci\u00f3ns escritas. Obtivo unha importancia moi considerable a partir dos anos 20 en diante, cando se crean axencias xornal\u00edsticas baseadas nas reportaxes fotogr\u00e1ficas.\nHistoria e caracter\u00edsticas.\nAta tal punto se implantou a fotograf\u00eda na prensa escrita, que hoxe en d\u00eda \u00e9 habitual que o que se chama \"mancha\" sexa un 70% do xornal. Esa \"mancha\" \u00e9 a superficie de imaxe con respecto \u00f3 total do papel. \nCabe destacar que na maior\u00eda das noticias, despr\u00e1zase s\u00f3 o fot\u00f3grafo, xa que a noticia en si obtense de axencia ou de memorando.\nA fotograf\u00eda cobra especial importancia no xornalismo e fai chegar \u00f3 p\u00fablico m\u00e1is cantidade de informaci\u00f3n, facendo realidade a frase \"vale m\u00e1is unha imaxe ca mil palabras\". Moitos autores reflexionan, dende os tempos da orixe da fotograf\u00eda, sobre a s\u00faa importancia social. Susan Sontag afirma que \"Coleccionar fotograf\u00edas \u00e9 coleccionar o mundo\". As\u00ed mesmo, engade que a fotograf\u00eda \"xustifica\".\nAs\u00ed a todo, non hai que esquecer que quen fai unha fotograf\u00eda plasma unha parte da realidade dunha determinada maneira, e dende un punto de vista en concreto. Non podemos pensar polo tanto que a fotograf\u00eda \u00e9 un fiel reflexo da realidade, sen\u00f3n a plasmaci\u00f3n dunha parte da mesma. Non s\u00f3 hai que pensar naquilo que a fotograf\u00eda recolle, sen\u00f3n tam\u00e9n no que puidese ficar f\u00f3ra."}
{"id": "20957", "revid": "89787", "url": "https://gl.wikipedia.org/wiki?curid=20957", "title": "Alan Bean", "text": "Alan Bean, nado en Wheeler (Texas) o 15 de marzo de 1932 e finado 26 de maio de 2018. Foi un astronauta, o cuarto home en pisar a l\u00faa, en novembro de 1969.\nTraxectoria.\nEstudou enxe\u00f1er\u00eda aeron\u00e1utica na Universidade de Texas, da que se licenciou en 1955. Piloto de probas da mari\u00f1a norteamericana, foi o instrutor de Pete Conrad, o que despois ser\u00eda o seu comandante no Apollo 12. En 1963 a NASA seleccionouno como para un dos seus grupos. En 1967, logo da morte de Clifton Williams nun accidente, Bean substitu\u00eduno como suplente da tripulaci\u00f3n do Apollo 9.\nBean foi o piloto lunar do Apollo 12, e Bean e Pete Conrad aluaron o 14 de novembro de 1969 no Oc\u00e9ano das Tormentas, exploraron a superficie lunar, realizaron experimentos e instalaron a primeira estaci\u00f3n xeradora de enerx\u00eda nuclear na L\u00faa para proverse de enerx\u00eda.\nBean foi tam\u00e9n o comandante do Skylab 3 en 1973. En 1975 retirouse da Mari\u00f1a norteamericana, pero continuou traballando na NASA ata 1981, e a partir de ent\u00f3n dedicouse a pintar."}
{"id": "20960", "revid": "109216", "url": "https://gl.wikipedia.org/wiki?curid=20960", "title": "Retrato fotogr\u00e1fico", "text": "O retrato fotogr\u00e1fico \u00e9 un x\u00e9nero onde se re\u00fanen toda unha serie de iniciativas art\u00edsticas que xiran en torno \u00e1 idea de mostrar as calidades f\u00edsicas ou morais das persoas que aparecen nas imaxes fotogr\u00e1ficas.\nA s\u00faa pr\u00e1ctica enc\u00f3ntrase xa nos inicios da fotograf\u00eda onde destaca o labor realizado polos fot\u00f3grafos ambulantes, os fot\u00f3grafos comerciais dos estudios parisienses, os primeiros retratos psicol\u00f3xicos, o retrato popular presentado pola fotograf\u00eda academicista, as\u00ed como a obra documental de David Octavius Hill.\nOs representantes principais do retrato fotogr\u00e1fico nos seus inicios son Nadar, Disd\u00e9ri, Julia Margaret Cameron, Lewis Carroll, Gustave Lle Gray, Etienne Carjat, Antoine Samuel Salomon, Pierre Petit ou Lady Clementine Hawarden.\nCon posterioridade o x\u00e9nero foi evolucionando de forma paralela \u00f3 devir da historia da fotograf\u00eda raz\u00f3n pola cal, xunto a fot\u00f3grafos que se dedican en exclusiva \u00f3 que poderiamos entender como a forma m\u00e1is ortodoxa do retrato fotogr\u00e1fico, nos encontramos con fot\u00f3grafos adscritos a movementos concretos que se achegan \u00f3 retrato fotogr\u00e1fico co emprego das ideas e t\u00e9cnicas propias destas correntes.\nFiguras de interese no campo do retrato fotogr\u00e1fico son Richard Avedon, Brassa\u00ef, Walker Evans, August Sander, entre outros.\nDentro do campo do retrato fotogr\u00e1fico desenv\u00f3lvese con forza, durante o s\u00e9culo XIX e principios do s\u00e9culo XX,un subx\u00e9nero propio co\u00f1ecido como a fotograf\u00eda de defuntos, no cal destaca a obra do fot\u00f3grafo espa\u00f1ol Fernando Navarro."}
{"id": "20961", "revid": "23204", "url": "https://gl.wikipedia.org/wiki?curid=20961", "title": "Pictorialismo", "text": "O pictorialismo \u00e9 unha corrente fotogr\u00e1fica de pretensi\u00f3ns art\u00edsticas que se desenvolve a nivel mundial (a\u00ednda que principalmente en Europa, os Estados Unidos e o Xap\u00f3n) entre finais dos anos 1880 e o final da primeira guerra mundial. O nome do movemento deriva do termo ingl\u00e9s \"picture\" (imaxe, cadro, fotograf\u00eda) e non de \"paint\" (pintura), raz\u00f3n pola cal non \u00e9 correcto falar de fotograf\u00eda pict\u00f3rica ou pictorialista, termos que vir\u00edan a referirse \u00e1 fotograf\u00eda academicista, corrente que si que se encontra moi relacionada coa pintura.\nPlaneamentos.\nPara o grupo de fot\u00f3grafos que o conformaron, o pictorialismo sup\u00f3n falar dunha imaxe m\u00e1is dentro do existente, dunha imaxe simple captada/separada dun mero rexistro da realidade.\nXorde como reacci\u00f3n \u00e1 fotograf\u00eda de afeccionados, considerada vulgar e nacida coa comercializaci\u00f3n da c\u00e1mara fotogr\u00e1fica instant\u00e1nea de Kodak, e est\u00e9ndese rapidamente por todo o mundo. Tam\u00e9n se contrap\u00f3n \u00e1 Fotograf\u00eda academicista reivindicando os valores propios da fotograf\u00eda para a realizaci\u00f3n de obras de arte en plena igualdade con outras disciplinas art\u00edsticas (pintura, escultura, arquitectura...). \u00c9 por iso que se renuncia \u00e1 imitaci\u00f3n da pintura.\nOs fot\u00f3grafos do pictorialismo def\u00ednense como fot\u00f3grafos e artistas na li\u00f1a das teor\u00edas do romanticismo propias do s\u00e9culo XIX, destacando a sensibilidade e inspiraci\u00f3n dos autores e outorgando un papel secundario \u00f3s co\u00f1ecementos t\u00e9cnicos (tal e como fac\u00eda Julia Margaret Cameron).\nDist\u00e1ncianse da realidade para que as s\u00faas fotograf\u00edas sexan s\u00f3 imaxes e non unha mera reproduci\u00f3n da realidade, motivo polo cal buscan deliberadamente o \"desenfoque\" ou efecto \"floue\".\nIdeas e T\u00e9cnicas.\nNo pictorialismo repres\u00e9ntanse temas coma a paisaxe (d\u00edas nubrados, de chuvia, de n\u00e9boa etc. e todos aqueles en que os axentes atmosf\u00e9ricos non permiten que as imaxes sexan n\u00edtidas), o retrato (el\u00edxense principalmente figuras femininas, e igualmente buscase un resultado borroso), alegor\u00edas etc.\nEntre o tema seleccionado e a c\u00e1mara col\u00f3canse filtros, pantallas e demais utensilios que impiden ver claramente. Igualmente recorren \u00e1 utilizaci\u00f3n de xogos de luces e sombras.\nNon se enfoca de forma deliberada para provocar un efecto similar \u00e1 pintura impresionista (\u00e9 por iso que o pictorialismo \u00e9 tam\u00e9n co\u00f1ecido como \"fotograf\u00eda impresionista\").\nUtiliz\u00e1ban os co\u00f1ecidos como obxectivos de artistas que supu\u00f1a a colocaci\u00f3n de elementos que non correspond\u00edan \u00e1s c\u00e1maras fotogr\u00e1ficas empregadas, chegando a utilizar obxectivos antigos moi imperfectos ou, incluso, \u00e1 c\u00e1mara escura sen obxectivo.\nTam\u00e9n se actuaba na fase de revelado e na de positivado da imaxe. Empr\u00e9gase papel especialmente adecuado para as s\u00faas manipulaci\u00f3ns. Eng\u00e1dese carb\u00f3n, brom\u00f3leo, goma bicromatada, ou outros pigmentos \u00e1s emulsi\u00f3ns buscando facer as fotograf\u00edas similares \u00f3 debuxo, gravado etc. Xorde as\u00ed o concepto de impresi\u00f3ns nobres.\nA idea principal era a intenci\u00f3n de buscar un resultado diferente \u00f3 das imaxes tradicionais e que amais isto salte \u00e1 vista, o cal resulta ser un valor engadido.\nPola s\u00faa manipulaci\u00f3n, as co\u00f1ecidas como impresi\u00f3ns nobres, nunca resultaban iguais pese a que se partise dun mesmo negativo inicial. Estas t\u00e9cnicas imped\u00edan a multiplicidade de copias, por canto que as obras eran \u00fanicas. Chegouse incluso a destru\u00edr o negativo para impedir copias das imaxes.\nPara a s\u00faa presentaci\u00f3n \u00f3 p\u00fablico as imaxes (ou impresi\u00f3ns nobres) son enmarcadas recorrendo \u00e1 utilizaci\u00f3n de marcos propios de pinturas antigas e moi rimbombantes.\nDesenvolvemento hist\u00f3rico.\nAntecedentes.\nOs precedentes do pictorialismo ve\u00f1en constitu\u00eddos polas figuras de Julia Margaret Cameron e Henry Peach Robinson. Na fot\u00f3grafa inglesa encontraron os adeptos \u00f3 pictorialismo unha actitude decidida, amais dunha serie de comportamentos (ou t\u00e9cnicas) ante a fotograf\u00eda de grande aceptaci\u00f3n para eles, como \u00e9 o uso de obxectivos inadecuados e a busca do efecto \"floue\". Por outro lado, Henry Peach Robinson veu ser o apoio te\u00f3rico do movemento, grazas \u00e1 s\u00faa obra \"Efecto Pictorial en Fotograf\u00eda\", 1869, as\u00ed como o inspirador do nacemento dos grupos adeptos \u00f3 pictorialismo.\nO nacemento do pictorialismo.\nO punto de partida do movemento v\u00e9n determinado pola publicaci\u00f3n en 1889 do libro \"Naturalistic Photography\" de Peter Henry Emerson, onde o seu autor defende que a imaxe \"floue\" correspond\u00eda \u00e1 visi\u00f3n normal e superaba t\u00f3dalas formas art\u00edsticas, por influencia dos pintores impresionistas.\nA partir deste momento xorden novos grupos e asociaci\u00f3ns dedicadas \u00e1 busca dunha fotograf\u00eda art\u00edstica constru\u00edda sobre os valores propios da fotograf\u00eda. \u00c9 esta unha postura est\u00e9tica claramente diferenciada das inquietudes das primeiras asociaci\u00f3ns dedicadas \u00e1 investigaci\u00f3n t\u00e9cnica.\nO primeiro impulso para a creaci\u00f3n fotogr\u00e1fica pictorialista deuno o Camera Club de Viena \u00f3 organizar en 1891 unha exposici\u00f3n de fot\u00f3grafos adheridos \u00f3 pictorialismo. Un ano m\u00e1is tarde, en 1892, cr\u00e9ase en Londres o Linked Ring co obxectivo da organizaci\u00f3n dunha exposici\u00f3n baixo o lema \"Liberty-Loyalty\", \u00e1 que foron invitados fot\u00f3grafos estranxeiros da Europa Continental e dos Estados Unidos.\nA partir deste momento, os grupos multiplic\u00e1ronse por toda Europa, chegando o pictorialismo \u00f3s Estados Unidos e a outros continentes, animados por xoves fot\u00f3grafos desexosos de demostrar os valores art\u00edsticos da fotograf\u00eda.\nOs seus principais autores.\nOs seus representantes m\u00e1is destacados foron Peter Henry Emerson e Robert Demachy. Outros ser\u00edan Alvin Langdon Coburn, Heinrich K\u00fchn, L\u00e9onard Missone, Comandante Puyo, James Craig Annan, Richard Polak, George Davison, Lionel Clark, Hugo Henneberg, Fred Holland Day, Gertrude K\u00e4sebier, Edward Steichen, Clarence Hudson White e Frederick Henry Evans.\nEn Espa\u00f1a destaca a obra de Jos\u00e9 Ortiz Echag\u00fce, Josep Massana, Josep Maria Casals Ariet, Joaquim Pla Janini e Antonio Arissa.\nOs grupos m\u00e1is destacados.\nEntre as asociaci\u00f3ns de fot\u00f3grafos que se adheriron \u00f3 movemento destacan Linked Ring, Camera Club de Londres, Camera Club de Nova York, Photo-Secession, Photo-Club de Par\u00eds, Camera Club de Viena, Real Sociedade Fotogr\u00e1fica, Sociedade Portuguesa de Fotograf\u00eda, Sociedade Fotogr\u00e1fica Arxentina de Afeccionados ou a Japanese Camera Pictorialist of America.\nEstes grupos organizaron exposici\u00f3ns, publicaron revistas, manifestos etc. Son colectivos moi elitistas que limitan o acceso de membros e de fotograf\u00edas para as s\u00faas exposici\u00f3ns.\nA decadencia.\nCara \u00f3 ano 1910 acada o movemento o seu punto \u00e1lxido entrando nun proceso de decadencia polo esgotamento das s\u00faas propostas e os cambios sociais habidos, onde a s\u00faa reivindicaci\u00f3n art\u00edstica carece de sentido. Tras o final da primeira guerra mundial os seus principais autores abandonan o movemento ante o pulo do novo realismo fotogr\u00e1fico.\nMalia o anterior, en situaci\u00f3ns illadas como a de Espa\u00f1a contin\u00faa o seu desenvolvemento ata ben conclu\u00edda a Guerra civil espa\u00f1ola.\nValoraci\u00f3n.\nOs te\u00f3ricos da fotograf\u00eda non mostran un xu\u00edzo uniforme \u00e1 hora de realizar unha valoraci\u00f3n cr\u00edtica sobre este movemento art\u00edstico-fotogr\u00e1fico.\nEsta discusi\u00f3n non est\u00e1 rematada. \u00c9 m\u00e1is, hoxe en d\u00eda ten plena vixencia por canto que alg\u00fans autores defenden os valores est\u00e9ticos da imaxe, mentres que outros fot\u00f3grafos soste\u00f1en o valor das imaxes como testemu\u00f1o social da realidade.\nEn galer\u00edas de arte, salas de exposici\u00f3ns, revistas etc. p\u00f3dese observar como a fotograf\u00eda \u00e9 utilizada por alg\u00fans como medio de reflexi\u00f3n art\u00edstica e por outros como medio de reflexi\u00f3n social."}
{"id": "20962", "revid": "1576", "url": "https://gl.wikipedia.org/wiki?curid=20962", "title": "Fotograf\u00eda impresionista", "text": ""}
{"id": "20963", "revid": "98629", "url": "https://gl.wikipedia.org/wiki?curid=20963", "title": "Bauhaus", "text": "Co\u00f1\u00e9cese como Bauhaus () \u00e1 Staatliches Bauhaus (literalmente, \"casa estatal de construci\u00f3n\"), unha escola de arte e arquitectura de vangarda que funcionou entre 1919 e 1933 na Alema\u00f1a. A Bauhaus foi unha das maiores e m\u00e1is orixinais expresi\u00f3ns do que se chama Modernismo na arquitectura moderna, sendo unha das primeiras escolas de dese\u00f1o do mundo.\nHistoria.\nA escola foi fundada por Walter Gropius en Weimar no 1919, a partir da reuni\u00f3n da Escola do Gran-Duque para Artes Pl\u00e1sticas coa Kunstg. A maior parte dos traballos feitos polos alumnos nas aulas-oficina vendeuse durante a segunda guerra mundial. A intenci\u00f3n primaria era facer da Bauhaus unha escola combinada de arquitectura, artesanado, e unha academia de artes, e iso acabou sendo a base de moitos conflitos internos e externos que al\u00ed pasaron.\nGropius presentiu que comezaba un novo per\u00edodo da historia co fin da primeira guerra mundial e decidiu que a partir de a\u00ed deber\u00edase criar un novo estilo arquitect\u00f3nico que reflectise esa nova \u00e9poca. No seu estilo, tanto na arquitectura canto na criaci\u00f3n de bens de consumo, primaba a funcionalidade, custo reducido e orientaci\u00f3n \u00e1 produci\u00f3n en masa. Por esas raz\u00f3ns Gropius quer\u00eda unir novamente os campos da arte e artesanado, criando produtos altamente funcionais e con atributos art\u00edsticos. El foi o director da escola de 1919 a 1928, sucedido por Hannes Meyer e Ludwig Mies van der Rohe.\nA Bauhaus fora grandemente subsidiada pola Rep\u00fablica de Weimar. Despois dunha mudanza nos cadros do goberno, en 1925 a escola mudouse para Dessau, lugar onde foi criada a Universidade Bauhaus. Unha nova mudanza ocorre en 1932, para Berl\u00edn.\nEn 1933 a Bauhaus \u00e9 pechada por orde do goberno nazi. Os nazis opux\u00e9ranse \u00e1 Bauhaus durante a d\u00e9cada de 1920, ben como a calquera outro grupo que tivese unha orientaci\u00f3n pol\u00edtica de esquerda. A escola foi considerada unha fronte comunista, especialmente porque moitos artistas rusos traballaban ou estudaban al\u00ed. Escritores nazis como Wilhelm Frick e Alfred Rosenberg clamaban que a escola era \"anti-Xerm\u00e1nica,\" e desaprobaban o seu estilo moderno. Con todo, a Bauhaus tivo un impacto fundamental no desenvolvemento das artes e da arquitectura do occidente europeo, e tam\u00e9n dos Estados Unidos de Am\u00e9rica nas d\u00e9cadas seguintes - a onde se encami\u00f1aron moitos artistas exiliados polo r\u00e9xime nazi.\nO principal campo de estudos da Bauhaus era a arquitectura (como fica impl\u00edcito ata polo seu nome), e procurou estabelecer planos para a construci\u00f3n de casas populares baratas por parte da Rep\u00fablica de Weimar. Mais tam\u00e9n hab\u00eda espazo para outras expresi\u00f3ns art\u00edsticas: a escola publicaba unha revista chamada \"Bauhaus\" e unha serie de libros chamados \"Bauhausb\u00fccher\". O director de publicaci\u00f3ns e dese\u00f1o era Herbert Bayer.\nUn dos obxectivos principais da Bauhaus era unir artes, artesanado e tecnolox\u00eda. D\u00e1baselle valor \u00e1 m\u00e1quina, e salient\u00e1base a produci\u00f3n industrial e o dese\u00f1o de produtos. 'O \"Vorkurs\"' - literalmente \"curso preparatorio\" era un curso ministrado nos moldes do que \u00e9 o moderno curso de \"Dese\u00f1o B\u00e1sico\", fundamental en escolas de arquitectura de todo o mundo. Non se ensinaba nada de historia na Bauhaus porque se consideraba que todo deber\u00eda ser criado por principios racionais no canto de ser criado por padr\u00f3ns herdados do pasado."}
{"id": "20964", "revid": "22570", "url": "https://gl.wikipedia.org/wiki?curid=20964", "title": "Fotograf\u00eda academicista", "text": "Baixo o nome de Fotograf\u00eda academicista, tam\u00e9n co\u00f1ecida como fotograf\u00eda art\u00edstica ou pictorialista -que non hai que confundir co pictorialismo fotogr\u00e1fico de finais do s\u00e9culo XIX e principios do s\u00e9culo XX-, co\u00f1\u00e9cese unha corrente, que se desenvolveu na segunda metade do s\u00e9culo XIX, que pretende a identificaci\u00f3n da fotograf\u00eda coa arte tratando de incorporar a esta disciplina elementos propios da pintura.\nEste movemento fotogr\u00e1fico xorde como reacci\u00f3n \u00e1s cr\u00edticas que negaban o valor art\u00edstico da fotograf\u00eda. Os seus integrantes son fot\u00f3grafos que reivindican o papel art\u00edstico da fotograf\u00eda buscando inspiraci\u00f3n na pintura academicista, da que toman sobre todo os seus temas e x\u00e9neros (temas mitol\u00f3xicos, feitos hist\u00f3ricos etc.).\nXunto a isto tam\u00e9n defenden a artisticidade da fotograf\u00eda buscando que as fotos sexan o m\u00e1is laboriosas ou complicadas de realizar e o menos mec\u00e1nicas posibles. \u00c9 por iso que primeiro se realiza un bosquexo previo, logo se utilizan decorados, disfraces, rec\u00f3rrese \u00e1 composici\u00f3n de negativos (fotomontaxe)... e o resultado fotogr\u00e1fico final v\u00e9n a ser froito de m\u00faltiplos procesos.\nOs primeiros fot\u00f3grafos adscritos a esta corrente traballaban co daguerrotipo, pasando despois a empregar outros m\u00e9todos fotogr\u00e1ficos m\u00e1is actuais.\nEntre os artistas adscritos a esta corrente destacan Andr\u00e9 Adolphe Eug\u00e8ne Disd\u00e9ri -quen foi incluso un te\u00f3rico do movemento coa s\u00faa obra \"A arte da fotograf\u00eda\", 1862-, Fernando Navarro, Oscar Gustav Rejlander, Henry Peach Robinson e Julia Margaret Cameron."}
{"id": "20965", "revid": "98629", "url": "https://gl.wikipedia.org/wiki?curid=20965", "title": "Vangardas", "text": "Na acepci\u00f3n m\u00e1is com\u00fan a palabra vangarda (do franc\u00e9s a\"vant-garde,\" \"garda avante\") procede do l\u00e9xico militar e fai referencia \u00e1 forza ofensiva m\u00e1is adiantada dun ex\u00e9rcito durante a contenda. Deste significado derivar\u00e1 a acepci\u00f3n xen\u00e9rica de vangarda como conxunto de individuos, de ideas ou de pr\u00e1cticas que se anticipan ao tempo futuro. F\u00e1lase as\u00ed, en sentido lato, de tecnolox\u00eda de vangarda, de m\u00fasica con vocaci\u00f3n de vangarda ou de vangarda arquitect\u00f3nica.\nO sentido m\u00e1is estrito pertence ao \u00e1mbito das artes e das letras e asocia o termo \"vangarda\" ou \"vangardas\" \u00e1s vangardas hist\u00f3ricas, \u00e1s veces denominadas tam\u00e9n \"-ismos,\" que foron unha serie de movementos art\u00edsticos e literarios que van xurdindo desde a fin do s\u00e9culo XIX ata a primeira metade do s\u00e9culo XX, especialmente entre a primeira e a segunda guerra mundial. \nA aparici\u00f3n do termo e do concepto de \"vangarda\" art\u00edstica.\nA palabra.\nA palabra \"vangarda\", no campo das artes, apareceu por vez primeira no texto \"\u201cL\u00b4artiste, le savant et l\u00b4industriel\u201d\" (\u201cO artista, o cientif\u00edco e o industrial\u201d) asinado en 1825 por Olindes Rodrigues, disc\u00edpulo do socialista ut\u00f3pico Saint-Simon. Tras a Revoluci\u00f3n francesa funcionara como sin\u00f3nimo de pensamento radical e ut\u00f3pico e fora extendendo o sentido -ao tempo que se divulgaba desde a prensa- para designar tanto os intelectuais que encabezaban os movementos revolucionarios coma os artistas opostos \u00e1 arte acad\u00e9mica oficial. \nO advento do \"moderno\".\nC\u00edtanse como antecedente -e incluso como data de comezo do concepto mesmo de vangarda- as exposici\u00f3ns que recoll\u00edan desde 1863, baixo o ep\u00edgrafe Salon des Refus\u00e9s (\"O Sal\u00f3n dos Rexeitados\"), a obra dos artistas que foran exclu\u00eddos do Sal\u00f3n de Par\u00eds, o escaparate anual da arte acad\u00e9mica francesa, dominada na altura polo realismo. Alg\u00fans artistas dese \"sal\u00f3n dos desbotados\" foron \u00c9douard Manet, Gustave Courbet, Paul C\u00e9zanne ou Camille Pissarro e as produci\u00f3ns desa categor\u00eda -en principio- marxinal asentaron o concepto de \"arte moderna\". \nManet e C\u00e9zanne, do grupo dos impresionistas, e sobre todo Vincent Van Gogh, James Ensor e Edvard Munch son alg\u00fans dos antecedentes da pintura vangardista do s\u00e9culo XX. \nNo entanto, o punto de partida que se adoita establecer para as vangardas hist\u00f3ricas \u00e9 a publicaci\u00f3n, en 1909, do Manifesto Futurista por parte de Marinetti na primeira plana do parisiense \"Le Figaro\" e declar\u00e1ndose en rebeld\u00eda fronte \u00e1 tradici\u00f3n e fronte \u00e1 Historia.\nOrixe e definici\u00f3n.\nComo adoita acontecer con calquera movemento human\u00edstico, non resulta f\u00e1cil nin trazar a xenealox\u00eda das vangardas nin marcar os l\u00edmites, de seu difusos, para unha definici\u00f3n. A cuesti\u00f3n faise a\u00ednda m\u00e1is complexa en canto que non existe unha correlaci\u00f3n doada de precisar entre o m\u00e1is caracter\u00edstico de determinadas vangardas pl\u00e1sticas (cubismo, construtivismo, neoplasticismo...) e o que ser\u00edan movementos hom\u00f3logos no campo das letras, e menos a\u00ednda na m\u00fasica ou no cine; ocorre exactamente o mesmo na direcci\u00f3n inversa. \nPor outra parte o termo \"vangarda\" contin\u00faa vixente: f\u00e1lase dunha \"actitude vangardista\" (tan indefinible hoxe coma hai cen anos) que estar\u00eda na base da sacudida hist\u00f3rica, das t\u00e9cnicas e das tem\u00e1ticas atribu\u00eddas aos \"-ismos\". Mais agora, con maior perspectiva, sabemos que aquilo que \u00e1s veces se ten concibido como pr\u00e1ctica orixinal do vangardismo pos\u00fae un longo percorrido nas artes ou nas letras: o caligrama, por exemplo (tan caracter\u00edstico de vangardistas coma Apollinaire) existe desde o per\u00edodo helen\u00edstico, da mesma maneira que a abstracci\u00f3n, que no inicio do XX escandalizaba un gusto hexem\u00f3nico pola pintura figurativa, se encontra nas orixes do que entendemos por arte, en pleno Paleol\u00edtico. \nNon existe logo unha definici\u00f3n capaz de abranguer, como fen\u00f3menos illados, as vangardas hist\u00f3ricas no que te\u00f1en de orixinal. De feito un dos n\u00facleos desa orixinalidade residir\u00eda na reivindicaci\u00f3n ideal da autonom\u00eda do fen\u00f3meno est\u00e9tico que expuxeran s\u00e9culos atr\u00e1s o racionalismo moderno e o Romanticismo; transformada polos \"-ismos\" en posicionamento radical contra a sociedade do seu tempo, a arte repolit\u00edzase combatendo a representaci\u00f3n que estes consideran liquidada nun novo contexto global (urbanizaci\u00f3n, industrializaci\u00f3n e tecnolox\u00edas, velocidade, crise relixiosa...) invisible aos par\u00e1metros burgueses. C\u00f3mpre, polo tanto, definir as vangardas, en tanto que fen\u00f3meno caracteristicamente reactivo, desde un co\u00f1ecemento profundo desas condici\u00f3ns e dos antagonismos pol\u00edticos da \u00e9poca, que se aceleran ao ritmo mesmo da consigna revolucionaria. \nContexto hist\u00f3rico, cultural e sociopol\u00edtico.\nO determinante que resultou o contexto para o auxe das vangardas hist\u00f3ricas perc\u00edbese con nitidez na entrevista que Tristan Tzara, un dos fundadores do dada\u00edsmo, concede \u00e1 radio francesa. \u00c9 o ano 1950:\"\"Para comprender como naceu Dada c\u00f3mpre imaxinar o estado de \u00e1nimo dun grupo de xente nova (...) en tempos da I Guerra Mundial. (...) A guerra, certamente, acabou (...) pero cara a 1916-1917 parec\u00eda que non hab\u00eda rematar nunca. (...) De a\u00ed o desgusto e a rebeli\u00f3n. Estabamos resoltamente contra a guerra, sen por iso caer nos repregamentos f\u00e1ciles do pacifismo ut\u00f3pico. Sabiamos que s\u00f3 pod\u00eda suprimirse a guerra extirpando a s\u00faas ra\u00edces. A impaciencia de vivir era grande: o desgusto fac\u00edase extensivo a todas as formas de civilizaci\u00f3n chamada moderna, \u00e1s s\u00faas mesmas bases, \u00e1 s\u00faa l\u00f3xica e \u00e1 s\u00faa linguaxe (...)\".\" Velaqu\u00ed algunhas circunstancias -varias delas sen precedentes na Historia da humanidade- que contrib\u00faen a explicar o xurdimento da vangarda:\nElementos com\u00fans.\nSendo pois as vangardas hist\u00f3ricas un conxunto de movementos dispares, en ocasi\u00f3ns antag\u00f3nicos, resultan escasos os elementos que poder\u00edan constitu\u00edrse en factor com\u00fan da maior\u00eda delas:\nAs vangardas hist\u00f3ricas ou \"-ismos\".\nCensura e reco\u00f1ecemento serodio das vangardas do leste de Europa.\nO consenso especialista no estudo da literatura e das artes, mentres durou a Guerra Fr\u00eda, confinou a \u00e1rea de influencia das diversas vangardas \u00e1 Europa Occidental e mais a Am\u00e9rica, con Par\u00eds como n\u00facleo principal de irradiaci\u00f3n xunto a Z\u00fcrich, Berl\u00edn ou Nova York. Houbo que agardar pola ca\u00edda da URSS para que os centros cr\u00edticos internacionais desvelasen a transcendencia de Moscova e doutras cidades \u00e1 hora de comprender sen exclusi\u00f3ns as vangardas hist\u00f3ricas, as\u00ed coma a influencia enorme dos revolucionarios e (pre)revolucionarias do Leste no percorrido das artes da Europa capitalista. Foi na exposici\u00f3n The Great Utopia, celebrada polo Museo Guggenheim neoiorquino en 1992, cando se reco\u00f1eceron alg\u00fans efectos da censura art\u00edstica nas democracias occidentais. Durante d\u00e9cadas tanto a pintura coma a literatura feita polos nomes que participaron na Revoluci\u00f3n de Outubro (Varvara Step\u00e1nova, Kasimir Mal\u00e9vich, Olga Rozanova, Liubov Popova, Vladimir Maiakovski...) foron parcial ou totalmente silenciadas tanto no bando capitalista coma no tardosovi\u00e9tico e s\u00f3 nos albores do XXI puido despregarse unha visi\u00f3n en verdade global da composici\u00f3n e ideolox\u00eda do movemento vangardista.\nOs \"-ismos\".\nA m\u00e1is precisa definici\u00f3n das vangardas hist\u00f3ricas \u00e9, daquela, a suma das caracterizaci\u00f3ns de cada un dos seus \"-ismos:\"\nO dada\u00edsmo foi unha das vangardas m\u00e1is influentes se atendemos \u00e1s linguaxes (poes\u00eda, pintura, escultura...) que se viron por el sacudidas. A pesar de que entre 1920 (data do \u00faltimo manifesto) e 1922 se dera por liquidado, en realidade foise subsumindo noutros \"-ismos\" que dalg\u00fan xeito recoller\u00edan e desenvolver\u00edan, nun formato de percorrido m\u00e1is longo, o seu instinto de demolici\u00f3n. Existen m\u00faltiples especulaci\u00f3ns e lendas acerca do significado da palabra Dad\u00e1, mais o propio Tzara advertiu de que unicamente se trataba dun significante baleiro, dun xogo que expresaba a renuncia mesma a constitu\u00edrse en sentido en canto que tampouco exist\u00eda concepto ning\u00fan de beleza universal ou eterna. Non por acaso as armas do dada\u00edsmo foron a improvisaci\u00f3n, o absurdo, a parodia, a irreverencia e un caos creativo no que o azar desempe\u00f1aba asemade, fronte ao racionalismo burgu\u00e9s, o papel de m\u00e9todo e de filosof\u00eda. \n\"\"Ben mirado, detr\u00e1s da fachada do futurismo s\u00f3 hab\u00eda un charlat\u00e1n vacuo, un fulano h\u00e1bil e equ\u00edvoco, cheo de palabras como\" patriotismo\",\" militarismo\",\" desprezo pola muller \"e ese tipo de sentenzas provincianas\".\"Foi o construtivismo, se cadra, o movemento que en maior medida protagonizaron mulleres na primeira metade do XX. Esta vangarda, enfrontada ao que consideraba idealismo (por exemplo, en Kandinsky), preguntouse cal poder\u00eda ser a utilidade da arte nunha sociedade nova. Froito de profundas reflexi\u00f3ns te\u00f3ricas, medrou e madureceu como consecuencia do debate entre \"composici\u00f3n\" dunha obra (a composici\u00f3n ser\u00eda burguesa, individualista, tradicionalista) e \"construci\u00f3n\" desta (a construci\u00f3n ser\u00eda colectiva, atenta aos materiais que usa e \u00e1 relaci\u00f3n entre eles, que producir\u00eda de seu significado). Evitar a transformaci\u00f3n da inspiraci\u00f3n art\u00edstica en fetiche e cuestionar a separaci\u00f3n entre discurso cr\u00edtico e a praxe art\u00edstica resultar\u00edan outras consecuencias l\u00f3xicas e orientar\u00edanse a eliminar os excesos do que se vi\u00f1era entendendo como arte e incluso a arte mesma. O construtivismo aspirara nun principio a engadirse, como un compo\u00f1ente m\u00e1is, ao traballo na f\u00e1brica, pero deu os mellores froitos -a integraci\u00f3n produtiva que teorizou apenas chegou a funcionar-, m\u00e1is al\u00e1 da escultura, no eido da propaganda. A partir dos primeiros anos da d\u00e9cada de 1920 a s\u00faa febril actividade na elaboraci\u00f3n de carteis pol\u00edticos (tam\u00e9n de escenograf\u00edas, postos de axitaci\u00f3n e de exposici\u00f3n, dese\u00f1o de libros etc.) co\u00f1eceu grande \u00e9xito. Situ\u00e1ronse \u00e1 fronte desta corrente, \u00e1 parte dos escultores citados arriba, Varvara Stepanova, Vladimir Tatlin, Liubov Popova, Aleksandr Rodchenko, Aleksandra Ekster e El Lissitzky. O director Eisestein viuse influ\u00eddo polo construtivismo na concepci\u00f3n e na execuci\u00f3n d\u00b4\"O acourazado Potemkin\", obra fundacional na historia do cine. \nOutras vangardas e \"-ismos\". Artistas sen adscrici\u00f3n concreta.\nNomes capitais das vangardas, \u00e1s veces unha corrente en si mesmos (Marcel Duchamp), e mesmo movementos enteiros resultan de complexa adscrici\u00f3n; nalg\u00fans casos persoas significadas en vida (\u00e9 o caso de Wassily Kandinsky ou de Paul Klee) ben foron mudando rapidamente de adhesi\u00f3n a un \"-ismo\" determinado, ben formaron parte de grupos heterox\u00e9neos, \u00e1s veces non formalmente vangardistas, cunha est\u00e9tica ou cun estilo que xa se revelaran no s\u00e9culo XIX e incluso antes. \nTense englobado entre os \"-ismos\" alg\u00fan movemento sen trazos m\u00ednimos (unidade, conciencia de grupo etc.) que permitisen categorizalo estritamente como vangarda hist\u00f3rica. As\u00ed ocorre, por exemplo, co \"abstraccionismo\", etiqueta xen\u00e9rica para calquera estilo non figurativo. En realidade os e as artistas que cultivaron a abstracci\u00f3n, moi diversas no ideol\u00f3xico, carecen moitas veces de v\u00ednculo xeogr\u00e1fico ou xeracional e desenvolven a obra en diversas frontes ao longo do s\u00e9culo todo; collen aqu\u00ed precedentes senlleiras coma Hilma af Klint, as vangardas rusas, Mondrian ou Jackson Pollock. Tam\u00e9n se debate a\u00ednda a pertenza ao canon de vangarda hist\u00f3rica do expresionismo ao se tratar dunha denominaci\u00f3n que alude a estratexias diferentes en distintas \u00e9pocas (adoita citarse Francisco de Goya como precursor), a\u00ednda que en sentido menos lato se circunscriba aos grupos alem\u00e1ns \"Die Br\u00fccke\" (\"A Ponte\") e \"Der Blaue Reiter\" (\"O Xinete Azul\") con protagonistas coma os primeiros Klee e Kandinsky xunto a Ernst Ludwig Kirchner ou Franz Marc.\nAs vangardas en Galicia na primeira metade do XX. Vangardismo galego.\nAs vangardas literarias.\nSon fundamentalmente, no campo da literatura, os poetas Manuel Antonio e \u00c1lvaro Cunqueiro quen protagonizan o impulso vangardista galego. \nO poeta de Rianxo, cuxa obra ir\u00e1 rexistrando a pegada do creacionismo e doutras vangardas (algo que non resulta estra\u00f1o se reparamos en que nomes coma Cansinos Assens, Gerardo Diego e o daquela ultra\u00edsta Jorge L. Borges publican os seus textos na prensa viguesa), \u00e9 o autor, xunto con \u00c1lvaro Cebreiro, do manifesto \"M\u00e1is Al\u00e1\", unha intervenci\u00f3n para reivindicar -entre outras cousas- a naturalidade coa que se pod\u00edan asumir os supostos universais da vangarda desde posturas nacionalistas -no seu caso, independentistas e lindantes co anarquismo- contra o dominio espa\u00f1ol. \n\u00c1lvaro Cunqueiro, pola s\u00faa parte, reinterpreta varios \"ismos\" de forma libre e persoal a partir do co\u00f1ecemento -durante a etapa compostel\u00e1 e a trav\u00e9s sobre todo de Garc\u00eda-Sabell-, de Paul \u00c9luard, Andr\u00e9 Breton e outros autores da vangarda, ao tempo que xa desde a mocidade mindoniense se posicionara na \u00f3rbita dun arredismo certamente nada proclive \u00e1 esquerda revolucionaria. \nEugenio Montes comezou o seu percorrido literario en galego, baixo o auspicio de Risco e mesturando alg\u00fan elemento audaz de vangarda con ideas debedoras do tradicionalismo. En 1933 cofundou a Falange Espa\u00f1ola.\nHilozo\u00edsmo e neotrobadorismo.\nNon son considerados pola cr\u00edtica actual como encaixables no panorama das vangardas hist\u00f3ricas nin o neotrobadorismo nin hilozo\u00edsmo (\"ver artigos principais\") a pesar do que contin\u00faan repetindo moitos manuais escolares. Tr\u00e1tase en realidade de correntes que implican certa renovaci\u00f3n formal, mais non tem\u00e1tica; tampouco responden aos trazos elementais das vangardas hist\u00f3ricas (reacci\u00f3n contra est\u00e9ticas anteriores, radicalidade pol\u00edtica, organizaci\u00f3n de grupo, publicaci\u00f3n de manifestos etc.). O hilozo\u00edsmo bebe da tradici\u00f3n popularista e imaxinista da poes\u00eda galega e incorpora de maneira eventual achados do creacionismo. O neotrobadorismo vindica a novidade formal e o valor est\u00e9tico dunhas cantigas divulgadas por vez primeira, nese momento, aos grandes p\u00fablicos; s\u00f3 na obra de \u00c1lvaro Cunqueiro se combina con recursos contempor\u00e1neos, m\u00e1is al\u00e1 da est\u00e9tica medievalizante.\nAs vangardas pl\u00e1sticas.\nOs principais nomes da pl\u00e1stica galega -tam\u00e9n chamados \"Renovadores\" ou \"Os Novos\" en maior o menor medida vinculados \u00e1s vangardas hist\u00f3ricas, \u00e1s veces debatendo o seu alcance con intelectuais coet\u00e1neos, son Carlos Maside, Maruxa Mallo, Manuel Colmeiro, C\u00e1ndido Fern\u00e1ndez Mazas, Manuel Torres, Arturo Souto, Laxeiro, Urbano Lugr\u00eds, Eugenio Granell e Lu\u00eds Seoane, todos eles nacidos nunha estreita franxa cronol\u00f3xica entre 1897 e 1912. \nComo ocorre no caso da literatura, son diferentes en cada caso a filiaci\u00f3n vangardista e o co\u00f1ecemento mesmo dunha proposta cuxo centro m\u00e1is pr\u00f3ximo orbitaba ao redor dos cen\u00e1culos parisienses. O grao de asunci\u00f3n das propostas m\u00e1is avanzadas dependeu unhas veces da idade (a produci\u00f3n m\u00e1is reco\u00f1ecida de Seoane e de Granell d\u00e1se no exilio americano, ap\u00f3s 1936, e o mesmo ocorre en Galicia coa do pintor Lugr\u00eds); outras tivo que ver co impacto do intenso debate, xa instalado desde os tempos de N\u00f3s, entre a urxencia dunha arte popularista orientada \u00e1 propaganda e o imperativo -innegociable para os nomes m\u00e1is novos- da modernidade est\u00e9tica. Varias ser\u00e1n as estratexias para intentar conciliar os dous referentes (alternar dese\u00f1os de tipo cr\u00edtico na prensa con obra m\u00e1is avanzada, aproximarse \u00e1s versi\u00f3ns m\u00e1is sociais -socialistas- da vangarda ou optar polo expresionismo). Risco e Castelao, bos co\u00f1ecedores, respectivamente, da teor\u00eda da vangarda e das manifestaci\u00f3ns pict\u00f3ricas da modernidade do seu tempo, acabaron considerando que tanto o momento pol\u00edtico coma o grao de desenvolvemento cultural da sociedade galega desaconsellaban unha arte allea \u00e1 comprensi\u00f3n maioritaria. \nNo entanto o pulo dos \"Renovadores\", m\u00e1is ou menos pr\u00f3ximo \u00e1 plenitude vangardista, acabouse revelando crucial para tirar a arte galega das servidumes do rexionalismo pict\u00f3rico, unha \"arte de orde\" do gusto da burgues\u00eda. \nA vangarda musical.\nAs propostas musicais de vangarda en Galicia, incomprendidas por parte das elites culturais nacionais da \u00e9poca, xiraron en torno \u00e1 figura de Jes\u00fas Bal y Gay, quen igual que moitos compa\u00f1eiros de xeraci\u00f3n tivo que desenvolver a s\u00faa obra no exilio. Participa desde 1921 nos actos culturais da Residencia de Estudiantes de Madrid, na que ingresa en 1924; al\u00ed, en contacto con varias expresi\u00f3ns art\u00edsticas dos \"-ismos\", formar\u00e1 parte do \u201cGrupo dos Oito\u201d, unha serie de m\u00fasicos e music\u00f3logos fundamentais para entender a evoluci\u00f3n da m\u00fasica culta na Pen\u00ednsula durante o s\u00e9culo XX. Nese mesmo ano de 1924 participa con outros intelectuais de Lugo na fundaci\u00f3n da revista \"Ronsel\" (xunto coa coru\u00f1esa \"Alfar\", medios galegos abertos \u00e1 modernidade en diversas disciplinas). \u00c9 no 1925 cando, integrado no peri\u00f3dico \"El Pueblo Gallego\", encabeza as sinaturas do texto que se publica baixo o t\u00edtulo \"Un manifesto contra el caciquismo\". En 1927 formar\u00e1 parte do Seminario de Estudos Galegos. Por causa do seu activismo pol\u00edtico, que vi\u00f1a de longo (desde principios de 1930 entrara a militar na organizaci\u00f3n AGRA, Acci\u00f3n Galega Radical Autonomista, de corte radical e nacionalista, onde estaban tam\u00e9n outros destacados intelectuais galegos, alg\u00fans da \u00f3rbita da vangarda coma Carlos Maside, mais tam\u00e9n Otero Espasand\u00edn, Bouza Brey, Ben-Cho-Shey e Ferm\u00edn Fern\u00e1ndez Penzol), Bal y Gay vese obrigado a exiliarse en M\u00e9xico e ser\u00e1 durante ese per\u00edodo cando forxe a s\u00faa amizade con Igor Stravinskii, ao que consultar\u00e1 moitas das s\u00faas creaci\u00f3ns e co que se sentir\u00e1 identificado, convert\u00e9ndose nun defensor absoluto da obra do compositor ruso."}
{"id": "20966", "revid": "23204", "url": "https://gl.wikipedia.org/wiki?curid=20966", "title": "Fotograf\u00eda de defuntos", "text": "A fotograf\u00eda de defuntos foi unha pr\u00e1ctica que, basicamente, consist\u00eda en vestir un cad\u00e1ver recente coas s\u00faas roupas persoais e facelo part\u00edcipe dun \u00faltimo retrato grupal, cos seus compa\u00f1eiros, familiares ou amigos.\nHistoria.\nA fotograf\u00eda de defuntos \u00e9 unha pr\u00e1ctica que nace case coa mesma fotograf\u00eda (un 19 de agosto de 1839) en Par\u00eds, pero logo est\u00e9ndese rapidamente cara a outros pa\u00edses. Hab\u00eda diferentes escenograf\u00edas, como defuntos \u00e1 mesma mesa cos familiares vivos, meni\u00f1os na cama ou xente maior coa roupa de gala.\nEsta era unha pr\u00e1ctica moi com\u00fan, e en Galicia lev\u00e1rona a cabo fot\u00f3grafos como Virxilio Vi\u00e9itez, Joaqu\u00edn Pintos, Francisco Zagala, Maximino Reboredo, Ram\u00f3n Caama\u00f1o, Jos\u00e9 Moreira, Raniero Fern\u00e1ndez ou Pedro Brey.\nNa cultura.\nNa pel\u00edcula \"The Others\" (de Alejandro Amen\u00e1bar e interpretada por Nicole Kidman), a protagonista descobre que os seus criados son fantasmas porque atopa un destes retratos de defuntos no que aparecen os tres personaxes xa mortos."}
{"id": "20970", "revid": "111586", "url": "https://gl.wikipedia.org/wiki?curid=20970", "title": "Her\u00e1ldica", "text": "A her\u00e1ldica \u00e9 unha das ciencias auxiliares da historia e da arte. Oc\u00fapase do estudo da composici\u00f3n e do significado dos escudos de armas ou bras\u00f3ns.\nHistoria.\nA disciplina nace arredor do s\u00e9culo XII e ten nos seus comezos unha aplicaci\u00f3n pr\u00e1ctica: permite identificar por debaixo da s\u00faa armadura o guerreiro que porta un determinado escudo e adscribilo a alg\u00fan dos bandos enfrontados nun lance. Co tempo, a her\u00e1ldica foi estendendo o seu \u00e1mbito para abranguer a identificaci\u00f3n non s\u00f3 de persoas, sen\u00f3n tam\u00e9n de corporaci\u00f3ns, poboaci\u00f3ns, entidades p\u00fablicas etc.\nFronte a outras simbolox\u00edas, a her\u00e1ldica caracter\u00edzase pola asunci\u00f3n dun conxunto de normas r\u00edxidas para a composici\u00f3n dos escudos de armas e a transmisi\u00f3n das armar\u00edas a trav\u00e9s de xeraci\u00f3ns como elemento identificador da li\u00f1axe. En efecto, a her\u00e1ldica pos\u00fae as s\u00faas propias leis, como a da prohibici\u00f3n de que nun escudo figure metal sobre metal ou cor sobre cor. \u00d3 longo da historia, estas leis fix\u00e9ronse tan complexas que nin os se\u00f1ores que detentaban un escudo determinado pod\u00edan interpretalo correctamente, polo que se crea a figura do rei de armas, un funcionario que se encarga de dese\u00f1ar e interpretar os escudos her\u00e1ldicos.\nCaracter\u00edsticas.\nOs escudos de armas constan das seguintes compo\u00f1entes:\nOs escudos de armas poden ter adornos arredor, denom\u00ednanse timbres e son de diferentes tipos:\nO lado esquerdo da composici\u00f3n her\u00e1ldica denom\u00ednase \"sinistra\" e o dereito \"destra\". O escudo descr\u00edbese coma se mir\u00e1semos un espello; isto \u00e9, a esquerda \u00e9 a dereita do observador.\nPor exemplo, un escudo que levase pintado un carballo de cor verde, nun fondo branco cunha banda vermella desde unha punta a outra do campo, e que estivese sostido por un unicornio branco empinado \u00e1 esquerda do observador e por un grif\u00f3n verde \u00e1 dereita, describir\u00edase as\u00ed:\n\"En campo de prata, unha banda de goles. En abismo, un carballo de sinople. Te\u00f1en o escudo \u00e1 destra un grif\u00f3n de sinople e \u00e1 sinistra un unicornio rampante de prata\"."}
{"id": "20971", "revid": "121998", "url": "https://gl.wikipedia.org/wiki?curid=20971", "title": "Movemento Socialista para a Integraci\u00f3n", "text": "O Movemento Socialista para a Integraci\u00f3n (L\u00ebvizja Socialiste p\u00ebr Integrim) \u00e9 un partido pol\u00edtico alban\u00e9s que xurdiu en 2004 como unha escisi\u00f3n do Partido Socialista de Albania encabezada polo ex-primeiro ministro Ilir Meta que acusaba a Fatos Nano de non favorecer a integraci\u00f3n en Europa e de falta de transparencia. Nas elecci\u00f3ns de xullo de 2005 conseguiu 5 escanos na Asemblea de Albania co 8.5% dos votos."}
{"id": "20972", "revid": "22570", "url": "https://gl.wikipedia.org/wiki?curid=20972", "title": "Historia da arte", "text": " \nA historia da arte \u00e9 unha disciplina que estuda a evoluci\u00f3n das expresi\u00f3ns art\u00edsticas, a constituci\u00f3n e a variaci\u00f3n das formas, dos estilos, dos conceptos transmitidos a trav\u00e9s das obras de arte ao longo do tempo.\nO termo historia da arte acostuma a designar o conxunto das obras dunha \u00e9poca, pa\u00eds ou escola das artes visuais. A arte \u00e9 a expresi\u00f3n do momento, sexa hist\u00f3rico ou persoal. Os historiadores de arte procuran determinar os per\u00edodos que empregan un certo estilo est\u00e9tico por 'movementos'. A arte rexistra as ideas e os ideais das culturas e etnias, sendo, as\u00ed, importante para a comprensi\u00f3n da historia da humanidade e do mundo.\nNa linguaxe com\u00fan, o termo historia da arte acostuma a referirse \u00e1 historia das artes visuais. Se ben as ideas sobre a definici\u00f3n de arte sufriron mudanzas ao longo do tempo, o campo da historia da arte tenta categorizar as mudanzas na arte ao longo do tempo e comprender mellor a forma como a arte modela e \u00e9 modelada polas perspectivas e impulsos creativos dos seus practicantes. A\u00ednda que moitos pensen na historia da arte simplemente como o estudo da a s\u00faa evoluci\u00f3n occidental, o asunto incl\u00fae toda a arte, dos meg\u00e1litos da Europa Occidental \u00e1s pinturas da dinast\u00eda Tang, na China.\nPeriodizaci\u00f3n.\nO campo de arte tornouse bastante abranguente e pode subdividirse da seguinte maneira:"}
{"id": "20975", "revid": "98629", "url": "https://gl.wikipedia.org/wiki?curid=20975", "title": "Mesol\u00edtico", "text": "O Mesol\u00edtico (\"pedra intermedia\") \u00e9 un per\u00edodo da prehistoria situado entre o Paleol\u00edtico e o Neol\u00edtico, e presente (ou polo menos, con duraci\u00f3n razo\u00e1bel) apenas nalgunhas rexi\u00f3ns do mundo onde non houbo transici\u00f3n directa entre os dous per\u00edodos citados. As rexi\u00f3ns que sufriran maiores efectos das glaciaci\u00f3ns tiveron Mesol\u00edticos m\u00e1is evidentes.\nIniciouse co fin do Plistoceno, a preto de 10 mil anos atr\u00e1s, e rematou coa introduci\u00f3n da agricultura, en \u00e9pocas que var\u00edan de acordo coa rexi\u00f3n.\nCulturas mesol\u00edticas.\nCulturas mesol\u00edticas son as que xorden na transici\u00f3n entre as que a\u00ednda representan unha econom\u00eda de produci\u00f3n. Un fen\u00f3meno que aparece con car\u00e1cter xeral nas culturas mesol\u00edticas \u00e9 a tendencia para as formas microl\u00edticas e xeom\u00e9tricas na industria l\u00edtica e a desaparici\u00f3n gradual da industria \u00f3sea. Estas culturas non xorden en todos lados ao mesmo tempo nin te\u00f1en id\u00e9ntica duraci\u00f3n. Na Europa continental e n\u00f3rdica o desenvolvemento das culturas mesol\u00edticas procede da degradaci\u00f3n gradual da cultura \"magdalenense\" do Paleol\u00edtico final, \u00e1 medida que as novas condici\u00f3ns clim\u00e1ticas orixinaban unha diminuci\u00f3n e transformaci\u00f3n da fauna ao ritmo da diminuci\u00f3n progresiva do glaciar escandinavo. As culturas mesol\u00edticas do norte de Europa son en gran parte tributarias da anterior tradici\u00f3n magdalenense.\nEnterro de Theviec - Museo de Tolosa.\nEn Francia, o proceso de degradaci\u00f3n do Paleol\u00edtico d\u00e1 lugar \u00e1 aparici\u00f3n da cultura \"acilense\" na zona pirenaica, con extensi\u00f3n pola zona cant\u00e1brica da Pen\u00ednsula Ib\u00e9rica, cultura de transici\u00f3n sen grandes novidades e que contin\u00faa as antigas t\u00e9cnicas paleol\u00edticas. Por\u00e9n, en Francia p\u00f3dense atopar vestixios da cultura \"tardenoisense\" (nome derivado de Tardenois, onde se sit\u00faa o xacemento de F\u00e8re), caracter\u00edstica dos terreos baixos e zonas de dunas. No Mesol\u00edtico adquiren grande importancia os concheiros portugueses das marxes do Texo, onde est\u00e1 asentada unha poboaci\u00f3n que vai evolucionando lentamente e na cal aparecen xa moitos elementos raciais mistos. Os principais xacementos son Cabezo da Amoreira, Cova da Onza e Fonte do Padre Pedro. A este ciclo cultural pertencen tam\u00e9n as oficinas de traballo manual de s\u00edlex, ao aire libre, que existen na rexi\u00f3n tarraconense."}
{"id": "20976", "revid": "1822", "url": "https://gl.wikipedia.org/wiki?curid=20976", "title": "Paleol\u00edtico medio", "text": "O Paleol\u00edtico medio \u00e9 un per\u00edodo da prehistoria caracterizado polo predominio da cultura musteriana e da t\u00e9cnica Levallois, que consisten en obter unha ou varias lascas de forma predeterminada, a partir dunha preparaci\u00f3n particular do n\u00facleo l\u00edtico. Abrangue aproximadamente entre os anos 130000 e 33000 a.C.\nVisi\u00f3n lineal.\nAo primeiro definiuse o Paleol\u00edtico medio pola existencia do Homo neanderthalensis, que se supu\u00f1a unha especie intermedia entre o Homo erectus e o Homo sapiens sapiens. Posteriormente descubriuse que a evoluci\u00f3n do x\u00e9nero Homo ata o sapiens foi m\u00e1is complexa, e que o H. neanderthalis no antecedeu ao a H. sapiens, sen\u00f3n que foi unha especie de orixe europea e que durante m\u00e1is de 150 mil anos tivo unha existencia paralela co H. sapiens, orixinario de \u00c1frica. Non houbo pois un proceso lineal de evoluci\u00f3n e a visi\u00f3n do Paleol\u00edtico medio resultou s\u00f3 ser certa para Europa e o norte de \u00c1frica."}
{"id": "20977", "revid": "1131", "url": "https://gl.wikipedia.org/wiki?curid=20977", "title": "Xibarda", "text": "A xibarda, silbarda ou xilbarbeira (Ruscus aculeatus ) \u00e9 unha especie faner\u00f3gama arbustiva, perenne, pertencente \u00e1 familia das rusc\u00e1ceas. Tr\u00e1tase dun arbusto (pode alcanzar os 80\u2013100\u00a0cm de altura) que adoita crecer asociado \u00e1s carballeiras (fragas, formaci\u00f3ns de aci\u00f1eiras...), e macizos de matogueiras. Tam\u00e9n se co\u00f1ece polos nomes populares de rascac\u00fa e mesquita.\nDistribuci\u00f3n.\n\u00c9 orixinaria de Eurasia e en Europa crece principalmente no sur do continente, na \u00e1rea mediterr\u00e1nea. Vive desde o nivel do mar at\u00e9 os 1.000 metros de altura no sotobosque centroeuropeo e mediterr\u00e1neo, a\u00ednda que tam\u00e9n a atopamos no norte de \u00c1frica e Asia. Prefire os solos b\u00e1sicos, secos e f\u00e9rtiles e as zonas sombrizas.\n\u00c9 abundante en toda Galicia, en carballeiras e soutos ou sobre substratos rochosos, especialmente en zonas h\u00famidas.\nDescrici\u00f3n.\n\u00c9 un pequeno arbusto de 30 a 80\u00a0cm de altura de cor verde escura, con rizomas subterr\u00e1neos dos que saen talos florais masculinos ou femininos. En ambos os casos presenta dous tipos de talos: os normais son lisos e arredondados, mentres que os outros te\u00f1en falsas follas, de forma ovolanceolada de 2 a 3\u00a0cm de lonxitude e acabadas cunha punta r\u00edxida e punzante.\nAs follas verdadeiras son diminutas, a modo de pequenas escamas lanceoladas e cun pequeno espor\u00f3n, que normalmente pasan desapercibidas. Aparecen nas axilas e te\u00f1en entre 3 e 4\u00a0mm de lonxitude. O que semellan ser as follas da planta son realmente unhas poli\u00f1as modificadas, denominadas tecnicamente cladodios ou fil\u00f3clados, con forma de folla lanceolada ancha, de cor verde e consistentes, rematadas nun ap\u00e9ndice espi\u00f1ento e dispostas alternadamente.\nAs flores, que nacen na primavera, son pequenas e averdadas, unisexuais e dioicas . Nacen en grupos de 2-3 no centro daqueles cladodios. O froito \u00e9 unha baga do tama\u00f1o dunha cereixa pequena e de cor vermella \u00f3 madurecer, de 10 a 12\u00a0mm de di\u00e1metro con d\u00faas sementes. Estes froitos son t\u00f3xicos e poden provocar v\u00f3mitos e diarreas, especialmente nos cativos. A diseminaci\u00f3n faise por medio das deposici\u00f3ns dos animais que comen os froitos (endozoocora). Reprod\u00facese tam\u00e9n por rizomas que emiten novos talos.\nToda a planta fai a fotos\u00edntese f\u00f3ra das follas verdadeiras que se desprenden rapidamente. As flores son pequenas, verdosas ou viol\u00e1ceas, est\u00e1n situadas no centro con seis t\u00e9palos en dous verticilos. As femininas son tricarpelares con ovario s\u00fapero mentres que as masculinas te\u00f1en tres estames soldados polos filamentos. A polinizaci\u00f3n faise por medio de insectos (entom\u00f3gama).\nUsos.\nMedicinal.\nO rizoma util\u00edzase en homeopat\u00eda como diur\u00e9tico, en infusi\u00f3n, cocci\u00f3n ou extractos. Tam\u00e9n se recomenda contra as hemorroides ou as varices, en uso externo, grazas aos seus compo\u00f1entes que son vasoconstritores e antiinflamatorios. Reduce tam\u00e9n a celulite e, ao conter rut\u00f3sido, axuda contra a flebite e mellora a circulaci\u00f3n. \u00c9 un bo diur\u00e9tico e pos\u00fae propiedades febr\u00edfugas. Moi recomendable contra os c\u00e1lculos da ves\u00edcula, amolece a febre e combate a gota e a artrite, xa que axuda a eliminar o \u00e1cido \u00farico. Cont\u00e9n gran cantidade de taninos, glic\u00f3sidos, resina, calcio e potasio.\nNon se debe administrar durante o embarazo ou lactaci\u00f3n. Os seus froitos, consumidos por nenos, provocan v\u00f3mito, diarreas e convulsi\u00f3ns.\nOrnamental.\nUtil\u00edzase tam\u00e9n en florar\u00eda para a confecci\u00f3n de ramos de flores.\nEn moitos pa\u00edses as s\u00faas p\u00f3las util\u00edzanse como decoraci\u00f3n do Nadal.\nVasoiras.\nAta mediados do s\u00e9culo XX, a xibarda aproveit\u00e1base (como tam\u00e9n as xestas e codesos) para facer vasoiras. Era moi com\u00fan que antes da malla se varrese a aira coas s\u00faas p\u00f3las secas. De feito, en Suarna denom\u00ednana \"escobas\".\nA xibarda na cultura popular.\nA planta recibe nos diferentes puntos de Galicia outras denominaci\u00f3ns com\u00fans: azoutacristos, brusco, mezquita (e mesquita ou mesquito), picanceira (e picaceira ou picantel), rascac\u00fa (e rascac\u00fas), picamulos (aparente h\u00edbrido das d\u00faas anteriores), silbarda/silvarda/xilbarda (e silbardeiro, silbarbeira ou xilbardeira) ou xarda (e xardeira).\nPolas s\u00faas falsas follas espi\u00f1entas e os froitos vermellos, tam\u00e9n se lle chama \"silva garabanceira\"."}
{"id": "20981", "revid": "289", "url": "https://gl.wikipedia.org/wiki?curid=20981", "title": "Poluci\u00f3n", "text": ""}
{"id": "20982", "revid": "122055", "url": "https://gl.wikipedia.org/wiki?curid=20982", "title": "Atalanta", "text": "Atalanta \u00e9 unha personaxe da mitolox\u00eda grega. Existen d\u00faas versi\u00f3ns sobre a s\u00faa historia.\nNa versi\u00f3n arcadiana, \u00e9 filla de Iasos, rei do Peloponeso. Como Iasos desexaba un home, enfureceuse cando soubo que tivera unha filla e decidiu expor a acabada de nacer no bosque Peli\u00f3n para que morrese. Mais, unha osa apiadouse da criatura e protexeuna at\u00e9 que uns pastores a recolleron para criala. Cos anos, Atalanta chegou a ser unha magn\u00edfica cazadora e distinguiuse especialmente na cacer\u00eda do xabar\u00edn de Calid\u00f3n. Como Artemisa, deusa tam\u00e9n cazadora, Atalanta fixo voto de virxindade, de modo que polas s\u00faas frechas pereceron os centauros Hileo e Reco que intentaran abusar dela. Foi a \u00fanica muller que formou parte da expedici\u00f3n dos argonautas.\nNa versi\u00f3n beocia, Atalanta \u00e9 filla do rei Xoeneo. O seu pai quer\u00eda casala, mais ela desexaba permanecer virxe, polo que argallou un plan para evitar o matrimonio: s\u00f3 tomar\u00eda como esposo aquel que conseguise vencela nunha carreira pedestre, e os que intentasen a proba e fracasasen ser\u00edan executados. As\u00ed morreron moitos pretendentes. Non obstante, un d\u00eda apareceu o mozo Hipomenes disposto a conseguir a man da princesa grazas \u00e1 axuda de Afrodita. A deusa obs\u00e9quiao coas tres maz\u00e1s de ouro que Heracles roubara no xard\u00edn das Hesp\u00e9rides. Durante a carreira, Atalanta adiantou a Hipomenes en tres ocasi\u00f3ns pero, en cada unha delas, o rapaz lanzaba unha das maz\u00e1s por diante da s\u00faa opo\u00f1ente que, chea de curiosidade, se agachaba para recollelas e era adiantada polo seu rival. Despois deste episodio, os recentemente casados cometeron un sacrilexio no templo de D\u00e9meter, que os transformou en le\u00f3ns e os xunguiu \u00f3 seu carro. Son os le\u00f3ns da fonte da Cibeles en Madrid."}
{"id": "20983", "revid": "12452", "url": "https://gl.wikipedia.org/wiki?curid=20983", "title": "Exemplos de algoritmos en varias linguaxes", "text": "Este artigo ilustra alg\u00fans exemplos en varias linguaxes de programaci\u00f3n para ilustrar a sintaxe de cada unha. O algoritmo implementado \u00e9 simplemente facer a suma entre dous valores.\nC/C++/Java/C#.\n int SumaDeDousValores (int A, int B)\n return ( A + B );\nVisual Basic.\n function SumaDeDousValoresEnteiros(a as integer, b as integer) as integer\n SumaDeDousValores=a+b\n end function\nPascal.\n function SumaDeDousValoresInteiros( A, B: Integer ): Integer;\n var Resultado : Integer;\n begin\n Resultado := A + B;\n SumaDeDousValoresInteiros := Resultado;\n end;\nDelphi.\n function SumaDeDousValores( A, B: Integer ): Integer;\n begin\n Result := A + B;\n end;\nPython.\n def SumaDeDousValores (a, b):\n return a + b\nAction Script.\nfunction sumaDeDousValores (a, b){\n trace(a + b);\nPHP.\nfunction SumaDeDousValores($VlrA, $VlrB)\n return ($VlrA + $VlrB);"}
{"id": "20985", "revid": "89787", "url": "https://gl.wikipedia.org/wiki?curid=20985", "title": "Tamal", "text": "O tamal (do n\u00e1huatl \"tamalli\") \u00e9 un prato t\u00edpico de M\u00e9xico de orixe ind\u00edxena que se remonta a antes da conquista espa\u00f1ola. Posteriormente estendeuse \u00f3 Per\u00fa, Colombia e Am\u00e9rica central. Consiste nunha pasta de millo cocida con carne, vexetais, pementos, froitas, mollos e outros ingredientes. Elab\u00f3rase envolto en follas de millo ou de bananeiro, e c\u00f3cese en auga ou \u00f3 vapor. Poden ter sabor doce ou salgado.\nOrixe.\nExiste probas de que as culturas predominantes en M\u00e9xico que levaron o millo a outras culturas e rexi\u00f3ns tam\u00e9n levaron consigo pratos e formas de coci\u00f1alo millo. Como o tamal \u00e9 un m\u00e9todo sinxelo de cocci\u00f3n do millo, \u00e9 posible que fose levado dende M\u00e9xico a Am\u00e9rica Central e do Sur. Por\u00e9n, segundo os arque\u00f3logos Karl Taube, William Saturno e David Stuart, os tamais datan do ano -100. Eles atoparon referencias pict\u00f3ricas no Mural de San Bartolo, en Pet\u00e9n, Guatemala. A\u00ednda que os tamais puideron terse trasladado dun pa\u00eds a outro, non hai evidencia de cara onde foi a migraci\u00f3n do mesmo.\nOs tamais son descritos en M\u00e9xico por frai Bernardino de Sahag\u00fan na s\u00faa \"Historia general de las cosas de Nueva Espa\u00f1a\" a comezos do s\u00e9culo XVI. \nSahag\u00fan e outros autores fan referencia \u00f3 tamal non s\u00f3 como comida da xente com\u00fan, sen\u00f3n dos nobres, dos sacerdotes en cerimonias especiais de xax\u00fan.\nA evidencia arqueol\u00f3xica amosa o tamal como parte da vida coti\u00e1 dalgunhas culturas de M\u00e9xico na \u00e9poca prehisp\u00e1nica, ademais de usarse en rituais relixiosos, en ofrendas e tumbas. No caso dos maias, hai esculturas e pinturas dos per\u00edodos maias cl\u00e1sico e poscl\u00e1sico temper\u00e1n."}
{"id": "20986", "revid": "85894", "url": "https://gl.wikipedia.org/wiki?curid=20986", "title": "Ribeir\u00e3o Preto", "text": "Ribeir\u00e3o Preto \u00e9 unha importante cidade situada no norte do estado de S\u00e3o Paulo non moi distante da fronteira con Minas Xerais, no sueste do Brasil. Con m\u00e1is de 500.000 habitantes (novena cidade do estado de S\u00e3o Paulo en poboaci\u00f3n total), \u00e9 unha importante cidade industrial (especialmente en f\u00e1bricas de equipamentos m\u00e9dicos e f\u00e1rmacos, alimentos e bebidas, caucho e pl\u00e1sticos), comercial e de servizos, e importante centro da agroindustria de cana de azucre, soia, caf\u00e9 e laranxa. Debido \u00e1 riqueza xerada pola s\u00faa fruticultura, \u00e9 co\u00f1ecida polo cari\u00f1oso alcume de \"a California brasileira\".\nA cidade pos\u00fae unha universidade p\u00fablica: o \"campus\" da Universidade de S\u00e3o Paulo (USP) de Ribeir\u00e3o Preto. Hai tam\u00e9n algunhas outras universidades particulares, o que converte a cidade nun importante centro de vida universitaria. Para este gran n\u00famero de estudantes, a cidade ofrece variadas opci\u00f3ns de lecer, como bares e vida nocturna."}
{"id": "20988", "revid": "136", "url": "https://gl.wikipedia.org/wiki?curid=20988", "title": "Provincia de Carchi", "text": ""}
{"id": "20990", "revid": "98629", "url": "https://gl.wikipedia.org/wiki?curid=20990", "title": "Enerx\u00eda escura", "text": "n cosmolox\u00eda, a enerx\u00eda escura \u00e9 unha forma hipot\u00e9tica de enerx\u00eda que estar\u00eda permeada no espazo, tendo unha forte presi\u00f3n negativa. De acordo coa teor\u00eda da relatividade, o efecto de tal presi\u00f3n negativa ser\u00eda semellante, cualitativamente, a unha forza que axe en larga escala en oposici\u00f3n \u00e1 gravidade. Tal efecto hipot\u00e9tico \u00e9 frecuentemente utilizado por diversas teor\u00edas actuais que tentan explicar as observaci\u00f3ns que apuntan a un universo en aceleraci\u00f3n, as\u00ed como para explicar a porci\u00f3n significativa de masa en falta no universo.\nOs datos das sondas COBE e WMAP sinalan que o universo est\u00e1 formado nun 5 % de materia e enerx\u00eda ordinarias, nun 25 % de materia escura (que xera gravidade, consonte os datos obtidos da rotaci\u00f3n das estrelas nas galaxias), e nun 70 % de enerx\u00eda escura (que mant\u00e9n a s\u00faa densidade fixa no universo, a diferenza da materia e enerx\u00eda ordinarias que se dil\u00faen pola expansi\u00f3n do universo), datos tam\u00e9n confirmados polo experimento BOOMERanG.\nHoxe en d\u00eda prop\u00f3\u00f1ense d\u00faas hip\u00f3teses explicativas pos\u00edbeis para a enerx\u00eda escura: a constante cosmol\u00f3xica (unha densidade enerx\u00e9tica que preencher\u00eda o espazo de forma homox\u00e9nea) e a \"quintesencia\" (un campo din\u00e1mico cuxa densidade enerx\u00e9tica poder\u00eda variar no tempo e no espazo). Optar por unha destas d\u00faas alternativas presupor\u00e1 medidas rigorosas da expansi\u00f3n do universo para comprender de que forma var\u00eda co tempo a velocidade da expansi\u00f3n. A taxa de expansi\u00f3n \u00e9 parametrizada pola ecuaci\u00f3n de estado cosmol\u00f3xica.\nDescuberta da enerx\u00eda escura.\nA\u00ednda que foi Albert Einstein o que postulou no s\u00e9culo XX a existencia dunha enerx\u00eda \u00e1 que chamou constante cosmol\u00f3xica, e que despois desde\u00f1ou coma un dos seus maiores erros, non ser\u00eda ata o ano 1998 cando dous equipos cient\u00edficos demostraron a expansi\u00f3n acelerada do universo e polo tanto a existencia da chamada enerx\u00eda escura.\nUn deles chamado \"Proxecto Cosmol\u00f3xico Supernova\"(Supernova Cosmology Project) dirixido por Saul Perlmutter no Laboratorio Nacional Lawrence Berkeley (Estados Unidos); e o outro chamado \"Equipo de Busca de Supernovas de Alto Z\" (High-z Supernova Search Team) dirixido por Brian Schmidt da Australian National University en Weston Creek (Australia), e no que tam\u00e9n traballa Adam G. Riess da Jhons Hopkins University e do Space Telescope Science Institute de Baltimore (Estados Unidos). Ambos os equipos estudando as explosi\u00f3ns de supernovas de tipo IA -como candelas est\u00e1ndar- descubriron de xeito independente a expansi\u00f3n acelerada do universo, isto \u00e9 a separaci\u00f3n entre os obxectos do universo aumenta de xeito exponencial en todas as direcci\u00f3ns. Dende ent\u00f3n, a aceleraci\u00f3n tense confirmado por outras fontes: medidas do fondo c\u00f3smico de microondas, lentes gravitacionais, nucleos\u00ednteses primixenias de elementos lixeiros, estrutura a grande escala do universo, medidas melloradas de supernovas IA, todas elas te\u00f1en sido consistentes co modelo Lambda-CDM. Saul Perlmutter, Brian P. Schmidt, e Adam G. Riess foron galardoados co Premio Nobel de F\u00edsica no ano 2011 polo descubrimento da expansi\u00f3n acelerada do universo."}
{"id": "20991", "revid": "56817", "url": "https://gl.wikipedia.org/wiki?curid=20991", "title": "Fusi\u00f3n nuclear", "text": "A fusi\u00f3n nuclear \u00e9 un proceso f\u00edsico durante o que se xuntan dous ou m\u00e1is \u00e1tomos e forman outro \u00e1tomo de maior n\u00famero at\u00f3mico. A fusi\u00f3n nuclear s\u00f3 acontece a temperaturas de varios mill\u00f3ns de graos e vai seguida dunha enorme liberaci\u00f3n de enerx\u00eda.\nO principal tipo de fusi\u00f3n que ocorre no interior das \"estrela\"s \u00e9 o de hidr\u00f3xeno en helio, onde catro \u00e1tomos de hidr\u00f3xeno se xuntan para formar un \u00e1tomo de helio. Mais como a masa dun \u00e1tomo de He \u00e9 lixeiramente menor que a dos catro \u00e1tomos de H, esa diferenza \u00e9 compensada liber\u00e1ndose enerx\u00eda, de acordo coa famosa ecuaci\u00f3n E=mc\u00b2 de Einstein.\nA reacci\u00f3n de fusi\u00f3n nas estrelas in\u00edciase coa combinaci\u00f3n de catro n\u00facleos de hidr\u00f3xeno-1 (prot\u00f3ns) para crear dous de hidr\u00f3xeno-2. Como resultado, son liberados dous positr\u00f3ns (electr\u00f3ns positivos) e dous neutrinos. Estes dous n\u00facleos x\u00fantanse con outros dous n\u00facleos de hidr\u00f3xeno-1, creando as\u00ed dous n\u00facleos de helio-3 liberando, simultaneamente, radiaci\u00f3n gamma. Os dous n\u00facleos de helio as\u00ed formados son inest\u00e1beis neste estado e, subsecuentemente, sofren outra reacci\u00f3n nuclear de fusi\u00f3n que resulta nun n\u00facleo de helio-4 e dous de hidr\u00f3xeno-1.\nVale resaltar que hai conservaci\u00f3n de enerx\u00eda e, polo tanto, p\u00f3dese calcular a masa dos catro prot\u00f3ns e o n\u00facleo de helio, e subtraer a suma das masas das part\u00edculas iniciais da masa do produto desta reacci\u00f3n nuclear para calcular a masa/enerx\u00eda emitida.\nUtilizando a ecuaci\u00f3n E=mc\u00b2, p\u00f3dese calcular a enerx\u00eda liberada, derivada da diferenza de masa. Unha vez que o valor do \"c\" \u00e9 moi grande (3 \u00b7 1010 cm/s), mesmo unha masa moi pequena corresponde a unha enorme cantidade de enerx\u00eda. Este feito levou moitos enxe\u00f1eiros e cient\u00edficos a iniciar proxectos para o desenvolvemento de reactores de fusi\u00f3n para xerar electricidade. (Por exemplo, a fusi\u00f3n duns poucos cm3 de deuterio, un is\u00f3topo de hidr\u00f3xeno, producir\u00eda unha enerx\u00eda equivalente \u00e1 producida pola queima de 20 toneladas de carb\u00f3n)."}
{"id": "20992", "revid": "1987", "url": "https://gl.wikipedia.org/wiki?curid=20992", "title": "Fisi\u00f3n nuclear", "text": "En f\u00edsica nuclear, a fisi\u00f3n (non confundir coa fusi\u00f3n nuclear) \u00e9 a divisi\u00f3n dun n\u00facleo en n\u00facleos m\u00e1is livi\u00e1ns,\n ademais dalg\u00fans subproductos como neutr\u00f3ns libres, fot\u00f3ns (xeralmente raios gamma) e outros fragmentos do n\u00facleo como part\u00edculas alfa (n\u00facleos de helio) e beta (electr\u00f3ns e positr\u00f3ns de alta enerx\u00eda) ademais de gran cantidade de enerx\u00eda. O seu descubrimento d\u00e9bese a Otto Hahn e Lise Meitner, a\u00ednda que foi o primeiro o \u00fanico en recibir o premio Nobel polo mesmo.\nA fisi\u00f3n nuclear dos elementos pesados foi descuberta o 17 de decembro de 1938 polo alem\u00e1n Otto Hahn e o seu axudante Fritz Strassmann a proposta da f\u00edsica austro-sueca Lise Meitner que a explicou teoricamente en xaneiro de 1939 xunto co seu sobri\u00f1o Otto Robert Frisch. Frisch deu nome ao proceso por analox\u00eda coa fisi\u00f3n binaria das c\u00e9lulas vivas. No caso dos nucleidos pesados, tr\u00e1tase dunha reacci\u00f3n exot\u00e9rmica que pode liberar grandes cantidades de enerx\u00eda, tanto en forma de radiaci\u00f3n electromagn\u00e9tica como de enerx\u00eda cin\u00e9tica dos fragmentos. Do mesmo xeito que a fusi\u00f3n nuclear, para que a fisi\u00f3n produza enerx\u00eda, a enerx\u00eda de ligaz\u00f3n total dos elementos resultantes debe ser maior que a do elemento inicial.\nA fisi\u00f3n \u00e9 unha forma de transmutaci\u00f3n nuclear porque os fragmentos resultantes (ou \u00e1tomos fillos) non son o mesmo elemento que o \u00e1tomo pai orixinal. Os dous (ou m\u00e1is) n\u00facleos producidos adoitan ser de tama\u00f1os comparables pero lixeiramente diferentes, normalmente cunha relaci\u00f3n de masas dos produtos de aproximadamente 3 a 2, para is\u00f3topos com\u00fans fisionables. A maior\u00eda das fisi\u00f3ns son binarias (producen dous fragmentos cargados), pero ocasionalmente (de 2 a 4 veces por cada 1000 eventos), prod\u00facense \"tres\" fragmentos cargados positivamente, nunha fisi\u00f3n ternaria. O m\u00e1is pequeno destes fragmentos nos procesos ternarios var\u00eda en tama\u00f1o desde un prot\u00f3n ata un n\u00facleo de argon.\n\u00c1 parte da fisi\u00f3n inducida por un neutr\u00f3n, aproveitada e explotada polo ser humano, unha forma natural de desintegraci\u00f3n radioactiva espont\u00e1nea (que non require un neutr\u00f3n) tam\u00e9n se denomina fisi\u00f3n, e prod\u00facese especialmente en is\u00f3topos de moi alto n\u00famero de masa. A fisi\u00f3n espont\u00e1nea foi descuberta en 1940 por Fli\u00f3rov, P\u00e9trzhak, e Kurch\u00e1tov en Moscova, nun experimento que pretend\u00eda confirmar que, sen bombardeo de neutr\u00f3ns, a taxa de fisi\u00f3n do uranio era desprezable, tal e como predixera Niels Bohr; non era desprezable.\nA composici\u00f3n impredicible dos produtos (que var\u00edan de forma amplamente probabil\u00edstica e algo ca\u00f3tica) distingue a fisi\u00f3n dos procesos puramente de efecto t\u00fanel como a emisi\u00f3n de prot\u00f3ns, a desintegraci\u00f3n alfa e a desintegraci\u00f3n en acio, que dan os mesmos produtos cada vez. A fisi\u00f3n nuclear produce enerx\u00eda para a enerx\u00eda nuclear e impulsa a explosi\u00f3n de armas nucleares. Ambos os usos son posibles porque certas substancias chamadas combustibles nucleares sofren a fisi\u00f3n cando son golpeadas polos neutr\u00f3ns de fisi\u00f3n, e \u00e1 s\u00faa vez emiten neutr\u00f3ns cando rompen. Isto fai posible unha reacci\u00f3n nuclear en cadea autosostida, que libera enerx\u00eda a un ritmo controlado nun reactor nuclear ou a un ritmo moi r\u00e1pido e incontrolado nunha arma nuclear.\nA cantidade de enerx\u00eda libre contida no combustible nuclear \u00e9 mill\u00f3ns de veces superior \u00e1 cantidade de enerx\u00eda libre contida nunha masa similar de combustible qu\u00edmico como a gasolina, o que fai da fisi\u00f3n nuclear unha fonte de enerx\u00eda moi densa. Con todo, os produtos da fisi\u00f3n nuclear son, m\u00e1is ou menos, moito m\u00e1is radioactivos que os elementos pesados que normalmente se fisionan como combustible, e permanecen as\u00ed durante moito tempo, dando lugar a un problema de residuos nucleares. A preocupaci\u00f3n pola acumulaci\u00f3n de residuos nucleares e o potencial destrutivo das armas nucleares contraponse ao desexo pac\u00edfico de utilizar a fisi\u00f3n como fonte de enerx\u00eda.\nCando se calcula a masa total dos produtos da escisi\u00f3n nuclear, verif\u00edcase que \u00e9 menor que a masa orixinal do \u00e1tomo antes da escisi\u00f3n. A teor\u00eda da relatividade de Albert Einstein d\u00e1 a explicaci\u00f3n para esta masa \"perdida\": Einstein demostrou que masa e enerx\u00eda son d\u00faas equivalentes. Polo tanto, a masa perdida durante a escisi\u00f3n reaparece baixo a forma de enerx\u00eda. Einstein resum\u00eda esta equivalencia na famosa ecuaci\u00f3n:\nformula_1\nOnde \"E\" \u00e9 a enerx\u00eda, \"m\" a masa e \"c\" a velocidade da luz. Dado que \"c\" \u00e9 moi grande (300.000 km/s), ocorre igual con E, que \u00e9 realmente moi grande, mesmo cando se perde unha moi pequena porci\u00f3n da masa.\nMecanismo.\nA fisi\u00f3n de n\u00facleos pesados \u00e9 un proceso exot\u00e9rmico, o que sup\u00f3n que se liberan cantidades substanciais de enerx\u00eda. O proceso xera moita m\u00e1is enerx\u00eda que a liberada nas reacci\u00f3ns qu\u00edmicas convencionais, en que est\u00e1n implicadas as cortizas electr\u00f3nicas; a enerx\u00eda em\u00edtese, tanto na forma de radiaci\u00f3n gamma como de enerx\u00eda cin\u00e9tica dos fragmentos da fisi\u00f3n, que quentan a materia que se atopa arredor do espazo onde se produce a fisi\u00f3n.\nA fisi\u00f3n p\u00f3dese inducir por varios m\u00e9todos, inclu\u00edndo o bombardeo do n\u00facleo dun \u00e1tomo fisionable cunha part\u00edcula da enerx\u00eda correcta; a part\u00edcula \u00e9 xeralmente un neutr\u00f3n libre. Este neutr\u00f3n libre \u00e9 absorbido polo n\u00facleo, fac\u00e9ndoo inestable, a modo de exemplo, p\u00f3dese pensar na inestabilidade dunha pir\u00e1mide de laranxas nun supermercado, ao lanzarse unha laranxa contra ela \u00e1 velocidade correcta. O n\u00facleo inestable partirase ent\u00f3n en dous ou m\u00e1is anacos: os produtos da fisi\u00f3n que incl\u00faen dous n\u00facleos m\u00e1is pequenos, ata sete neutr\u00f3ns libres (cunha media de dous e medio por reacci\u00f3n), e alg\u00fans fot\u00f3ns. \nOs n\u00facleos at\u00f3micos lanzados como produtos da fisi\u00f3n poden ser varios elementos qu\u00edmicos. Os elementos que se producen son resultado do azar, mais estatisticamente o resultado m\u00e1is probable \u00e9 atopar n\u00facleos coa metade de prot\u00f3ns e neutr\u00f3ns do \u00e1tomo fisionado orixinal. \nOs produtos da fisi\u00f3n son xeralmente altamente radioactivos, non son is\u00f3topos estables; ests is\u00f3topos ent\u00f3n decaen, mediante cadeas de desintegraci\u00f3n.\nHistoria.\nDescubrimento da fisi\u00f3n nuclear.\nO descubrimento da fisi\u00f3n nuclear produciuse en 1938 nos edificios da Sociedade Kaiser Wilhelm de Qu\u00edmica, hoxe parte da Universidade Libre de Berl\u00edn, tras m\u00e1is de catro d\u00e9cadas de traballo na ciencia da radioactividade e a elaboraci\u00f3n dunha nova f\u00edsica nuclear que describ\u00eda os compo\u00f1entes dos \u00e1tomos. En 1911, Ernest Rutherford propuxo un modelo do \u00e1tomo no que un n\u00facleo moi pequeno, denso e cargado positivamente de prot\u00f3ns estaba rodeado por electr\u00f3ns cargados negativamente en \u00f3rbita (o modelo de Rutherford). Niels Bohr mellorouno en 1913 ao conciliar o comportamento cu\u00e1ntico dos electr\u00f3ns (o modelo de Bohr). En 1928, George Gamow propuxo a f\u00f3rmula semiemp\u00edrica da masa, que se converteu en esencial para comprender a f\u00edsica da fisi\u00f3n. \nEn 1896, Henri Becquerel atopara, e Marie Curie nomeara, a radioactividade. En 1900, Rutherford e Frederick Soddy, investigando o gas radioactivo que emanaba do torio, \"transmitiron a tremenda e inevitable conclusi\u00f3n de que o elemento torio estaba lenta e espontaneamente transmut\u00e1ndose en gas argon!\".\nEn 1919, como continuaci\u00f3n dunha anomal\u00eda anterior que Ernest Marsden observou en 1915, Rutherford tentou \"romper o \u00e1tomo\". Rutherford foi capaz de lograr a primeira transmutaci\u00f3n artificial de nitr\u00f3xeno en os\u00edxeno, utilizando part\u00edculas alfa dirixidas ao nitr\u00f3xeno 14N + \u03b1 \u2192 17O + p.\u00a0 Rutherford declarou, \"...debemos conclu\u00edr que o \u00e1tomo de nitr\u00f3xeno est\u00e1 desintegrado\", mentres que os xornais afirmaban que dividira \" o \u00e1tomo\". Foi a primeira observaci\u00f3n dunha reacci\u00f3n nuclear, \u00e9 dicir, unha reacci\u00f3n na que as part\u00edculas dunha desintegraci\u00f3n util\u00edzanse para transformar outro n\u00facleo at\u00f3mico. Tam\u00e9n ofreceu unha nova forma de estudar o n\u00facleo. A continuaci\u00f3n, Rutherford e James Chadwick utilizaron part\u00edculas alfa para \"desintegrar\" boro, fl\u00faor, sodio, aluminio e f\u00f3sforo antes de chegar a unha limitaci\u00f3n asociada \u00e1 enerx\u00eda da s\u00faa fonte de part\u00edculas alfa. Finalmente, en 1932, os colegas de Rutherford Ernest Walton e John Cockcroft conseguiron unha reacci\u00f3n nuclear e unha transmutaci\u00f3n nuclear totalmente artificiais, utilizando prot\u00f3ns acelerados artificialmente contra o litio-7 para dividir este n\u00facleo en d\u00faas part\u00edculas alfa. A faza\u00f1a co\u00f1eceuse popularmente como \"dividir o \u00e1tomo\", e valer\u00edalles o Premio Nobel de F\u00edsica de 1951 por \"Transmutaci\u00f3n de n\u00facleos at\u00f3micos mediante part\u00edculas at\u00f3micas aceleradas artificialmente\", a\u00ednda que non se trataba da reacci\u00f3n de fisi\u00f3n nuclear descuberta posteriormente nos elementos pesados.\nO f\u00edsico ingl\u00e9s James Chadwick descubriu o neutr\u00f3n en 1932. Chadwick utilizou unha c\u00e1mara de ionizaci\u00f3n para observar prot\u00f3ns desprendidos de varios elementos \npor radiaci\u00f3n de berilio, seguindo as observaci\u00f3ns anteriores de Joliot-Curies. En palabras de Chadwick, \"...Para explicar o gran poder de penetraci\u00f3n da radiaci\u00f3n debemos supo\u00f1er ademais que a part\u00edcula non ten carga neta...\" A existencia do neutr\u00f3n foi postulada por primeira vez por Rutherford en 1920, e en palabras de Chadwick, \"...como demos \u00edas constru\u00edr un gran n\u00facleo cunha gran carga positiva? E a resposta era unha part\u00edcula neutra.\" Posteriormente comunicou os seus descubrimentos con m\u00e1is detalle.\nEn palabras de Richard Rhodes, refer\u00edndose ao neutr\u00f3n: \"Servir\u00eda, por tanto, como unha nova sonda nuclear dun poder de penetraci\u00f3n superior\". Philip Morrison afirmou: \"Un feixe de neutr\u00f3ns t\u00e9rmicos que se move \u00e1 velocidade do son... produce reacci\u00f3ns nucleares en moitos materiais moito m\u00e1is facilmente que un feixe de prot\u00f3ns... que viaxa miles de veces m\u00e1is r\u00e1pido.\" Segundo Rhodes, \"retardar un neutr\u00f3n d\u00e1balle m\u00e1is tempo nas proximidades do n\u00facleo, e iso d\u00e1balle m\u00e1is tempo para ser capturado.\" O equipo de Fermi, que estudaba a captura radiativa, que \u00e9 a emisi\u00f3n de radiaci\u00f3n gamma despois de que o n\u00facleo captura un neutr\u00f3n, estudou sesenta elementos, inducindo radioactividade en corenta. No proceso, descubriron a capacidade do hidr\u00f3xeno para frear os neutr\u00f3ns.\nEnrico Fermi e os seus colegas de Roma estudaron os resultados de bombardear uranio con neutr\u00f3ns en 1934. Fermi chegou \u00e1 conclusi\u00f3n de que os seus experimentos crearan novos elementos con 93 e 94 prot\u00f3ns, que o grupo denominou ausonio e hesperio. Con todo, a an\u00e1lise dos resultados de Fermi non convenceu a todos, a pesar de que ga\u00f1ar\u00eda o Premio Nobel de F\u00edsica de 1938 polas s\u00faas \"demostraci\u00f3ns da existencia de novos elementos radioactivos producidos por irradiaci\u00f3n de neutr\u00f3ns, e polo seu descubrimento relacionado de reacci\u00f3ns nuclearess provocadas por neutr\u00f3ns lentos\". A qu\u00edmica alem\u00e1 Ida Noddack suxeriu notablemente en 1934 que en lugar de crearse un novo elemento 93, m\u00e1is pesado, que \"\u00e9 concebible que o n\u00facleo rompa en varios fragmentos grandes\". Con todo, a obxecci\u00f3n citada v\u00e9n de lonxe, e non era m\u00e1is que unha das varias lagoas que observou na afirmaci\u00f3n de Fermi. A\u00ednda que Noddack era unha qu\u00edmica anal\u00edtica de renome, carec\u00eda da formaci\u00f3n en f\u00edsica necesaria para apreciar a enormidade do que estaba a propo\u00f1er.\nTras a publicaci\u00f3n de Fermi, Otto Hahn, Lise Meitner e Fritz Strassmann comezaron a realizar experimentos similares en Berl\u00edn. Meitner, xud\u00eda austriaca, perdeu a nacionalidade austriaca co \"Anschluss\" (a uni\u00f3n de Austria coa Alema\u00f1a nazi en marzo de 1938), pero fuxiu en xullo de 1938 a Suecia e iniciou unha correspondencia por correo con Hahn en Berl\u00edn. Casualmente, o seu sobri\u00f1o Otto Robert Frisch, tam\u00e9n refuxiado, atop\u00e1base en Suecia cando Meitner recibiu unha carta de Hahn datada o 19 de decembro na que describ\u00eda a s\u00faa proba qu\u00edmica de que parte do produto do bombardeo do uranio con neutr\u00f3ns era bario. Hahn suxeriu un \"estalido\" do n\u00facleo, pero non estaba seguro de cal era a base f\u00edsica dos resultados. O bario ti\u00f1a unha masa at\u00f3mica un 40% inferior \u00e1 do uranio, e ning\u00fan m\u00e9todo de desintegraci\u00f3n radioactiva co\u00f1ecido ata ent\u00f3n pod\u00eda explicar unha diferenza tan grande na masa do n\u00facleo. Frisch era esc\u00e9ptico, pero Meitner confiaba na capacidade de Hahn como qu\u00edmico. Marie Curie levaba moitos anos separando o bario do radio, e as t\u00e9cnicas eran ben co\u00f1ecidas. Meitner e Frisch interpretaron ent\u00f3n correctamente os resultados de Hahn no sentido de que o n\u00facleo do uranio partiuse aproximadamente pola metade. Frisch suxeriu que o proceso se denominase \"fisi\u00f3n nuclear\", por analox\u00eda co proceso de divisi\u00f3n das c\u00e9lulas vivas en d\u00faas, que ent\u00f3n se chamaba fisi\u00f3n binaria. Do mesmo xeito que o termo \"reacci\u00f3n en cadea\" nuclear tomar\u00edase prestado da qu\u00edmica, o termo \"fisi\u00f3n\" tomouse prestado da biolox\u00eda.. \nRapidamente difundiuse a noticia do novo descubrimento, que se considerou correctamente como un efecto f\u00edsico totalmente novo con grandes posibilidades cient\u00edficas e potencialmente pr\u00e1cticas. A interpretaci\u00f3n de Meitner e Frisch do descubrimento de Hahn e Strassmann cruzou o oc\u00e9ano Atl\u00e1ntico con Niels Bohr, que \u00eda dar unha conferencia na Universidade de Princeton. I.I. Rabi e Willis Lamb, dous f\u00edsicos da Universidade Columbia que traballaban en Princeton, decat\u00e1ronse da noticia e lev\u00e1rona a Columbia. Rabi dixo que llo contou a Enrico Fermi; Fermi atribu\u00edullo a Lamb. Pouco despois, Bohr foi de Princeton a Columbia para ver a Fermi. Ao non atopar a Fermi no seu despacho, Bohr baixou \u00e1 zona do ciclotr\u00f3n e atopou a Herbert L. Anderson. Bohr agarroulle polo ombreiro e d\u00edxolle: \"Mozo, perm\u00edtame explicarlle algo novo e emocionante en f\u00edsica\". \nVarios cient\u00edficos de Columbia ti\u00f1an claro que deb\u00edan tentar detectar a enerx\u00eda liberada na fisi\u00f3n nuclear do uranio por bombardeo de neutr\u00f3ns. O 25 de xaneiro de 1939, un equipo da Universidade de Columbia realizou o primeiro experimento de fisi\u00f3n nuclear nos Estados Unidos, que se realizou no soto de Pupin Hall. O experimento consist\u00eda en colocar \u00f3xido de uranio dentro dunha c\u00e1mara de ionizaci\u00f3n e irradialo con neutr\u00f3ns, e medir a enerx\u00eda as\u00ed liberada. Os resultados confirmaron que se estaba producindo a fisi\u00f3n e deron a entender que era o is\u00f3topo uranio-235 en particular o que se estaba fisionando. Ao d\u00eda seguinte comezou en Washington, D.C. a Quinta Conferencia de Washington sobre F\u00edsica Te\u00f3rica, auspiciada conxuntamente pola Universidade George Washington e a Instituci\u00f3n Carnegie de Washington. Al\u00ed difund\u00edronse a\u00ednda m\u00e1is as noticias sobre a fisi\u00f3n nuclear, o que propiciou moitas m\u00e1is demostraci\u00f3ns experimentais. O artigo de Hahn e Strassman do 6 de xaneiro de 1939 anunciaba o descubrimento da fisi\u00f3n. Na s\u00faa segunda publicaci\u00f3n sobre a fisi\u00f3n nuclear, en febreiro de 1939, Hahn e Strassmann utilizaron por primeira vez o termo \"Uranspaltung\" (fisi\u00f3n do uranio) e predixeron a existencia e liberaci\u00f3n de neutr\u00f3ns adicionais durante o proceso de fisi\u00f3n, abrindo a posibilidade dunha reacci\u00f3n nuclear en cadea. O artigo de Meitner e Frisch do 11 de febreiro de 1939 comparaba o proceso coa divisi\u00f3n dunha pinga l\u00edquida e estimaba a enerx\u00eda liberada en 200 MeV. O artigo de Bohr e Wheel do 1 de setembro de 1939 utilizou este modelo de pinga l\u00edquida para cuantificar os detalles da fisi\u00f3n, inclu\u00edndo a enerx\u00eda liberada, estimou a secci\u00f3n transversal para a fisi\u00f3n inducida por neutr\u00f3ns, e deduciu que era o principal contribu\u00ednte a esa secci\u00f3n transversal e \u00e1 fisi\u00f3n lenta por neutr\u00f3ns.\nReacci\u00f3n en cadea de fisi\u00f3n realizada.\nDurante este per\u00edodo, o f\u00edsico h\u00fangaro Le\u00f3 Szil\u00e1rd deuse conta de que a fisi\u00f3n de \u00e1tomos pesados impulsada por neutr\u00f3ns pod\u00eda utilizarse para crear unha reacci\u00f3n nuclear en cadea. Tal reacci\u00f3n utilizando neutr\u00f3ns era unha idea que formulara por primeira vez en 1933, ao ler os comentarios despectivos de Rutherford sobre a xeraci\u00f3n de enerx\u00eda a partir de colisi\u00f3ns de neutr\u00f3ns. Con todo, Szil\u00e1rd non fora capaz de lograr unha reacci\u00f3n en cadea impulsada por neutr\u00f3ns utilizando berilio. Szilard declarou: \"...se puid\u00e9semos atopar un elemento que se dividise por neutr\u00f3ns e que emitise \"dous\" neutr\u00f3ns cando absorbese \"un\" neutr\u00f3n, tal elemento, se se reunise en masa suficientemente grande, poder\u00eda soster unha reacci\u00f3n nuclear en cadea.\" O 25 de xaneiro de 1939, tras co\u00f1ecer o descubrimento de Hahn por Eugene Wigner, Szilard sinalou: \"...se se emiten suficientes neutr\u00f3ns... ent\u00f3n deber\u00eda ser posible, por suposto, manter unha reacci\u00f3n en cadea. Todas as cousas que H.G. Wells predixo parec\u00e9ronme de s\u00fapeto reais\". Tras a publicaci\u00f3n do traballo de Hahn-Strassman, Szilard sinalou nunha carta a Lewis Strauss, que durante a fisi\u00f3n do uranio, \"a enerx\u00eda liberada nesta nova reacci\u00f3n debe ser moi superior \u00e1 de todos os casos co\u00f1ecidos ata o de agora...\", o que poder\u00eda conducir a \"a produci\u00f3n a gran escala de enerx\u00eda e elementos radioactivos, por desgraza tam\u00e9n quizais a bombas at\u00f3micas.\"\nSzilard instou ent\u00f3n a Fermi (en Nova York) e a Fr\u00e9d\u00e9ric Joliot-Curie (en Par\u00eds) a que se abstivesen de publicar sobre a posibilidade dunha reacci\u00f3n en cadea, para que o goberno nazi non se decatase das posibilidades en v\u00e9speras do que m\u00e1is tarde se co\u00f1ecer\u00eda como segunda guerra mundial. Con algunhas d\u00fabidas, Fermi accedeu a autocensurarse. Pero Joliot-Curie non o fixo, e en abril de 1939 o seu equipo de Par\u00eds, entre os que se atopaban Hans von Halban e Lew Kowarski, informou na revista \"Nature\" de que o n\u00famero de neutr\u00f3ns emitidos coa fisi\u00f3n nuclear do uranio era ent\u00f3n de 3,5 por fisi\u00f3n. Szilard e Walter Zinn atoparon que \"...o n\u00famero de neutr\u00f3ns emitidos por fisi\u00f3n \u00e9 de aproximadamente dous.\". Fermi e Anderson estimaron \"un rendemento duns dous neutr\u00f3ns por cada neutr\u00f3n capturado\".\"\n.Coa noticia dos neutr\u00f3ns de fisi\u00f3n procedentes da fisi\u00f3n do uranio, Szil\u00e1rd comprendeu inmediatamente a posibilidade dunha reacci\u00f3n nuclear en cadea utilizando uranio. No ver\u00e1n, Fermi e Szil\u00e1rd propuxeron a idea dun reactor nuclear (pila) para mediar neste proceso. A pila utilizar\u00eda uranio natural como combustible. Fermi demostrara moito antes que os neutr\u00f3ns eran capturados moito m\u00e1is eficazmente polos \u00e1tomos se eran de baixa enerx\u00eda (os chamados neutr\u00f3ns \"lentos\" ou \"t\u00e9rmicos\"), xa que por raz\u00f3ns cu\u00e1nticas fac\u00eda que os \u00e1tomos parecesen brancos moito m\u00e1is grandes aos neutr\u00f3ns. As\u00ed pois, para retardar os neutr\u00f3ns secundarios liberados polos n\u00facleos de uranio en fisi\u00f3n, Fermi e Szilard propuxeron un \"moderador\" de grafito, contra o que chocar\u00edan os neutr\u00f3ns secundarios r\u00e1pidos e de alta enerx\u00eda, retard\u00e1ndoos eficazmente. Con suficiente uranio e grafito suficientemente puro, a s\u00faa \"pila\" poder\u00eda teoricamente soster unha reacci\u00f3n en cadea de neutr\u00f3ns lentos. Isto dar\u00eda lugar \u00e1 produci\u00f3n de calor, as\u00ed como \u00e1 creaci\u00f3n de produtos de fisi\u00f3n radioactivos.\nEn agosto de 1939, Szilard, Teller e Wigner pensaron que os alem\u00e1ns poder\u00eda facer uso da reacci\u00f3n de fisi\u00f3n en cadea e v\u00edronse impulsados a tentar atraer a atenci\u00f3n do goberno dos Estados Unidos sobre o asunto. Para iso, convenceron a Albert Einstein de que prestase o seu nome a unha carta dirixida ao presidente Franklin D. Roosevelt. O 11 de outubro, a carta Einstein-Szil\u00e1rd foi entregada a trav\u00e9s de Alexander Sachs. Roosevelt comprendeu rapidamente as implicaci\u00f3ns e declarou: \"Alex, o que buscas \u00e9 que os nazis non nos fagan voar polo aire\". Roosevelt ordenou a formaci\u00f3n dun Comit\u00e9 Asesor sobre o Uranio. As\u00ed naceu o Proxecto Manhattan. A primeira bomba at\u00f3mica explosionou o 16 de xullo de 1945 no pol\u00edgono de Alamogordo en Novo M\u00e9xico.\nReactores de fisi\u00f3n naturais na Terra.\nOs reactores de fisi\u00f3n naturais son pouco com\u00fans. En minas en Oklo (Gab\u00f3n) descubr\u00edronse dezaseis lugares (chamados reactores nucleares f\u00f3siles de Oklo) no que tiveron lugar fisi\u00f3ns nucleares hai aproximadamente dous mil mill\u00f3ns de anos. Desco\u00f1ecidos ata 1972, a\u00ednda que postulados por Paul Kuroda en 1956, cando o f\u00edsico franc\u00e9s Francis Perrin descubriu estes reactores, quedou claro que a natureza vencera o ser humano. Reacci\u00f3ns en cadea de fisi\u00f3n do uranio a grande escala, moderadas con auga, te\u00f1en ocorrido no pasado e ser\u00edan imposibles agora. Este proceso puido empregar auga normal como moderador s\u00f3 porque hai dous mil mill\u00f3ns de anos o uranio natural era m\u00e1is rico en is\u00f3topos 235U (sobre 3%), que o uranio natural dispo\u00f1ible na actualidade (que \u00e9 s\u00f3 do 0,7%, e debe ser enriquecido ata o 3% para poder empregalo en reactores de auga lixeira)."}
{"id": "20993", "revid": "6", "url": "https://gl.wikipedia.org/wiki?curid=20993", "title": "Onda gravitacional", "text": "Onda gravitacional \u00e9 a onda que transmite enerx\u00eda por medio de deformaci\u00f3ns no espazo-tempo, ou sexa, por medio do campo gravitacional. A teor\u00eda xeral da relatividade pred\u00ed que as masas aceleradas poden causar este fen\u00f3meno, que se propaga coa velocidade da luz. En febreiro de 2016 voceiros do experimento LIGO anunciaron a detecci\u00f3n de ondas gravitacionais xeradas pola colisi\u00f3n de dous buratos negros.\nHistoria.\nNo ano 1905 Henri Poincar\u00e9 publicaba un artigo titulado \u201cSur la dynamique d\u2019 l\u2019\u00e9lectron\" onde resum\u00eda a teor\u00eda da relatividade (especial) de Einstein e postulaba que a gravidade se transmit\u00eda por unha onda a que chamou \"onde gravifique\".\nNo ano 1915 faise p\u00fablica a Teor\u00eda Xeral da Relatividade, onde Einstein incorpora a s\u00faa concepci\u00f3n da gravidade. A\u00ednda as\u00ed non seria at\u00e9 1936 cando Einstein e Rosen publican un artigo na revista Journal of the Franklin Society titulado \"On gravitational waves\" onde rematar\u00e1 reco\u00f1ecendo a posibilidade real de ondas gravitatorias e xerando unha soluci\u00f3n matem\u00e1tica no espazo euclidiano.\nEstudo.\nAs ondas gravitacionais comezaron a estudarse xa no s\u00e9culo XXI. O seu estudo pode dar froito en diversos campos, como para analizar os primeiros momentos do universo, m\u00e1is lonxe a\u00ednda no tempo que a informaci\u00f3n que pode dar o fondo c\u00f3smico de mircroondas."}
{"id": "20994", "revid": "289", "url": "https://gl.wikipedia.org/wiki?curid=20994", "title": "Ondas gravitacionais", "text": ""}
{"id": "20995", "revid": "56817", "url": "https://gl.wikipedia.org/wiki?curid=20995", "title": "Colapso da funci\u00f3n de onda", "text": "En certas interpretaci\u00f3ns da mec\u00e1nica cu\u00e1ntica, o colapso da onda \u00e9 un dos dous procesos polo cal un sistema cu\u00e1ntico evol\u00fae aparentemente de acordo coas leis da mec\u00e1nica cu\u00e1ntica. Isto \u00e9 tam\u00e9n co\u00f1ecido como \"colapso do vector de estado\".\nCaracter\u00edsticas.\nA existencia do colapso da funci\u00f3n de onda e necesario:\nPor outra banda, o colapso non ocorre en:\nNo xeral, sistemas cu\u00e1nticos existen como a superposici\u00f3n de estados fundamentais, e evol\u00faen no tempo segundo a ecuaci\u00f3n de Schr\u00f6dinger, a cal \u00e9 un dos dous procesos mencionados no comezo deste artigo \u2013 un proceso inclu\u00eddo en todas as interpretaci\u00f3ns. A contribuci\u00f3n de cada estado fundamental para toda funci\u00f3n de onda ch\u00e1mase amplitude. Con todo, cando colapsa a funci\u00f3n de onda, o cal \u00e9 outro proceso, na perspectiva dun observador o estado parece \"pular\" para un dos estados fundamentais e unicamente adquirir o valor das propiedades medidas que son asociadas con aquel estado fundamental en particular.\nTendo realizado a medici\u00f3n de nun sistema observ\u00e1bel \"A\", a probabilidade de colapsar para un autoestado particular de \"A\" \u00e9 directamente proporcional a ra\u00edz cadrada do modulo da amplitude (xeralmente complexa) asociada coa el. Por consecuente, en experimentos tales como dupla fenda cada fot\u00f3n individual chega a un punto discreto da tea, mais como m\u00e1is e m\u00e1is fot\u00f3ns son acumulados, eles forman un padr\u00f3n de interferencia xeral. Ap\u00f3s o colapso, o sistema evoluir\u00e1 de acordo coa ecuaci\u00f3n de Schr\u00f6dinger.\nO grupo de fen\u00f3menos descrito pola expresi\u00f3n \"colapso da funci\u00f3n de onda\" \u00e9 un problema fundamental na interpretaci\u00f3n da mec\u00e1nica cu\u00e1ntica como problema da medici\u00f3n. O problema non foi realmente confrontado pola interpretaci\u00f3n de Copenhaguen a cal simplemente postula que esta \u00e9 unha caracter\u00edstica especial do proceso de \"medici\u00f3n\". A interpretaci\u00f3n de moitos mundos de Everett contornou o problema descartando o proceso de colapso, pola reformulaci\u00f3n da relaci\u00f3n entre o aparato de medici\u00f3n e o sistema."}
{"id": "20996", "revid": "89787", "url": "https://gl.wikipedia.org/wiki?curid=20996", "title": "Interpretaci\u00f3n de Copenhaguen", "text": "A Interpretaci\u00f3n de Copenhaguen \u00e9 a interpretaci\u00f3n m\u00e1is com\u00fan da mec\u00e1nica cu\u00e1ntica e foi desenvolvida por Niels Bohr e Werner Heisenberg que traballaban xuntos en Copenhague en 1927.\nTeses.\nPode ser condensada en tres teses:\nA complexidade da mec\u00e1nica cu\u00e1ntica (tese 1) foi atacada pola experiencia (imaxinaria) de Einstein-Podolsky-Rosen, que pretend\u00eda mostrar que te\u00f1en que existir vari\u00e1beis escondidas para evitar \"efectos non locais e instant\u00e1neos \u00e1 distancia\". A desigualdade de Bell sobre os resultados dunha experiencia deste xeito foi derivada do presuposto de que existen vari\u00e1beis escondidas e non existen \"efectos non locais\". En 1982, Aspect levou a cabo a experiencia e descubriu que a desigualdade de Bell era violada, rexeitando as interpretaci\u00f3ns que postulaban vari\u00e1beis escondidas e efectos locais. Esta experiencia foi albo de varias cr\u00edticas; novas experiencias, realizadas por Weihs e Rowe, confirmaron os resultados de Aspect.\nMoitos f\u00edsicos e fil\u00f3sofos not\u00e1beis te\u00f1en criticado a Interpretaci\u00f3n de Copenhaguen, con base tanto no feito de non ser determinista como no feito de propor que a realidade \u00e9 criada por un proceso de observaci\u00f3n non f\u00edsico. As frase de Einstein \"Deus non xoga aos dados\" e \"Pensas mesmo que a L\u00faa non est\u00e1 al\u00f3 cando non est\u00e1s a ollar para ela?\" ilustran a posici\u00f3n dos cr\u00edticos. A experiencia do Gato de Schr\u00f6dinger foi proposta para mostrar que a Interpretaci\u00f3n de Copenhague \u00e9 absurda. A alternativa principal \u00e1 Interpretaci\u00f3n de Copenhague \u00e9 a Interpretaci\u00f3n de Everett dos mundos paralelos."}
{"id": "20997", "revid": "98629", "url": "https://gl.wikipedia.org/wiki?curid=20997", "title": "Algoritmo xen\u00e9tico", "text": "Un algoritmo xen\u00e9tico \u00e9 unha t\u00e9cnica, usada tipicamente na inform\u00e1tica, para atopar soluci\u00f3ns aproximadas a problemas de procura e optimizaci\u00f3n. Os algoritmos xen\u00e9ticos son unha clase particular dos algoritmos evolutivos.\nA procura da soluci\u00f3n m\u00e1is apropiada (\u00e9 dicir, do \"individuo\" mais axeitado seguindo o s\u00edmil) comeza cunha poboaci\u00f3n inicial, ou colecci\u00f3n, de soluci\u00f3ns pos\u00edbeis. En cada xeraci\u00f3n, unha parte (ou todos) dos individuos desa poboaci\u00f3n te\u00f1en \"descendencia\" por medio da operaci\u00f3n de \"cruzamento\", normalmente combinada cunha operaci\u00f3n de \"mutaci\u00f3n\", ambas as operaci\u00f3ns as\u00ed etiquetadas polo s\u00edmil coa evoluci\u00f3n biol\u00f3xica.\nEn cada xeraci\u00f3n, os individuos dunha poboaci\u00f3n son avaliados con respecto a unha funci\u00f3n de axeitamento (fitness), determinando as\u00ed aqueles individuos mais axeitados para se reproducir ou para sobrevivir na seguinte xeraci\u00f3n.\nObs\u00e9rvese que, no canto de levar a cabo no espazo de hip\u00f3teses unha procura desde o xeral ao\nespec\u00edfico (procura e eliminaci\u00f3n de candidatos), ou do simple ao complexo, un algoritmo xen\u00e9tico xera unha serie de hip\u00f3teses sucesivas por repetici\u00f3n de \"mutaci\u00f3ns\", \"combinaci\u00f3ns\" e \"selecci\u00f3n\" das mellores hip\u00f3teses co\u00f1ecidas ata ese momento. \nPolo tanto, en cada iteraci\u00f3n do algoritmo ocorren dous pasos:\nA popularidade dos algoritmos xen\u00e9ticos d\u00e9bese a varios factores como:\nDescrici\u00f3n do algoritmo.\nO problema que confrontan os algoritmos xen\u00e9ticos consiste en identificar o mellor individuo (\u00e9 dicir, a mellor hip\u00f3tese) dentro dunha poboaci\u00f3n (espazo de hip\u00f3teses candidato), definindo o mellor individuo como aquel que optimiza unha medida num\u00e9rica predefinida para o problema, chamado \"adaptaci\u00f3n\" ou axeitamento (\"fitness\") do individuo. Por exemplo, se a tarefa de aprendizaxe \u00e9 o problema de aproximar unha funci\u00f3n desco\u00f1ecida dado un conxunto de adestramento de entradas e sa\u00eddas, o axeitamento pode definirse como a\nprecisi\u00f3n da hip\u00f3tese sobre o conxunto de adestramento (porcentaxe de \u00e9xitos ao predicir a sa\u00edda). Se a tarefa de aprendizaxe ten a forma dun xogo, o axeitamento pode medirse en termos da porcentaxe de partidas ga\u00f1adas.\nA\u00ednda que os detalles de implementaci\u00f3n var\u00edan entre diferentes algoritmos xen\u00e9ticos, todo comparten en xeral a seguinte estrutura: O algoritmo opera iterativamente, actualizando un conxunto de hip\u00f3tese chamada poboaci\u00f3n. En cada iteraci\u00f3n, todos os membros da poboaci\u00f3n son avaliados de acordo a unhafunci\u00f3n de axeitamento. Unha nova poboaci\u00f3n \u00e9 xerada, seleccionando probabilisticamente os individuos de maior axeitamento na poboaci\u00f3n presente.\nAlg\u00fans destes individuos pasan intactos \u00e1 seguinte xeraci\u00f3n. Outros son seleccionados para crear unha nova prole, aplicando operaci\u00f3ns xen\u00e9ticas como o cruzamento e a mutaci\u00f3n.\nPseudoc\u00f3digo.\n Escoller unha poboaci\u00f3n inicial\n Repetir\n aval\u00eda o grao de axeitamento dos individuos da poboaci\u00f3n \n Selecciona parellas de individuos para se reproducir\n Aplicar o operador de \"cruzamento\"\n Aplicar o operador de \"mutaci\u00f3n\"\n Aplicar o operador de \"selecci\u00f3n\", descartando un subconxunto de individuos\n Ata que se acade unha condici\u00f3n prefixada de finalizaci\u00f3n\nBibliograf\u00eda.\nEn ingl\u00e9s:\nLigaz\u00f3ns externas.\nEn castel\u00e1n:\nEn ingl\u00e9s:"}
{"id": "20998", "revid": "98629", "url": "https://gl.wikipedia.org/wiki?curid=20998", "title": "Charles A. Beard", "text": "Charles Austin Beard, nado en Knightstown en 1874 e finado en New Haven en 1948, foi un historiador norteamericano.\nTraxectoria.\nEstudou na Universidade DePauw e perfeccionou os seus estudos en Oxford (1898-1900), volveu aos Estados Unidos par casar coa tam\u00e9n historiadora, Mary Ritter e volveu a Inglaterra. En 1904 volveu aos Estados Unidos para dar clase na Universidade de Columbia. Contrario \u00e1 entrada dos Estados Unidos na primeira guerra mundial, en 1917 deixou o seu posto de profesor como protesta contra a Lei de Espionaxe que consideraba anticonstitucional. Beard apoiou o continentalismo, argumentando que os Estados Unidos non ti\u00f1a intereses vitais en Europa.\nFoi un dos historiadores norteamericanos m\u00e1is influentes de comezos do s\u00e9culo XX. L\u00edder da escola historiogr\u00e1fica norteamericana co\u00f1ecida como progresista, introduciu temas de intereses econ\u00f3micos e conflitos econ\u00f3micos na historia, como o conflito entre os industriais do nordeste, os granxeiros no Mediooeste e os terratenentes do sur que el v\u00eda como a causa da Guerra Civil Americana.\nObra.\nEn 1913 publicou \"An Economic Interpretation of the Constitution of the United States\", no que expu\u00f1a que a Constituci\u00f3n dos Estados Unidos fora produto dos intereses econ\u00f3micos como terratenentes dos seus redactores.\nEn colaboraci\u00f3n coa s\u00faa dona, escribiu:"}
{"id": "20999", "revid": "56817", "url": "https://gl.wikipedia.org/wiki?curid=20999", "title": "Novo Partido Democr\u00e1tico", "text": "Novo Partido Democr\u00e1tico pode referirse a varios partidos pol\u00edticos:"}
{"id": "21000", "revid": "89787", "url": "https://gl.wikipedia.org/wiki?curid=21000", "title": "Novo Partido Democr\u00e1tico (Albania)", "text": "O Novo Partido Democr\u00e1tico (Partia Demokrate e Re) \u00e9 un partido pol\u00edtico alban\u00e9s dirixido por Genc Pollo, escici\u00f3n do Partido Democr\u00e1tico de Albania, que forma parte da Alianza para a Liberdade, Xustiza e Benestar. Nas elecci\u00f3ns parlamentarias de 2005 conseguiu catro deputados no Parlamento alban\u00e9s."}
{"id": "21002", "revid": "22570", "url": "https://gl.wikipedia.org/wiki?curid=21002", "title": "Algoritmo evolutivo", "text": "Un algoritmo evolutivo (tam\u00e9n EA, evoluci\u00f3n artificial) indica un subconxunto da computaci\u00f3n evolutiva que, \u00e1 s\u00faa vez, \u00e9 parte da intelixencia artificial.\nCaracter\u00edsticas.\n\u00dasase o termo xen\u00e9rico algoritmo evolutivo para indicar calquera algoritmo de optimizaci\u00f3n meta-heur\u00edstica baseada en poboaci\u00f3ns que utiliza mecanismos inspirados na evoluci\u00f3n biol\u00f3xica, como reproduci\u00f3n, mutaci\u00f3n, recombinaci\u00f3n (vexa operadores xen\u00e9ticos), selecci\u00f3n natural e sobrevivencia do m\u00e1is apto. Assoluci\u00f3ns candidatas ao problema da optimizaci\u00f3n xogan o papel dos individuos nunha poboaci\u00f3n, e a funci\u00f3n de custo (grao de axeitamento) determina as necesidades de adaptaci\u00f3n ao ambiente dentro do que \"viven\" as soluci\u00f3ns (os individuos da poboaci\u00f3n). Coa aplicaci\u00f3n repetida dos operadores indicados m\u00e1is enriba, ocorre ent\u00f3n a evoluci\u00f3n da poboaci\u00f3n.\nT\u00e9cnicas.\nA maior\u00eda das t\u00e9cnicas son similares no esp\u00edrito, mais difiren nos detalles da s\u00faa execuci\u00f3n e da natureza dos problemas nos que se aplican en particular. Entre estas t\u00e9cnicas salientan:\nVantaxes.\nPois que non fan ningunha suposici\u00f3n sobre a paisaxe da aptitude subxacente, xeralmente consid\u00e9rase que os algoritmos evolutivos corren consistentemente ben a trav\u00e9s de todos os tipos de problemas. Noutras palabras: mentres que un algoritmo de optimizaci\u00f3n \"ad hoc\" para un problema en concreto soamente \u00e9 v\u00e1lido para tal problema, un algoritmo evolutivo ten un uso m\u00e1is amplo e non depende tanto das condici\u00f3ns espec\u00edficas dese problema. Deste xeito, a\u00ednda que as condici\u00f3ns do problema cambien (o que ocorre en moitos problemas), o algoritmo de soluci\u00f3n segue a ser v\u00e1lido.\nXa se ten probado o seu \u00e9xito en campos tan diversos como enxe\u00f1ar\u00eda, arte, biolox\u00eda, econom\u00eda, xen\u00e9tica, investigaci\u00f3n de operaci\u00f3ns, rob\u00f3tica, ciencias sociais, f\u00edsica, qu\u00edmica, e outras.\n\u00c1 parte do seu uso como optimizadores matem\u00e1ticos, os algoritmos evolutivos son usados tam\u00e9n como estrutura experimental para validar aproximadamente teor\u00edas de evoluci\u00f3n biol\u00f3xica e selecci\u00f3n natural, particularmente a trav\u00e9s do traballo no campo da vida artificial. As t\u00e9cnicas dos algoritmos evolutivos aplicados para modelar a evoluci\u00f3n biol\u00f3xica est\u00e1n limitadas xeralmente \u00e1s exploraci\u00f3ns de procesos microevolutivos. De calquera xeito, danse algunhas simulaci\u00f3ns de computador, como ' ' Tierra ' ' e ' ' tentativa de Avida\", para modelar din\u00e1micas macroevolutivas.\nUnha limitaci\u00f3n dos algoritmos evolutivos, con respecto da evoluci\u00f3n natural, \u00e9 a s\u00faa falta de distinci\u00f3n entre xenotipo e fenotipo. Na natureza, o ovo fertilizado som\u00e9tese a un proceso complexo co\u00f1ecido como embri\u00f3n para se transformarse nun fenotipo maduro. Este codificando indirecto \u00e9 considerado para facer a busca xen\u00e9tica m\u00e1is robusta (isto \u00e9, reducindo a probabilidade de mutaci\u00f3ns fatais), e tam\u00e9n para mellorar a capacidade evolutiva dun organismo. O traballo recente no campo do sistemas de desenvolvemento embrionario, ou artificiais, procura dirixirse a estes intereses."}
{"id": "21003", "revid": "27155", "url": "https://gl.wikipedia.org/wiki?curid=21003", "title": "Fenotipo", "text": "En biolox\u00eda denom\u00ednase fenotipo \u00e1 manifestaci\u00f3n vis\u00edbel do xenotipo nun determinado ambiente.\nO fenotipo dun organismo individual est\u00e1 definido pola aparencia f\u00edsica e mais a constituci\u00f3n. Especificamente manif\u00e9stase como trazas que var\u00edan entre os diferentes individuos tales como o tama\u00f1o ou a cor dos ollos.\nO fenotipo est\u00e1 determinado, en certa medida polo xenotipo, ou pola identidade dos alelos, os cales, individualmente, ocupan unha ou m\u00e1is posici\u00f3ns nos cromosomas. Alg\u00fans fenotipos est\u00e1n determinados polos m\u00faltiples xenes, influenciados ademais por factores do medio. Desta maneira, a identidade dun, ou duns poucos alelos co\u00f1ecidos, non sempre permite unha predici\u00f3n do fenotipo.\nAs\u00ed e todo, como os fenotipos son moito m\u00e1is doados de observar do que os xenotipos (non se necesita ning\u00fan tipo de exame qu\u00edmico para determinar a cor de ollos dunha persoa), a xen\u00e9tica cl\u00e1sica usa os fenotipos para determinar as funci\u00f3ns dos xenes. Os experimentos de reproduci\u00f3n poden probar estas interferencias. Desta forma, estudos xen\u00e9ticos temper\u00e1ns son capaces de rastrexar os padr\u00f3ns hereditarios sen ning\u00fan tipo de co\u00f1ecemento da biolox\u00eda molecular.\nA interacci\u00f3n entre o xenotipo e mais o fenotipo describiuse a mi\u00fado usando a simple ecuaci\u00f3n que se exp\u00f3n a continuaci\u00f3n:\nEn conclusi\u00f3n, o fenotipo \u00e9 calquera caracter\u00edstica detect\u00e1bel dun organismo (por exemplo, estrutural, bioqu\u00edmico, fisiol\u00f3xico e as relativas \u00e1 conduta) determinado por unha interacci\u00f3n entre o seu xenotipo e o seu medio.\nA idea de fenotipo como o produto do xenotipo foi xeneralizada por Richard Dawkins no seu libro \"O fenotipo estendido\" de 1982."}
{"id": "21004", "revid": "23204", "url": "https://gl.wikipedia.org/wiki?curid=21004", "title": "Daniel Carter Beard", "text": "Daniel Carter (Uncle Dan) Beard, nado en Cincinnati o 21 de xu\u00f1o de 1850 e finado en Suffern o 11 de xu\u00f1o de 1941, foi un ilustrador, escritor e reformador social norteamericano.\nTraxectoria.\nFillo do pintor James H. Beard, medrou en Covington, Kentucky. En 1878 estableceu con dous irm\u00e1ns o seu propio estudo en Nova York, no que realizaron ilustraci\u00f3ns para xornais e libros, entre eles as ilustraci\u00f3ns da primeira edici\u00f3n de \"Un ianqui de Connecticut na corte do rei Artur\" de Mark Twain. En 1905 fundou a organizaci\u00f3n \"Sons of Daniel Boone\", precursora dos Boy Scouts. Cando se fundaron os Boy Scouts of Am\u00e9rica en 1910 integrou a s\u00faa organizaci\u00f3n nesta e converteuse nun dos seus l\u00edderes."}
{"id": "21005", "revid": "23204", "url": "https://gl.wikipedia.org/wiki?curid=21005", "title": "Inquisici\u00f3n espa\u00f1ola", "text": "A Inquisici\u00f3n espa\u00f1ola ou tam\u00e9n co\u00f1ecida como Tribunal do Santo Oficio da Inquisici\u00f3n actuou baixo o control dos reis de Espa\u00f1a de 1478 ata 1834. Esta Inquisici\u00f3n foi o resultado da expansi\u00f3n dos cristi\u00e1ns fronte aos musulm\u00e1ns, e a pol\u00edtica de conversi\u00f3n de xudeus e musulm\u00e1ns da pen\u00ednsula ao catolicismo. A Inquisici\u00f3n foi un importante instrumento na pol\u00edtica chamada \"limpeza de sangue\" contra os descendentes de xudeus e musulm\u00e1ns convertidos.\nA Inquisici\u00f3n, como tribunal eclesi\u00e1stico, s\u00f3 ti\u00f1a competencia xur\u00eddica sobre cristi\u00e1ns bautizados. Por\u00e9n, a s\u00faa xurisdici\u00f3n non se estend\u00eda aos ind\u00edxenas americanos, estivesen ou non bautizados, polos seus actos her\u00e9ticos, posto que se consideraba que padec\u00edan erros derivados da ignorancia, e que o Santo Oficio non era o medio axeitado nin o organismo competente para arranxalos. As reduci\u00f3ns e misi\u00f3ns foron o mecanismo adoptado para este fin.\nOrixes.\nPrecedentes.\nA instituci\u00f3n inquisitorial non foi unha creaci\u00f3n espa\u00f1ola. Foi creada por medio da bula papal \"Ad abolendam\", emitida a finais do s\u00e9culo XII polo papa Lucio III como instrumento para combater a herex\u00eda albixense no sur de Francia. Existiron tribunais da Inquisici\u00f3n pontificia en varios reinos cristi\u00e1ns europeos durante a Idade Media. Na Coroa de Arag\u00f3n operou un tribunal da Inquisici\u00f3n pontificia establecido por ditame dos estatutos \"Excommunicamus\" do papa Gregorio IX en 1232 durante a \u00e9poca da herex\u00eda albixense; o seu principal representante foi Raimundo de Pe\u00f1afort. Co tempo, a s\u00faa importancia foise dilu\u00edndo, e a mediados do s\u00e9culo XV era unha instituci\u00f3n case esquecida, a\u00ednda que legalmente vixente.\nEn Castela nunca houbo tribunal de Inquisici\u00f3n pontificia. Os encargados de vixiar e castigar os delitos de fe eran os diferentes bispados, por medio da Inquisici\u00f3n episcopal. Non obstante, durante a Idade Media en Castela prestouselle atenci\u00f3n \u00e1s herex\u00edas.\nContexto.\nGran parte da Pen\u00ednsula Ib\u00e9rica fora dominada polos \u00e1rabes, e as relixi\u00f3ns do sur, particularmente os territorios do antigo Reino de Granada, ti\u00f1an unha grande poboaci\u00f3n musulm\u00e1. At\u00e9 1492, Granada permaneceu baixo dominio \u00e1rabe. As grandes cidades, en especial Sevilla e Valladolid, en Castela, e Barcelona na Coroa de Arag\u00f3n, ti\u00f1an grandes poboaci\u00f3ns de xudeus, que habitaban nas chamadas \"xuder\u00edas\".\nDurante a Idade Media, produciuse unha cohesi\u00f3n relativamente pac\u00edfica -a\u00ednda que non exenta de incidentes- entre cristi\u00e1ns, xudeus e musulm\u00e1ns, nos reinos peninsulares. Hab\u00eda unha longa tradici\u00f3n de servizo \u00e1 Coroa de Arag\u00f3n por parte dos xudeus. O pai de Fernando, Xo\u00e1n II de Arag\u00f3n, nomeou a Abiathar Crescas, un xudeu, astr\u00f3nomo da Corte. Os xudeus ocupaban moitos postos importantes, tanto relixiosos como pol\u00edticos. Castela incluso ti\u00f1a un rabino inoficial, un xudeu practicante.\nNon obstante, a fins do s\u00e9culo XIV houbo nalg\u00fans lugares de Espa\u00f1a unha onda de antisemitismo, alentado pola predicaci\u00f3n de Ferrant Mart\u00ednez, arquidi\u00e1cono de \u00c9cija. Foron especialmente cruentos os pogroms de xu\u00f1o de 1391: en Sevilla asasin\u00e1ronse centos de xudeus, e destru\u00eduse completamente a alxama, e noutras cidades, como C\u00f3rdoba, Valencia ou Barcelona as v\u00edtimas foron igualmente moi elevadas.\nUnha das consecuencias destes disturbios foi a conversi\u00f3n masiva de xudeus. Antes desta data, os conversos eran escasos e apenas ti\u00f1an relevancia social. Dende o s\u00e9culo XV pode falarse de xudeus conversos, tam\u00e9n chamados \"novos cristi\u00e1ns\", coma un novo grupo social, visto con receo tanto por xudeus coma por cristi\u00e1ns. Convert\u00e9ndose, os xudeus non s\u00f3 fux\u00edan das persecuci\u00f3ns, sen\u00f3n que lograban acceder a numerosos oficios e postos que lles estaban sendo prohibidos por novas normas, que aplicaban severas restrici\u00f3ns contra eles. Foron moitos os conversos que acadaron unha importante posici\u00f3n na Espa\u00f1a do XV. Conversos eran, entre outros, os m\u00e9dicos Andr\u00e9s Laguna e Francisco L\u00f3pez Villalobos, m\u00e9dico da corte de Fernando o Cat\u00f3lico; os escritores Juan del Enzina, Juan de Mena, Diego de Valera e Alfonso Palencia e os banqueiros Luis de Sant\u00e1ngel e Gabriel S\u00e1nchez, que financiaron a viaxe de Cristovo Col\u00f3n. Os conversos -non sen oposici\u00f3n- chegaron a escalar postos relevantes na xerarqu\u00eda eclesi\u00e1stica, convert\u00e9ndose \u00e1s veces en severos detractores do xuda\u00edsmo. Incluso alg\u00fans foron ennobrecidos, e no s\u00e9culo XVI varios op\u00fasculos pretend\u00edan demostrar que case t\u00f3dolos nobres de Espa\u00f1a ti\u00f1an ascendencia xud\u00eda. A revolta de Pedro Sarmiento (Toledo, 1449) tivo como principal elemento mobilizador o receo dos cristi\u00e1ns vellos cara os cristi\u00e1ns novos, substanciado nos estatutos de limpeza de sangue que se estenderon por multitude de instituci\u00f3ns, prohib\u00edndolles o seu acceso.\nCausas.\nNon hai unanimidade acerca dos motivos polos que os Reis Cat\u00f3licos decidiron introducir no seu reinado a m\u00e1quina inquisitorial. Os investigadores consideran varias raz\u00f3ns:\nA Inquisici\u00f3n e a expulsi\u00f3n dos xudeus.\nFernando e Isabel indicaron a Tom\u00e1s de Torquemada en 1481 para investigar e punir os \"conversos\" \u2014xudeus e mouros que dic\u00edan t\u00e9rense convertido ao catolicismo, pero que continuasen a practicar as s\u00faas antigas relixi\u00f3ns en segredo-. Alg\u00fans xudeus disfrazados torn\u00e1ranse padres e mesmo bispos. Entre os anos 1486 e 1492, 25 autos de fe ocorreron en Toledo. Un total de 464 autos de fe contra xudeus ocorreron entre 1481 e 1826. No total, m\u00e1is de 13 mil conversos foron xulgados entre 1480 e 1492. A Inquisici\u00f3n contra os conversos culminou coa expulsi\u00f3n dos xudeus das coroas de Castela e Arag\u00f3n en 1492.\nModo de actuaci\u00f3n.\nA inquisici\u00f3n, como unha corte relixiosa, era operada por autoridades da Igrexa. Pero se unha persoa fose considerada herexe, a punici\u00f3n era entregada \u00e1s autoridades seculares, pois \"a igrexa non derramaba sangue\". A tortura frecuentemente era usada como modo de penitencia. As punici\u00f3ns variaban da vergo\u00f1a p\u00fablica (obrigar o uso do \"sambenito\", unha roupa de penitente) ata ser queimado en praza p\u00fablica. A morte polo garrote era usada para os arrepentidos. Esas punici\u00f3ns fac\u00edanse en cerimonias p\u00fablicas, chamadas \"autos de fe\". Algunhas persoas acusaban outras por vinganza, ou para obter recompensas da Coroa. A propia Coroa Espa\u00f1ola benefici\u00e1base, ao desapropiar os bens dos \"conversos\".\nA Inquisici\u00f3n tam\u00e9n foi usada contra os primeiros focos do protestantismo, contra a diseminaci\u00f3n das ideas de Erasmo de Rotterdam, contra o Iluminismo e, no s\u00e9culo XVIII, contra o Enciclopedismo. A pesar das acci\u00f3ns das outras inquisici\u00f3ns europeas contra a bruxar\u00eda, as bruxas non eran o principal foco da inquisici\u00f3n espa\u00f1ola. As acusadas de bruxar\u00eda eran normalmente cualificadas como loucas. Durante o goberno de Xos\u00e9 I aboliuse a Inquisici\u00f3n, pero foi reinstalada cando Fernando VII de Espa\u00f1a subiu ao trono. O profesor Cayetano Ripoli, garroteado en Valencia en 26 de xullo de 1826, foi a \u00faltima persoa morta pola inquisici\u00f3n espa\u00f1ola. En 15 de xullo de 1834 foi finalmente abolida.\nA Inquisici\u00f3n tam\u00e9n foi instalada nos vicerreinados americanos, pero foi abolida logo da secesi\u00f3n.\nA Inquisici\u00f3n espa\u00f1ola en Galiza.\nPara Emilio Gonz\u00e1lez L\u00f3pez, os profundos efectos ideol\u00f3xicos, culturais, sociais e institucionais da contrarreforma tridentina apenas alcanzaron Galiza. O Santo Oficio da Inquisici\u00f3n, \u00f3rgano coercitivo encargado do perseguimento de toda disidencia relixiosa, non despregou no pa\u00eds a intensa actividade represiva que seguiu noutros territorios da Monarqu\u00eda Hisp\u00e1nica. A raz\u00f3n principal do atraso na implantaci\u00f3n dun tribunal da Inquisici\u00f3n espa\u00f1ola en Galiza foi precisamente a necesidade de mobilizar recursos econ\u00f3micos e humanos para rematar cos grandes focos intelectuais e relixiosos de protestantismo e continuar a brutal represi\u00f3n dos colectivos conversos en Castela, Andaluc\u00eda, Valencia ou Arag\u00f3n. De feito, Galiza converteuse nun refuxio de numerosos conversos, protestantes e xudeus fuxindo do celo inquisitorial e na procura das s\u00faas fronteiras mar\u00edtimas ou terrestres con Portugal na espera de abandonar o pa\u00eds ou mesmo ficar nel. \nO Tribunal da Inquisici\u00f3n de Santiago de Compostela tivo unha primeira fase de existencia entre 1520 e 1530 e depend\u00eda directamente do Tribunal de Valladolid, m\u00e1is foi logo que se disolveu. No 1560 o ent\u00f3n inquisidor de Valladolid, Quijano del Mercado, visita Compostela coa intenci\u00f3n de reinstalar un tribunal mais, trala fr\u00eda acollida por parte das instituci\u00f3ns civ\u00eds e do cabido da catedral de Compostela, rematou por desistir, a\u00ednda que o intentou noutras d\u00faas ocasi\u00f3ns en 1564 e 1566 sen encontrar nunca un ambiente institucional favor\u00e1bel. Estes fracasos p\u00f3dense explicar de distintas maneiras. Para Isidoro Mill\u00e1n Mari\u00f1o, o prop\u00f3sito esencial de estabelecer un tribunal da Inquisici\u00f3n en Compostela non era, na realidade, o perseguimento dos protestantes e conversos castel\u00e1ns ou dos evanxelizadores protestantes do norte da Europa que chegaban aos portos galegos, sen\u00f3n a necesidade de criar na nosa terra un Tribunal de Estado que servise para terminar a campa\u00f1a de sometemento social e pol\u00edtico dos galegos \u00e1 autoridade real. Con efecto, entre os problemas achados polos\u00a0inquisidores estaba a dificultade tanto para encontrar na cidade un predio aca\u00eddo para a s\u00faa sede e as s\u00faas actividades de tribunal e arquivo, de residencia dos funcionarios e de prisi\u00f3n e c\u00e1maras de tortura, coma pola escasa dispo\u00f1ibilidade dos propietarios para chegar a un acordo coa\u00a0instituci\u00f3n. Mais como sucedeu noutras cidades, finalmente atoparon acomodo no pazo dun nobre absentista: Alonso de Z\u00fa\u00f1iga e Acevedo Fonseca, conde de Monterrei. Pola s\u00faa parte, o historiador L\u00f3pez Ferreiro subli\u00f1a a grande oposici\u00f3n, especialmente en c\u00edrculos eclesi\u00e1sticos compostel\u00e1ns, ao estabelecemento do tribunal mesmo nunha \u00e9poca marcada polo fanatismo de dous dos mais tem\u00edbeis inquisidores xenerais: o asturiano Fernando Vald\u00e9s (1547-1568) e o castel\u00e1n Diego de Espinosa (1568-1572). Por\u00e9n, a chegada definitiva do Tribunal foi en 1574 cando o castel\u00e1n Francisco Blanco tomou posesi\u00f3n da cadeira da igrexa metropolitana galega, facilitando tam\u00e9n a entrada do xesuitismo no pa\u00eds. Este tribunal, independente do de Valladolid, exerceu a s\u00faa xurisdici\u00f3n sobre o territorio do extinguido Reino de Galiza e para facilitar o seu funcionamento en todo o territorio galego, conced\u00e9uselle a renda dun c\u00f3engo a cada unhas das cinco catedrais galegas, ademais doutros insumos abundantes. \nC\u00f3mpre indicar que o Tribunal non foi estabelecido na Coru\u00f1a, onde ti\u00f1a a s\u00faa sede a Real Audiencia de Galicia, por mor da resistencia que a burgues\u00eda mercantil dos portos galegos mostrou ante calquera tipo de perturbaci\u00f3n no tr\u00e1fico e nas comunicaci\u00f3ns mar\u00edtimas que prexudicase os seus intereses comerciais. Pois, por unha banda, as actividades inquisitoriais, querendo impedir a entrada e propagaci\u00f3n da reforma protestante polos portos do pa\u00eds, inclu\u00edan a inspecci\u00f3n das tripulaci\u00f3ns e da carga dos barcos con procedencia en pa\u00edses protestantes ou cat\u00f3licos con portos protestantes, como era o caso da Rochelle en Francia; e por outra, segundo parece, \u00edan cobrando por \u201cdereitos de visita\" e forzando comerciantes a venderen o seu x\u00e9nero a prezos escandalosamente reducidos, interferindo negativamente no comercio da cidade. Mesmo, levados polo seu fanatismo e desprezo polas actividades comerciais, os inquisidores chegaron a propor ao rei fechar os portos galegos ao comercio cos pa\u00edses do norte da Europa como o mellor xeito de evitar a propagaci\u00f3n da reforma de Marti\u00f1o Lutero. Por todo iso, tanto o Capit\u00e1n xeneral como a Real Audiencia de Galicia impediron no pos\u00edbel o seu estabelecemento na Coru\u00f1a chegando, en 1589, o Concello da cidade herculina a protestar contra os inquisidores que visitaban a cidade co prop\u00f3sito de investigar varias naves estranxeiras. \nSegundo Emilio Gonz\u00e1lez L\u00f3pez, a falta dun ambiente propicio para o seu funcionamento e o escaso celo inquisitorial nas estruturas eclesi\u00e1sticas e civ\u00eds rev\u00e9lase no feito que despois do seu definitivo estabelecemento e total autonom\u00eda respecto ao Tribunal de Valladolid, a\u00ednda non comezou a s\u00faa actividade represiva at\u00e9 1575, ano no que se celebraron dous autos da fe en Santiago. Tal como relata Vicente Risco, nestes autos foron torturadas e executadas publicamente un total de 23 persoas, entre as que contaban varios mari\u00f1eiros franceses luteranos e tres mulleres galegas acusadas de pr\u00e1cticas que os inquisidores identificaban e caracterizaban como bruxer\u00eda. \nNos anos seguintes, o Tribunal azoutou e desterrou varias persoas acusadas de pr\u00e1cticas xudaizantes e, no 30 de novembro de 1579, sentenciou queimar unha muller, Mar\u00eda Rodrigues, no que hoxe \u00e9 a praza de Cervantes baixo, mais unha vez, a acusaci\u00f3n fabricada de bruxer\u00eda. Tam\u00e9n entre 1619 e 1628 numerosas mulleres do Morrazo foron torturadas e xulgadas polo Tribunal baixo este tipo de cargos. Os chamados \"familiares da Inquisici\u00f3n\", integrados por membros empobrecidos da baixa nobreza, arrebataban con estes perseguimentos os codizados dereitos de presentaci\u00f3n que estas mulleres ti\u00f1an en capelas e fregues\u00edas. Para disimular o seu prop\u00f3sito real, mesturaban algunhas que os posu\u00edan con outras que non os ti\u00f1an, escollidas entre mulleres desamparadas ou vi\u00favas. Este foi o caso de Mar\u00eda Soli\u00f1o, figura lendaria que terminou inmortalizada en varias cantigas populares. Mar\u00eda Soli\u00f1o, posuidora de dereitos de presentaci\u00f3n na Colexiata de Cangas e na Igrexa de San Cibr\u00e1n de Ald\u00e1n, entrou nos alxubes da Inquisici\u00f3n en 1621 e sufriu terr\u00edbeis torturas. O 23 de xaneiro de 1622, ap\u00f3s a s\u00faa confesi\u00f3n, foi condenada cunha confiscaci\u00f3n de bens, debendo levar un sambenito durante medio ano e ficando na m\u00e1is absoluta penuria con 70 anos. Moitas outras mulleres foron tam\u00e9n xulgadas naquela altura, como foi o caso de Catalina da Iglesia, Elvira Mart\u00ednez, Teresa P\u00e9rez ou Mar\u00eda dos Santos.\nA inquisici\u00f3n espa\u00f1ola en Galiza seguiu a operar at\u00e9 a s\u00faa primeira abolici\u00f3n durante o reinado de Xos\u00e9 I entre 1808 e 1812 e posteriormente polas Cortes de C\u00e1diz, s\u00f3 para ser restaurada de novo por Fernando VII en 1814, para ser definitivamente abolida en 1834 durante o segundo Trienio Liberal. Por\u00e9n, a instituci\u00f3n sobreviviu substitu\u00edda nalgunhas dioceses polas co\u00f1ecidas Xuntas da Fe ou diocesanas e que non foron legalmente abolidas at\u00e9 o primeiro de xullo de 1835. Unha das \u00faltimas v\u00edtimas galegas foi o enxe\u00f1eiro de minas e xe\u00f3logo Casiano de Prado y Vallo, nado en Santiago de Compostela o 13 de agosto de 1797. En 1817, foi detido polo tribunal compostel\u00e1n seguindo as ordes de Juan Jos\u00e9 Caama\u00f1o Pardo, conde de Maceda, alguacil maior da Inquisici\u00f3n e fan\u00e1tico absolutista . De Prado foi acusado de facer \"proposici\u00f3ns\", \u00e9 dicir, de formular ideas contrarias \u00e1 relixi\u00f3n cat\u00f3lica e de ler libros pertencentes ao \"Index Librorum Prohibitorum et Derogatorum\". Pasou 400 d\u00edas incomunicado nas celas inquisitoriais, experiencia que relatou nun artigo an\u00f3nimo titulado \"Visita dun alxube da inquisici\u00f3n de Santiago por un que o ti\u00f1a habitado pouco tempo antes\" publicado durante o Trienio Liberal despois de ter visitado de novo a cela n\u00famero 5 onde ficou preso: \"\"Aqu\u00ed estiven \u00e1 merc\u00e9 dos m\u00e1is afanados e crueis axentes da tiran\u00eda e do erro; aqu\u00ed vinme reducido \u00e1 m\u00e1is triste soidade, separado da mi\u00f1a familia, dos meus amigos, privado dos meus libros e de todo o que puidese facer a mi\u00f1a situaci\u00f3n m\u00e1is levadeira. (\u2026) Como sab\u00edan estes malvados aumentar as penas dos desgraciados que aqu\u00ed ti\u00f1an! Non lles chegaba con terme sen comunicaci\u00f3n, (\u2026) neg\u00e1ronseme tam\u00e9n os meus libros; e se ped\u00eda algunha graza, cham\u00e1banme de criminal. B\u00e1rbaros! Se callar pensabades que sen estes dep\u00f3sitos de verdade chegar\u00eda eu a desde\u00f1ala, a mirala con neglixencia, a esquecela. Non! Que o meu peito ard\u00eda coma sempre no seu amor; algunhas das s\u00faas m\u00e1ximas estaban xa fixadas na mi\u00f1a alma para nunca xamais borrarse e o meu maior prazer era lembralas na memoria (\u2026). E cantas veces tam\u00e9n recitaba en alta voz as odas \u00e1 invenci\u00f3n da imprenta e a Juan de Padilla, e outras composici\u00f3ns filos\u00f3ficas e patri\u00f3ticas (\u2026)\".\" A Inquisici\u00f3n ocupou diferentes predios na cidade de Compostela: o Pazo de Monterrei, preto da praza de San Miguel dos Agros, e a Casa Grande de Calo, fronte a Porta da M\u00e1moa no que hoxe \u00e9 co\u00f1ecido como Praza de Galicia e antiga Praza da Inquisici\u00f3n. Este \u00faltimo edificio foi derrubado en 1913 para constru\u00edr o actual Hotel Compostela, inaugurado finalmente o 23 de agosto de 1930."}
{"id": "21007", "revid": "56817", "url": "https://gl.wikipedia.org/wiki?curid=21007", "title": "Teorema de non-existe-o-xantar-de-balde", "text": "O teorema do non-existe-o-xantar-de-balde (NFLT en ingl\u00e9s), ou \"teorema de pagar por xantar\" \u00e9 un teorema no campo da optimizaci\u00f3n combinatoria dos f\u00edsicos David H. Wolpert e William G. Macready.\nIndican (Wolpert e Macready, 1995) que: \"Todos os algoritmos que procuran un pico dunha funci\u00f3n de custo funcionan con igual eficiencia, cando se calcula a media sobre todas as funci\u00f3ns de custo pos\u00edbeis.\" Facendo exame da frase \"non existe o xantar de balde\", este teorema explica que, ao longo de todos os problemas matematicamente pos\u00edbeis, cada algoritmo da busca farao na media tan ben como calquera outro. o o desempe\u00f1o dun algoritmo altamente especializado ser\u00e1 mellor fronte a outro de prop\u00f3sito xeral, mais en media, aplic\u00e1ndoo a todos os problemas do dominio pos\u00edbeis, ter\u00e1 un desempe\u00f1o similar.\nO teorema \u00fasase como un argumento contra o uso de algoritmos xen\u00e9ricos de procura, tales como algoritmos xen\u00e9ticos sen usar todo o co\u00f1ecemento pos\u00edbel do dominio. \u00c9 aplicado tam\u00e9n a outros problemas xen\u00e9ricos.\nAlternativamente, o teorema estabelece que \"unha estratexia de optimizaci\u00f3n universal de prop\u00f3sito xeral \u00e9 teoricamente impos\u00edbel, e a \u00fanica maneira de que unha estratexia supere a outra \u00e9 especializ\u00e1ndose no problema espec\u00edfico en consideraci\u00f3n\" (Ho e Pepyne, 2002).\nAplicaci\u00f3ns do teorema.\nEste teorema usouno William Dembski, propo\u00f1ente do proxecto intelixente, para criticar a teor\u00eda da evoluci\u00f3n; Dembski e outros cr\u00edticos da evoluci\u00f3n indican que os teorema de pagar por xantar demostran que a evoluci\u00f3n non supera \u00e1 mera procura aleatoria na busca de resultados \u00f3ptimos. Entrementres, os opo\u00f1entes desta visi\u00f3n indican que o teorema de pagar por xantar non \u00e9 relevante como cr\u00edtica da evoluci\u00f3n, pois a necesidade da evoluci\u00f3n soamente sucede nun subconxunto do dominio, no mundo real, e non en todos os mundos pos\u00edbeis.\nDe feito, David Wolpert calificou o uso de Dembski do teorema de pagar por xantar como \"fatal, informal e impreciso.\""}
{"id": "21008", "revid": "1987", "url": "https://gl.wikipedia.org/wiki?curid=21008", "title": "Intelixencia artificial", "text": "Def\u00ednese a intelixencia artificial (IA) como aquela intelixencia exhibida por artefactos creados por humanos (\u00e9 dicir, artificial). A mi\u00fado apl\u00edcase hipoteticamente aos computadores. O nome tam\u00e9n se usa para se referir ao campo da investigaci\u00f3n cient\u00edfica que intenta acercarse \u00e1 creaci\u00f3n de tales sistemas. \nDebido \u00e1 multiplicidade de pais que tivo a intelixencia artificial, non hai un consenso para definir ese concepto, mais podemos dicir que a intelixencia artificial enc\u00e1rgase de modelar a intelixencia humana en sistemas computacionais.\nPode dicirse que a intelixencia artificial \u00e9 unha das \u00e1reas m\u00e1is fascinantes e con m\u00e1is retos das ciencias da computaci\u00f3n, na s\u00faa \u00e1rea de ciencias cognoscitivas. Naceu como mero estudo filos\u00f3fico e razon\u00edstico da intelixencia humana, mesturada coa inquietude do home por imitar a natureza circundante (como voar e nadar), ata inclusive querer imitarse a si mesmo. En resumo, a intelixencia artificial procura imitar a intelixencia humana. Obviamente non o logrou a\u00ednda, ao menos non completamente.\nExisten cinco puntos de vista principais sobre estes sistemas:\nHistoria da intelixencia artificial.\nEn 1937, o matem\u00e1tico ingl\u00e9s Alan Mathison Turing (1912-1953) publicou un artigo de bastante repercusi\u00f3n sobre os \"N\u00fameros Calcul\u00e1beis\", que pode considerarse a orixe oficial da inform\u00e1tica te\u00f3rica.\nTuring, neste artigo, presentou a M\u00e1quina de Turing, unha entidade matem\u00e1tica abstracta que formalizou o concepto de algoritmo e resultou ser a precursora das computadoras dixitais. Coa axuda da s\u00faa m\u00e1quina, Turing puido demostrar que existen problemas irresol\u00fabeis, dos que ning\u00fan computador ser\u00e1 capaz de obter a s\u00faa soluci\u00f3n, polo que a Alan Turing consid\u00e9rase o pai da teor\u00eda da computabilidade.\nTam\u00e9n se considera o pai da intelixencia artificial, pola s\u00faa famosa Proba de Turing, que permitir\u00eda comprobar se un programa de computador pode ser tan intelixente como un ser humano.\nA historia da intelixencia artificial pasou por diversas situaci\u00f3ns:\n- A idea de algo parecido \u00e1 intelixencia artificial existe desde hai mill\u00f3ns de anos. O primeiro home primitivo que tomou conciencia da s\u00faa propia existencia, e de que era capaz de pensar, seguramente se pregunta como funcionaria o seu pensamento e posteriormente chegar\u00eda \u00e1 idea dun \"creador superior\". Polo tanto, a idea de que un ser intelixente cre a outro, a idea dun dese\u00f1o virtual para a intelixencia, \u00e9 tan remota como a toma de conciencia do ser humano.\n- Os xogos matem\u00e1ticos antigos, como o da torres de hanoi (aprox 3000ac), demostran o interese na procura dun bucle resolutivo, unha IA capaz de ga\u00f1ar nos m\u00ednimos movementos pos\u00edbeis.\n- En 1903 Lee De Forest inventa o tr\u00edodo (tam\u00e9n chamados bulbo ou v\u00e1lvula de baldeiro). Poder\u00eda dicirse que a primeira gran m\u00e1quina intelixente dese\u00f1ada polo ser humano foi o computador ENIAC, composto por 18.000 v\u00e1lvulas de baldeiro, tendo en conta que o concepto de \"intelixencia\" \u00e9 un termo subxectivo que depende da intelixencia e a tecnolox\u00eda que te\u00f1amos nesa \u00e9poca. Un ind\u00edxena do amazonas no s\u00e9culo 20 poder\u00eda cualificar de intelixente un tocadiscos, cando en verdade non o \u00e9 tanto.\n- En 1937, o matem\u00e1tico ingl\u00e9s Alan Mathison Turing (1912-1953) publicou un artigo de bastante repercusi\u00f3n sobre os \"N\u00fameros Calcul\u00e1beis\", que pode considerarse a orixe oficial da Inform\u00e1tica Te\u00f3rica.\nNeste artigo, introduciu a M\u00e1quina de Turing, unha entidade matem\u00e1tica abstracta que formalizou o concepto de algoritmo e resultou ser a precursora das computadoras dixitais. Con axuda da s\u00faa m\u00e1quina, Turing puido demostrar que existen problemas irresol\u00fabeis, dos que ning\u00fan computador ser\u00e1 capaz de obter a s\u00faa soluci\u00f3n, polo que a Alan Turing consid\u00e9rase o pai da teor\u00eda da computabilidade.\nTam\u00e9n se considera o pai da intelixencia artificial, pola s\u00faa famosa Proba de Turing, que permitir\u00eda comprobar se un programa de computador pode ser tan intelixente como un ser humano.\nPodemos ent\u00f3n dicir que a IA incl\u00fae caracter\u00edsticas humanas tales como a aprendizaxe, a adaptaci\u00f3n, o razoamento, a autocorrecci\u00f3n, o melloramento impl\u00edcito, e a percepci\u00f3n modelar do mundo. As\u00ed, podemos falar xa non s\u00f3 dun obxectivo, sen\u00f3n de moitos dependendo do punto de vista ou utilidade que poida atoparse \u00e1 IA.\nMoitos dos investigadores sobre IA soste\u00f1en que \"a intelixencia \u00e9 un programa capaz de ser executado independentemente da m\u00e1quina que o execute, computador ou cerebro\".\nObxectivos.\nRazoamento e resoluci\u00f3n de problemas.\nOs primeiros investigadores desenvolveron algoritmos que imitaban o razoamento paso a paso que os humanos usan cando resolven enigmas ou fan deduci\u00f3ns l\u00f3xicas. A finais da d\u00e9cada de 1981-1990, a investigaci\u00f3n da intelixencia artificial desenvolveran m\u00e9todos para tratar con informaci\u00f3n incerta ou incompleta, empregando conceptos de probabilidade e econom\u00eda.\nEstes algoritmos demostraron ser insuficientes para resolver grandes problemas de razoamento porque experimentaron unha \u00abexplosi\u00f3n combinatoria\u00bb: volv\u00e9ronse exponencialmente m\u00e1is lentos a medida que os problemas crec\u00edan. Desta maneira, conclu\u00eduse que os seres humanos de cando en cando usan a deduci\u00f3n paso a paso que a investigaci\u00f3n temper\u00e1 da intelixencia artificial segu\u00eda; en cambio, resolven a maior\u00eda dos seus problemas utilizando xu\u00edzos r\u00e1pidos e intuitivos.\nRepresentaci\u00f3n do co\u00f1ecemento.\nA representaci\u00f3n do co\u00f1ecemento e a enxe\u00f1er\u00eda do co\u00f1ecemento son fundamentais para a investigaci\u00f3n cl\u00e1sica da intelixencia artificial. Alg\u00fans \u00absistemas expertos\u00bb tentan recompilar o co\u00f1ecemento que pos\u00faen os expertos nalg\u00fan \u00e1mbito concreto. Ademais, outros proxectos tratan de reunir o \u00abco\u00f1ecemento de sentido com\u00fan\u00bb co\u00f1ecido por unha persoa media nunha base de datos que cont\u00e9n un amplo co\u00f1ecemento sobre o mundo.\nEntre os temas que conter\u00eda unha base de co\u00f1ecemento de sentido com\u00fan est\u00e1n: obxectos, propiedades, categor\u00edas e relaci\u00f3ns entre obxectos, situaci\u00f3ns, eventos, estados e tempo causas e efectos; e o co\u00f1ecemento sobre o co\u00f1ecemento (o que sabemos sobre o que saben outras persoas) entre outros.\nPlanificaci\u00f3n.\nOutro obxectivo da intelixencia artificial consiste en poder establecer metas e finalmente alcanzalas.\n Para iso necesitan unha forma de visualizar o futuro, unha representaci\u00f3n do estado do mundo e poder facer predici\u00f3ns sobre como as s\u00faas acci\u00f3ns cambiarano, con tal de poder tomar decisi\u00f3ns que maximicen a utilidade (ou o \u00abvalor\u00bb) das opci\u00f3ns dispo\u00f1ibles.\nNos problemas cl\u00e1sicos de planificaci\u00f3n, o axente pode asumir que \u00e9 o \u00fanico sistema que act\u00faa no mundo, o que lle permite estar seguro das consecuencias das s\u00faas acci\u00f3ns. Con todo, se o axente non \u00e9 o \u00fanico actor, ent\u00f3n requ\u00edrese que este poida razoar baixo incerteza. Isto require un axente que non s\u00f3 poida avaliar a s\u00faa contorna e facer predici\u00f3ns, sen\u00f3n tam\u00e9n avaliar as s\u00faas predici\u00f3ns e adaptarse en funci\u00f3n da s\u00faa avaliaci\u00f3n. A planificaci\u00f3n de m\u00faltiples axentes utiliza a cooperaci\u00f3n e a competencia de moitos sistemas para lograr un obxectivo determinado. O comportamento emerxente como este \u00e9 utilizado por algoritmos evolutivos e intelixencia de enxame.\nAprendizaxe.\nO aprendizaxe autom\u00e1tica \u00e9 un concepto fundamental da investigaci\u00f3n da intelixencia artificial desde o inicio dos estudos deste campo; consiste na investigaci\u00f3n de algoritmos inform\u00e1ticos que melloran automaticamente a trav\u00e9s da experiencia.\nAplicaci\u00f3ns.\nA intelixencia artificial (IA) \u00e9 relevante para calquera tarefa intelectual.\nAs t\u00e9cnicas modernas de IA son xeneralizadas e son demasiado numerosas para enumeralas aqu\u00ed.\nCon frecuencia, cando unha t\u00e9cnica chega ao uso habitual, xa non se considera intelixencia artificial; este fen\u00f3meno descr\u00edbese como efecto AI.\nNa d\u00e9cada de 2010, as aplicaci\u00f3ns de intelixencia artificial estaban no centro das \u00e1reas da inform\u00e1tica de maior \u00e9xito comercial e convert\u00e9ronse nunha caracter\u00edstica omnipresente da vida diaria. A IA util\u00edzase en motores de procura (como Google Search), na orientaci\u00f3n de anuncios en li\u00f1a, nos sistemas de recomendaci\u00f3n (ofrecidos por Netflix, YouTube ou Amazon),\nimpulsando o tr\u00e1fico da internet,\n na publicidade dirixida (AdSense, Facebook), en\nasistentes virtuais (como Siri ou Alexa), nos veh\u00edculos aut\u00f3nomos (inclu\u00eddos drons e coches autoconducidos), traduci\u00f3n autom\u00e1tica (Microsoft Translator, Google Translate), reco\u00f1ecemento facial (Face IDE de Apple ou DeepFace de Microsoft'), etiquetaxe de imaxes (utilizado por Facebook, Apple's iPhoto e TikTok) e filtrado de spam.\nTam\u00e9n hai miles de aplicaci\u00f3ns de IA exitosas utilizadas para resolver problemas para industrias ou instituci\u00f3ns espec\u00edficas. Alg\u00fans exemplos son almacenamento de enerx\u00eda, deepfakes (ultrafalso), diagn\u00f3stico m\u00e9dico, lox\u00edstica militar ou xesti\u00f3n da cadea de subministraci\u00f3n.\nO xogo de xadrez foi unha proba da forza da IA desde a d\u00e9cada de 1950. O 11 de maio de 1997, Deep Blue converteuse no primeiro sistema inform\u00e1tico de xadrez en derrotar ao vixente campi\u00f3n do mundo, naquel momento, Garri Kasparov. No 2011, nun programa especial do concurso de exhibici\u00f3n Jeopardy! de preguntas e respostas o sistema de resposta a preguntas Watson de IBM, , derrotou aos dous maiores campi\u00f3ns de \"Jeopardy!\", Brad Rutter e Ken Jennings, por unha marxe significativa. \nEn marzo de 2016, AlphaGo ga\u00f1ou 4 de 5 partidas de Go nun enfrontamento co campi\u00f3n de Go Lee Sedol, convert\u00e9ndose no primeiro sistema de Go por computador en vencer a un xogador profesional de Go sen h\u00e1ndicaps. \nOutros programas manexan xogos de informaci\u00f3n perfecta; como o Pluribus e o Cepheus. para o p\u00f3ker a un nivel superior a os humanos, DeepMind na d\u00e9cada de 2010 desenvolveron unha \"intelixencia artificial xeneralizada\" que pod\u00eda aprender moitos xogos diversos de Atari por si mesma.\nEn 2020, sistemas de procesamento da linguaxe natural como a enorme GPT-3 (por ent\u00f3n, a maior rede neuronal artificial con diferenza) igualaban o rendemento humano nos puntos de referencia preexistentes, a\u00ednda que sen que o sistema alcanzase unha comprensi\u00f3n l\u00f3xica dos contidos dos puntos de referencia.\nO AlphaFold 2 (2020) de DeepMind demostrou a capacidade de mostrar, en horas no canto de meses, a estrutura 3D dunha prote\u00edna.\nOutras aplicaci\u00f3ns pred\u00edn o resultado das decisi\u00f3ns xudiciais, crean arte (como poes\u00eda ou pintura) e proban teoremas matem\u00e1ticos.\nSem\u00e1foros intelixentes.\nOs sem\u00e1foros intelixentes desenv\u00f3lvense na Universidade Carnegie Mellon desde 2009. O profesor Stephen Smith montou desde ent\u00f3n unha empresa, Surtrac, que instalou sistemas intelixentes de control de tr\u00e1fico en 22 cidades. A instalaci\u00f3n custa uns 20.000 d\u00f3lares por intersecci\u00f3n. O tempo de conduci\u00f3n reduciuse nun 25% e o tempo de espera de atascos nun 40% nas intersecci\u00f3ns nas que se instalou.\nPropiedade intelectual.\nEn 2019, a OMPI informou de que a IA era a tecnolox\u00eda emerxente m\u00e1is prol\u00edfica en canto a n\u00famero de solicitudes de patentes e patentes concedidas, estim\u00e1base que a Internet das cousas era o maior mercado en canto a tama\u00f1o. Segu\u00edronlle, de novo en tama\u00f1o de mercado, as tecnolox\u00edas de macrodatos, a rob\u00f3tica, a IA, a impresi\u00f3n 3D e a quinta xeraci\u00f3n de servizos m\u00f3biles (5G). Desde que xurdiu a IA na d\u00e9cada de 1950, os innovadores presentaron 340.000 solicitudes de patentes relacionadas coa IA e os investigadores publicaron 1,6 mill\u00f3ns de artigos cient\u00edficos, e a maior\u00eda de todas as solicitudes de patentes relacionadas coa IA public\u00e1ronse a partir de 2013. As empresas representan 26 dos 30 principais solicitantes de patentes de IA, mentres que as universidades ou organismos p\u00fablicos de investigaci\u00f3n representan os catro restantes.\nA proporci\u00f3n de artigos cient\u00edficos e invenci\u00f3ns diminu\u00edu significativamente de 8:1 en 2010 a 3:1 en 2016, o que se atrib\u00fae como indicativo dun cambio da investigaci\u00f3n te\u00f3rica ao uso de tecnolox\u00edas de IA en produtos e servizos comerciais. A aprendizaxe autom\u00e1tica \u00e9 a t\u00e9cnica da IA dominante divulgada nas patentes est\u00e1 inclu\u00edda en m\u00e1is dun terzo de todas as invenci\u00f3ns identificadas (134.777 patentes de aprendizaxe autom\u00e1tica presentadas para un total de 167.038 patentes de IA presentadas en 2016), sendo a visi\u00f3n por computador a aplicaci\u00f3n funcional m\u00e1is popular. As patentes relacionadas coa IA non s\u00f3 revelan t\u00e9cnicas e aplicaci\u00f3ns da IA, sen\u00f3n que a mi\u00fado tam\u00e9n se refiren a un campo de aplicaci\u00f3n ou industrial. En 2016 identific\u00e1ronse vinte campos de aplicaci\u00f3n e inclu\u00edronse, por orde de magnitude: telecomunicaci\u00f3ns (15 por cento), transportes (15 por cento), ciencias da vida e medicina (12 por cento) e dispositivos persoais, inform\u00e1tica e interacci\u00f3n humano-computadora (11 por cento). Outros sectores inclu\u00edron a banca, entretemento, seguridade, industria e manufactura, agricultura e redes (inclu\u00edndo redes sociais, cidades intelixentes e a Internet das cousas). IBM ten a maior carteira de patentes de IA con 8.290 solicitudes de patentes, seguida de Microsoft con 5.930 solicitudes de patentes.\nFilosof\u00eda.\nDefinici\u00f3n da intelixencia artificial.\nAlan Turing escribiu en 1950 \"Propo\u00f1o considerar a pregunta 'as m\u00e1quinas poden pensar'?\"\nAconsellou cambiar a pregunta de se unha m\u00e1quina \"pensa\" a \"se \u00e9 posible ou non que a maquinaria mostre un comportamento intelixente\". \nDese\u00f1ou a proba de Turing, que mide a capacidade dunha m\u00e1quina para simular a conversaci\u00f3n humana. Dado que s\u00f3 podemos observar o comportamento da m\u00e1quina, non importa se \"realmente\" est\u00e1 a pensar ou ten literalmente unha \"mente\". Turing sinala que non podemos determinar estas cousas sobre outras persoas pero \"\u00e9 habitual ter a cort\u00e9s convenci\u00f3n de que todo o mundo pensa\"\nRussell e Norvig coinciden con Turing en que a IA debe definirse en termos de \"actuar\" e non de \"pensar\". Con todo, critican que a proba compare m\u00e1quinas con \"persoas\". \"Os textos de enxe\u00f1er\u00eda aeron\u00e1utica\", escriben, \"non definen o obxectivo do seu campo como facer 'm\u00e1quinas que voen tan exactamente como as pombas que poidan enganar a outras pombas'\". O fundador da IA, John McCarthy, estivo de acordo e escribiu que \"A intelixencia artificial non \u00e9, por definici\u00f3n, simulaci\u00f3n da intelixencia humana\".\nMcCarthy define a intelixencia como \"a parte computacional da capacidade de acadar obxectivos no mundo\". Outro fundador da IA, Marvin Minsky, def\u00ednea de xeito similar como \"a capacidade de resolver problemas dif\u00edciles\". Estas definici\u00f3ns ven a intelixencia en termos de problemas ben definidos con soluci\u00f3ns ben definidas, onde tanto a dificultade do problema como o rendemento do programa son medidas directas da \"intelixencia\" da m\u00e1quina, e non se require ningunha outra discusi\u00f3n filos\u00f3fica, ou quizais non sexa posible.\nUnha definici\u00f3n que tam\u00e9n foi adoptada por Google- principal practicante no campo da IA. Esta definici\u00f3n estipulaba a capacidade dos sistemas para sintetizar informaci\u00f3n como manifestaci\u00f3n da intelixencia, de forma similar a como se define na intelixencia biol\u00f3xica.\nAvaliaci\u00f3n dos enfoques da IA.\nNingunha teor\u00eda unificadora establecida ou paradigma guiou a investigaci\u00f3n da IA durante a maior parte da s\u00faa historia. O \u00e9xito sen precedente da aprendizaxe autom\u00e1tica estat\u00edstica na d\u00e9cada de 2010 eclipsou todos os demais enfoques (ata o punto de que algunhas fontes, especialmente no mundo empresarial, utilizan o termo \"intelixencia artificial\" para referirse \u00e1 \"aprendizaxe autom\u00e1tica con redes neurais\"). Este enfoque \u00e9 principalmente subsimb\u00f3lico, neat, soft e narrow. Os cr\u00edticos soste\u00f1en que \u00e9 posible que estas cuesti\u00f3ns te\u00f1an que ser revisadas por futuras xeraci\u00f3ns de investigadores en IA.\nA IA simb\u00f3lica e os seus l\u00edmites.\nIntelixencia artificial simb\u00f3lica (ou \"GOFAI\") simulaban o razoamento consciente de alto nivel que utilizan as persoas cando resolven crebacabezas, expresan razoamentos xur\u00eddicos e fan c\u00e1lculos matem\u00e1ticos. Tiveron moito \u00e9xito en tarefas \"intelixentes\" como o \u00e1lxebra ou os tests de intelixencia. Nos anos 60, Newell e Simon propuxeron a hip\u00f3tese dos sistemas de s\u00edmbolos f\u00edsicos: \"Un sistema de s\u00edmbolos f\u00edsicos ten os medios necesarios e suficientes para unha acci\u00f3n intelixente xeneral\".\nCon todo, o enfoque simb\u00f3lico fracasou en moitas tarefas que os humanos resolven con facilidade, como a aprendizaxe, o reco\u00f1ecemento dun obxecto ou o razoamento de sentido com\u00fan. O paradoxo de Moravec \u00e9 o descubrimento de que as tarefas \"intelixentes\" de alto nivel eran f\u00e1ciles para a IA, pero as tarefas \"instintivas\" de baixo nivel eran extremadamente dif\u00edciles.\nO fil\u00f3sofo Hubert Dreyfus sosti\u00f1a desde os anos sesenta que a pericia humana depende do instinto inconsciente m\u00e1is que da manipulaci\u00f3n consciente de s\u00edmbolos, e de ter unha \"sensaci\u00f3n\" da situaci\u00f3n, m\u00e1is que dun co\u00f1ecemento simb\u00f3lico expl\u00edcito.\nA\u00ednda que os seus argumentos foran ridiculizados e ignorados cando se presentaron por primeira vez, finalmente, a investigaci\u00f3n da IA coincidiu.\nA cuesti\u00f3n non est\u00e1 resolta: O razoamento subsimb\u00f3lico pode cometer moitos dos mesmos erros inescrutables que a intuici\u00f3n humana, como o rumbo algor\u00edtmico. Cr\u00edticos como Noam Chomsky argumentan que a investigaci\u00f3n continua sobre a IA simb\u00f3lica a\u00ednda seguir\u00e1 sendo necesaria para alcanzar a intelixencia xeral, en parte porque a IA subsimb\u00f3lica af\u00e1stase da IA explicable: pode ser dif\u00edcil ou imposible entender por que un programa moderno de IA estat\u00edstica tomou unha decisi\u00f3n concreta. O campo emerxente da intelixencia artificial neurosimb\u00f3lica tenta tender unha ponte entre ambos os enfoques."}
{"id": "21009", "revid": "289", "url": "https://gl.wikipedia.org/wiki?curid=21009", "title": "Algoritmos xen\u00e9ticos", "text": ""}
{"id": "21010", "revid": "1131", "url": "https://gl.wikipedia.org/wiki?curid=21010", "title": "Cafarna\u00fan", "text": "Capernaum ou Cafarna\u00fan (en [K\u0259far N\u0101\u1e25\u016bm], \"pobo de Nahum\") \u00e9 un antigo poboado situado en Galilea, hoxe Israel, nas ribeiras do mar de Galilea, tam\u00e9n chamado lago Tiberiades ou Kineret. \u00c9 co\u00f1ecida polos cristi\u00e1ns como \"a cidade de Xes\u00fas\". Nomeada no Novo Testamento, foi un dos lugares elixidos por Xes\u00fas de Nazaret para transmitir a s\u00faa mensaxe e realizar alg\u00fans dos seus milagres. Est\u00e1 situada a 2,5\u00a0km de Tabgha e a 15\u00a0km da cidade de Tiber\u00edas, na marxe noroeste do lago.\nEtimolox\u00eda.\nO nome sem\u00edtico da pequena cidade era \"Kfar Nahum\" (\u00abpobo de Nahum\u00bb), sendo \"Nahum\" un profeta. Nos escritos de Flavio Xosefo, o nome \u00e9 traducido en grego como \"K\u03b1\u03c6\u03b1\u03c1\u03bd\u03b1\u03bf\u03c5\u03bc (Kapharnaum)\". En lingua \u00e1rabe, a este lugar ch\u00e1maselle \"Tell Hum\" , \u00e9 dicir, o outeiro (Tell) de Hum (abreviatura de Nahum).\nRecuperaci\u00f3n de Cafarna\u00fam.\nEn 1838, o norteamericano Edward Robinson descubriu as ru\u00ednas deste lugar. A antiga Cafarna\u00fam presentouse aos primeiros exploradores como un lugar desolado e triste.\nEn 1866, foi o explorador brit\u00e1nico Capit\u00e1n Charlles W. Wilson quen identificou os restos da sinagoga, e no ano 1894 o franciscano Frai Giuseppe Baldi de N\u00e1poles, en nome da Custodia de Terra Santa, conseguiu adquirir aos bedu\u00ednos unha boa parte das ru\u00ednas.\nOs franciscanos levantaron un cercado para protexer as ru\u00ednas de frecuentes vandalismos; plantaron palmeiras e eucaliptos tra\u00eddos de Australia para crear un pequeno oasis para recibir os peregrinos nesta zona situada a 210 metros baixo o nivel do mar. Ademais constru\u00edron un porto pequeno para facilitar a entrada polo lago. Estas obras tomaron un grande impulso baixo a direcci\u00f3n do franciscano Virxilio Corbo.\nDescubrimentos arqueol\u00f3xicos.\nAs escavaci\u00f3ns m\u00e1is importantes inici\u00e1ronse en 1905, baixo a direcci\u00f3n dos alem\u00e1ns Heinrich Kohl e Carl Watzinger e foron continuadas polos franciscanos Frai Vendelin von Benden (1905-1915) e Gaudencio Orfali (1921-1926). Os resultados foron o descubrimento de dous edificios p\u00fablicos, a famosa sinagoga mencionada anteriormente (que fora parcialmente restaurada polo pai Orfali) e unha igrexa de planta octogonal. M\u00e1is tarde, en 1968, as escavaci\u00f3ns foron reiniciadas por Corbo e Stanislao Loffreda, coa axuda financeira do goberno italiano. Durante esta etapa o maior descubrimento foi a casa de San Pedro, alg\u00fans barrios do poboado da \u00e9poca evanx\u00e9lica. Estas escavaci\u00f3ns continuaron at\u00e9 1986.\nAs escavaci\u00f3ns deron como resultado saber que o lugar se estableceu no comezo da Dinast\u00eda Asmonea, ao redor do s\u00e9culo II a.C. e foi abandonada ao redor do s\u00e9culo XI.\nHistoria do poboado.\nBase\u00e1ndose nas fontes literarias e nos resultados das escavaci\u00f3ns p\u00faidose reconstru\u00edr parte da historia deste poboado.\nO pobo non \u00e9 mencionado no Antigo Testamento. Arqueoloxicamente est\u00e1 demostrado que exist\u00eda xa no s\u00e9culo II a.C., no per\u00edodo dos Asmoneos. O sitio non ti\u00f1a ning\u00fan muro defensivo e estend\u00edase ao longo da ribeira do lago (do leste ao oeste). A 200 metros ao norte da sinagoga encontr\u00e1base a zona do cemiterio, que se achaba f\u00f3ra da zona habitada. Ti\u00f1a unha extensi\u00f3n de 3\u00a0km, at\u00e9 Tabgha, onde se dedicaban \u00e1 agricultura, feito probado polos diversos mu\u00ed\u00f1os para aceite ou gran que se encontraron nas escavaci\u00f3ns. Outra fonte de ingresos era a pesca. Foron achados restos dun porto ao oeste do que constru\u00edron os franciscanos.\nCafarna\u00fam encontr\u00e1base xunto a unha das principais arterias que un\u00edan Galilea con Damasco. Non se encontraron evidencias de que Cafarna\u00fam participou nas sanguentas sublevaci\u00f3ns xud\u00edas contra os romanos nos anos 70 e 135.\nXes\u00fas escolleu este pobo como centro do seu ministerio p\u00fablico en Galilea, despois de deixar Nazaret, que era unha humilde aldea de monta\u00f1a.\nDescrici\u00f3n do poboado.\nO plano do poboado era bastante regular. A ambos os lados dunha ampla r\u00faa con orientaci\u00f3n norte-sur, xurd\u00edan pequenos barrios ou illas, limitadas por pequenas r\u00faas transversais e ruelas sen sa\u00edda. Os muros estaban constru\u00eddos con rudimentarios bloques de basalto e reforzados con pedra e barro. A parte m\u00e1is espazosa da casa era o patio, onde estaba o forno circular feito de terra refractaria, mu\u00ed\u00f1os para o grande e a escaleira de pedra para ir \u00e1 terraza. O piso das casas era empedrado. En torno ao patio aberto disp\u00fa\u00f1anse humildes celas que recib\u00edan luz a trav\u00e9s dunha serie de aberturas ou fiestras baixas. O descubrimento da escaleira \u00e1 terraza esclarece o feito evanx\u00e9lico do paral\u00edtico descolgado a trav\u00e9s do teito.\nPolo tipo de construci\u00f3n non era dif\u00edcil subir ao teito pola escaleira do patio e remover unha parte para facer descender o individuo na mesma estancia onde se encontraba Xes\u00fas.\nUn estudo acerca do barrio situado entre a sinagoga e a igrexa octogonal, mostrou que varias familias viv\u00edan xuntas ao estilo patriarcal, usando comunitariamente os mesmos patios e as pasaxes internas desprovistas de portas. As casas eran, en xeral, bastante pobres. Non hab\u00eda servizos hixi\u00e9nicos e de desaugadoiros; as habitaci\u00f3ns eran estreitas e non moi c\u00f3modas. Encontr\u00e1ronse obxectos na s\u00faa maior\u00eda de arxila: olas, pratos, \u00e1nforas e l\u00e1mpadas. Tam\u00e9n apareceron anzois de pescar, punz\u00f3ns e fusos para tecer; mu\u00ed\u00f1os de basalto para a moenda de grans ou para prensar a oliva. O mu\u00ed\u00f1o era un verdadeiro capital que era herdado de pais a fillos durante moitos s\u00e9culos.\nA partir do s\u00e9culo IV houbo un certo melloramento no estilo de vida: as casas constru\u00edronse con boa argamasa e us\u00e1base cer\u00e1mica fina importada. Non se notaron diferenzas de clases sociais. Os edificios constru\u00eddos na \u00e9poca inicial do poboado segu\u00edronse utilizando at\u00e9 a \u00e9poca do abandono.\nA casa de San Pedro.\nA \"illa sagrada\" onde se achaba a casa de San Pedro ten unha historia moi complexa. Al\u00ed encontr\u00e1ronse diante dun labirinto de moitos que en realidade pertenc\u00edan a per\u00edodos diferentes. Identific\u00e1ronse tres estratos principais: \nAs casas na \u00e9poca evanx\u00e9lica.\nAs casi\u00f1as de basalto agrup\u00e1banse en torno a dous grandes patios, o do norte e o do sur. A tradicional casa de San Pedro de xeito case cadrada, con lados de preto de 7,50 m, comunicaba con ambos os patios. No lado oriental, nun espazo libre hab\u00eda un forno de terra refractaria. A\u00ednda se conserva en bo estado o limiar a trav\u00e9s do cal se entraba ao patio norte.\nEsta casa de Pedro, santificada pola presenza de Xes\u00fas, converteuse moi axi\u00f1a nun lugar de reuni\u00f3ns relixiosas (\u2018\u2018domus-ecclesia\u2019\u2018) da comunidade cristi\u00e1 de orixe xud\u00eda. A partir da segunda metade do s\u00e9culo I d. C., a casa de Pedro comeza a distinguirse de todas as demais que foron escavadas. Os rudimentarios muros foron revocados con coidado e ench\u00e9ronse de inscrici\u00f3ns; os pavimentos son cubertos con finas capas de xeso; desta \u00e9poca case non se encontraron restos de cer\u00e1mica dom\u00e9stica, mais apareceu unha gran cantidade de l\u00e1mpadas.\nA transformaci\u00f3n no s\u00e9culo IV.\nNesta \u00e9poca a \"illa sagrada\" adquiriu unha nova fisionom\u00eda. Primeiro constru\u00eduse un recinto de grosos muros e trazado lixeiramente trapezoidal. Os seus lados te\u00f1en entre 27 e 30 metros. Constru\u00eddos con argamasa, alcanzan unha altura de 2,30 no lado norte. A finalidade deste muro era dobre: encadrar a casa de San Pedro como punto focal da \"illa sagrada\" e acentuar a sacralidade da mesma. Ti\u00f1a d\u00faas portas: unha na esquina suroeste e a outra na esquina noroeste.\nSe ben as casas privadas permaneceron en uso despois da transformaci\u00f3n, a casa de San Pedro foi profundamente retocada e ampliada. A estancia venerada, orixinariamente cadrada, foi dividida en dous espazos rectangulares unidos por un arco central.\nEsta \"domus-ecclesia\" durou at\u00e9 a metade do s\u00e9culo V, cando os bizantinos desmantelaron toda a illa sagrada para constru\u00edr encima a igrexa.\nA igrexa octogonal.\nA igrexa componse dun oct\u00f3gono central con oito piares, dun oct\u00f3gono externo con limiares a\u00ednda \"in situ\", e dunha galer\u00eda ou p\u00f3rtico que introduc\u00eda tanto ao interior da igrexa como \u00e1s dependencias situadas ao leste, que se comunicaban a trav\u00e9s dun corredor. Posteriormente este corredor foi bloqueado e no centro do lado oriental foi constru\u00eddo unha \u00e1bsida cunha piscina bautismal, da que se encontraron dous chanzos a cada lado, e a sa\u00edda da auga que se usaba no rito.\nMosaicos.\nO chan da igrexa era de mosaico. No p\u00f3rtico era un motivo puramente xeom\u00e9trico con catro filas de c\u00edrculos contiguos e cruci\u00f1as. Na zona do oct\u00f3gono externo, os mosaicos encontrados representaban a flora e a fauna, cun estilo semellante ao encontrado na bas\u00edlica da Multiplicaci\u00f3n dos Pans en Tabgha. No oct\u00f3gono central, o mosaico estaba composto dunha faixa con flores caliciformes, dun campo de escamas de peixe con flores e dun gran c\u00edrculo cun pav\u00f3n no centro.\n\u00c9 importante salientar a relaci\u00f3n estreita entre a igrexa octogonal e a casa de San Pedro: os bizantinos, ao constru\u00edr a nova igrexa, situaron o oct\u00f3gono central xustamente sobre os muros da casa, co obxecto de perpetuar a situaci\u00f3n exacta da mesma. A partir dese momento, xa non se pod\u00eda ver a humilde casa por estar cuberta polos mosaicos da nova estrutura.\nA sinagoga.\nAs ru\u00ednas deste edificio, descubertas por Wilson, salientan notabelmente entre as humildes vivendas do poboado. Foi constru\u00edda case exclusivamente por brancos bloques de pedra calcaria tra\u00eddos de canteiras afastadas.\nO edificio componse de catro partes: sala de oraci\u00f3n, patio oriental, balaustrada meridional e un cuarti\u00f1o (ao noroeste da construci\u00f3n). A sala de oraci\u00f3n mide 24,40 m por 18,65 m coa fachada para o sur, mirando a Xerusal\u00e9n. As paredes internas estaban recubertas de argamasa pintada e de estucos de excelente realizaci\u00f3n, encontrados durante as escavaci\u00f3ns. Tanto Watzinger como Orfali consideran a existencia dun piso superior reservado \u00e1s mulleres, con acceso a trav\u00e9s dunha escaleira externa situada no cuarti\u00f1o. Mais esta opini\u00f3n non foi fundamentada nas posteriores escavaci\u00f3ns que se realizaron no lugar.\nDa sinagoga antiga conserv\u00e1ronse d\u00faas inscrici\u00f3ns, unha en grego e a outra en arameo, que recordan os benfeitores que facilitaron a construci\u00f3n do edificio. En 1926 o franciscano Orfali comezou a restauraci\u00f3n da sinagoga. Despois da s\u00faa morte, foi continuada por Virxilio Corbo a partir de 1976.\nBote pesqueiro.\nNo ano 1986, durante unha infrecuente baixante do lago, foi descuberto un antigo bote pesqueiro que data do s\u00e9culo I a. C. Ti\u00f1a unha lonxitude de 8 metros e encontr\u00e1base preservado na lama. Despois dun arduo traballo, que debeu realizarse antes da subida das augas, o bote foi retirado do lugar at\u00e9 a s\u00faa actual situaci\u00f3n nas proximidades do kibbutz Xinosar.\nVisita papal.\nNo mes de marzo do 2000, Xo\u00e1n Paulo II, durante a s\u00faa visita a Israel, visitou as ru\u00ednas de Cafarna\u00fam, entre outras cidades."}
{"id": "21011", "revid": "23204", "url": "https://gl.wikipedia.org/wiki?curid=21011", "title": "Partido Agrario Ambientalista", "text": "O Partido Agrario Ambientalista (Partia Agrare Ambientaliste en alban\u00e9s) \u00e9 un partido pol\u00edtico alban\u00e9s. Fundouse en 1991 como Partido Agrario de Albania (Partia Agrare e Shqip\u00ebris\u00eb). \u00c9 un partido agrario reformista dirixido por Lufter Xhuveli. Nas elecci\u00f3ns de 1997 obtivo o 0.8% e 1 deputado, nas elecci\u00f3ns de 2001 obtivo o 2.6% dos votos e 3 escanos e formou parte do goberno que encabezou o Partido Socialista de Albania e nas elecci\u00f3ns de 2005 aumentou ata o 6.5% dos votos e 4 escanos na Asemblea de Albania."}
{"id": "21013", "revid": "1987", "url": "https://gl.wikipedia.org/wiki?curid=21013", "title": "James Beattie", "text": "James Beattie, nado en Laurencekirk en 1735 e finado en 1803, foi un escritor e fil\u00f3sofo escoc\u00e9s.\nTraxectoria.\nEducouse en Aberdeen e dende 1760 foi profesor de filosof\u00eda moral nesa cidade.\nEn 1765 publicou \"The Judgment of Paris\" (1765), un libro de poemas. En 1770 publica \"Essay on the Nature and Immutability of Truth\" (1770), nel rebate as teor\u00edas de David Hume e tivo un \u00e9xito inmediato. \"Minstrel\" foi un poema descritivo que publicou en dous volumes (1771 e 1774) e que exerceu influencia entre os escritores rom\u00e1nticos, en especial en Lord Byron. Os seus \"Elements of Moral Science\" apareceu en dous volumes en 1790 e 1793."}
{"id": "21014", "revid": "56817", "url": "https://gl.wikipedia.org/wiki?curid=21014", "title": "Protocolo de Informaci\u00f3n de Enrotamento", "text": "O protocolo de enrutamento din\u00e1mico RIP (\"Routing Information Protocol\") \u00e9 un protocolo IGP (\"Interior Gateway Protocol\") definido no RFC 1058 da IETF. Mediante o mesmo, os routers intercambian informaci\u00f3n de xeito din\u00e1mico, podendo as\u00ed decidir cal \u00e9 a mellor rota nun intre concreto.\nEmprega o algoritmo de enrotamento de Bellman-Forf, que \u00e9 o que se usou orixinariamente na ARPANET. RIP \u00e9 un protocolo de enrutamento de vector de distancia que emprega como m\u00e9trica o n\u00famero de saltos (\"hops\" en ingl\u00e9s). Ten as seguintes caracter\u00edsticas:"}
{"id": "21017", "revid": "85894", "url": "https://gl.wikipedia.org/wiki?curid=21017", "title": "Ottawa", "text": "Ottawa pode referirse a:\nComo top\u00f3nimo, Ottawa pode referirse a:"}
{"id": "21019", "revid": "1131", "url": "https://gl.wikipedia.org/wiki?curid=21019", "title": "Partido Alianza Democr\u00e1tica", "text": "O Partido Alianza Democr\u00e1tica (Partia Aleanca Demokratike en alban\u00e9s) \u00e9 un partido centrista liberal de Albania.\nTraxectoria.\nFormouse en 1992 como unha escisi\u00f3n encabezada por Neritan Ceka do Partido Democr\u00e1tico de Albania. Formou parte do goberno que encabezou o Partido Socialista de Albania en 1997. Nas elecci\u00f3ns de 2001 conseguiron o 2.4% dos votos e 3 escanos. Nas elecci\u00f3ns de 2005 mantiveron os seus 3 escanos na Asemblea de Albania co 4.76% dos votos.\nAs s\u00faas mocidades reciben o nome de \"Rinia Liberal Demokrate\". O partido forma parte do Partido Europeo Liberal Dem\u00f3crata e Reformista."}
{"id": "21022", "revid": "109216", "url": "https://gl.wikipedia.org/wiki?curid=21022", "title": "Fotograf\u00eda de paisaxe", "text": "A paisaxe foi un dos motores da evoluci\u00f3n da Historia da fotograf\u00eda. Non podemos esquecer que a mirada fotogr\u00e1fica m\u00e1is antiga da que temos co\u00f1ecemento resulta ser unha paisaxe rural que Joseph Nic\u00e9phore Ni\u00e9pce nos legou no seu \"Punto de vista dende a fiestra de Gras\", 1826. Vista urbana ou vista natural os nosos pioneiros documentaron o desenvolvemento social das nosas comunidades partindo daquelas paisaxes mortas, onde ningu\u00e9n parec\u00eda habitar, dada conta das limitaci\u00f3ns t\u00e9cnicas da \u00e9poca.\nA estas propostas fotogr\u00e1ficas seguiron outras onde os polos do realismo e do idealismo, unha e outra vez, alternaron a s\u00faa influencia. Iso levounos ata unha paisaxe cribada a trav\u00e9s das experiencias formais das vangardas ou das demostraci\u00f3ns de dominio do medio de Ansel Adams. A visi\u00f3n moderna do espazo encontra os seus precedentes na Historia da fotograf\u00eda, pero sobre todo no cambio \u00e1 posmodernidade ofrecido polas achegas de William Eggleston, especialmente co seu uso da cor e a s\u00faa preocupaci\u00f3n por trasladar a atenci\u00f3n fotogr\u00e1fica a ese \"ning\u00fan-lugar-en-particular\" do que tanto beberon as diversas fornadas de artistas europeos da Nova Topograf\u00eda, durante os anos 1980 e 1990.\nA fotograf\u00eda de paisaxe nos seus inicios.\nTras os primeiros avances cient\u00edficos no campo da t\u00e9cnica fotogr\u00e1fica desenv\u00f3lvese amplamente este x\u00e9nero fotogr\u00e1fico motivado por diferentes aspectos como os seus valores memor\u00edsticos, pola curiosidade cient\u00edfica, por af\u00e1ns puramente comerciais ou por cuesti\u00f3ns relacionadas coa creatividade.\nDado que os tempos de exposici\u00f3n necesarios eran moi amplos as paisaxes urbanas ou rurais foron fotografadas cando non hai nada en movemento a fin de evitar que sa\u00edsen borrosas. A isto se debe esa impresi\u00f3n de espazos mortos que podemos observar nas primeiras fotograf\u00edas de paisaxe.\nMeses despois de que a fotograf\u00eda se presentase publicamente, un \u00f3ptico chamado No\u00ebl Paymal Lerebours enviou a un equipo de fot\u00f3grafos por todo o mundo co fin de captar imaxes con destino \u00e1 s\u00faa comercializaci\u00f3n posterior na colecci\u00f3n \"Excursi\u00f3ns daguerrianas\". Outra iniciativa similar, pero de car\u00e1cter m\u00e1is cient\u00edfico, foi a do Bar\u00f3n Jean-Baptiste Louis Gros quen, diplom\u00e1tico de profesi\u00f3n, se dedicou a tomar imaxes dos lugares onde estivo destinado.\nOs fot\u00f3grafos afeccionados sacan vistas das s\u00faas cidades, xard\u00edns, bosques etc., o que permite a documentaci\u00f3n das diferentes paisaxes do mundo.\nDesta forma podemos comprobar que a fotograf\u00eda se converte na grande aliada de diversas disciplinas art\u00edsticas como a arqueolox\u00eda, \u00f3 documentar os principais monumentos ou contornos, a etnograf\u00eda, antropolox\u00eda, biolox\u00eda etc.\nIntimamente ligada \u00e1 fotograf\u00eda de paisaxe se desenvolve nesta \u00e9poca a fotograf\u00eda de viaxes.\nXunto \u00e1s imaxes de paisaxes dos pioneiros da fotograf\u00eda, Niepce, Daguerre, Hippolythe Bayard e William Fox Talbot, neste campo desenvolveron os seus traballos nos inicios da fotograf\u00eda, autores como Frederick Catherwood, D\u00e9sir\u00e9 Charnay, Th\u00e9odore Tiffereau, Carl Ferdinand Stelzner, Joseph Philibert Girault de Prangey, os irm\u00e1ns Langenhein, Friedrich von Martens, Gustave Le Gray, Nadar -coas s\u00faas fotograf\u00edas a\u00e9reas-, Louis Auguste Bisson e Auguste-Rosalie Bisson, Adolphe Braun, Francis Frith, Timothy O`Sullivan, Carleton Watkins, Henry Jackson, Philip Henry Delamotte, John Thompson, Robert Mac Pherson ou James Anderson."}
{"id": "21023", "revid": "56817", "url": "https://gl.wikipedia.org/wiki?curid=21023", "title": "Cronofotograf\u00eda", "text": "A cronofotograf\u00eda \u00e9 unha t\u00e9cnica fotogr\u00e1fica inventada por \u00c9tienne Jules Marey que basicamente consiste en rexistrar nunha placa \u00fanica as diferentes fases do movemento. Para conseguir isto ideou un sistema que supu\u00f1a fotografar cunha mesma placa por separado as diferentes fases do movemento sobre un fondo completamente negro.\nNo ano 1890 o seu creador \u00c9tienne Jules Marey empregou a cronofotograf\u00eda coa pel\u00edcula de celuloide de Kodak para conseguir imaxes que permiten reconstru\u00edr o movemento, o cal ser\u00e1 tomado polos irm\u00e1ns Lumi\u00e8re para o seu cinemat\u00f3grafo"}
{"id": "21025", "revid": "98629", "url": "https://gl.wikipedia.org/wiki?curid=21025", "title": "C\u00e1mara r\u00e9flex", "text": "Unha c\u00e1mara fotogr\u00e1fica r\u00e9flex \u00e9 aquela na cal a imaxe que ve o fot\u00f3grafo a trav\u00e9s do visor \u00e9 exactamente a mesma ca que quedar\u00e1 capturada. Iso cons\u00e9guese mediante un cristal cortado en forma de prisma (unha forma similar a unha pir\u00e1mide), e que est\u00e1 situado entre dous espellos. \u00c1 s\u00faa vez hai un espello detr\u00e1s do obxectivo.\nMentres o fot\u00f3grafo esta observando a imaxe polo visor, esta penetra polo obxectivo, e \u00e9 reflectida cara a arriba polo espello que se encontra detr\u00e1s do obxectivo. Al\u00ed est\u00e1 situado o prisma cos outros dos espellos. A imaxe atravesa o prisma e o primeiro espello a reflicte cara \u00f3 segundo, e este cara \u00f3 visor. Se no canto de haber un prisma con dous espellos houbese un s\u00f3 espello, que reflectise directamente a imaxe procedente do espello situado detr\u00e1s do obxectivo cara \u00f3 visor, o fot\u00f3grafo ver\u00eda a imaxe invertida.\nNo momento de disparar para realizar a foto, o espello que se encontra detr\u00e1s do obxectivo se levanta e deixa pasar a imaxe cara \u00e1 pel\u00edcula, ou o sensor no caso da fotograf\u00eda dixital. Despois da toma, o espello volve \u00e1 s\u00faa posici\u00f3n, de maneira que o fot\u00f3grafo s\u00f3 percibe unha interrupci\u00f3n moi breve da visi\u00f3n que ten da imaxe.\nA vantaxe das c\u00e1maras r\u00e9flex consiste principalmente en que o fot\u00f3grafo ve a imaxe da mesma forma que ser\u00e1 captada pola c\u00e1mara \u00f3 disparar. Incluso pode ver a profundidade de campo da toma antes de realizala. As c\u00e1maras r\u00e9flex son as id\u00f3neas para cambiar os obxectivos, xa que o fot\u00f3grafo ver\u00e1 sempre a imaxe da forma que aparecer\u00e1 na foto, sexa cal sexa o obxectivo que utilice.\nInconvenientes.\nA\u00ednda que son m\u00faltiples as vantaxes que te\u00f1en as c\u00e1maras r\u00e9flex, te\u00f1en dous inconvenientes:"}
{"id": "21026", "revid": "23685", "url": "https://gl.wikipedia.org/wiki?curid=21026", "title": "Flash", "text": "O Flash fotogr\u00e1fico \u00e9 un dispositivo que act\u00faa como fonte de luz artificial para iluminar escenas. Empr\u00e9gase sobre todo cando a luz existente non \u00e9 suficiente para tomar a instant\u00e1nea cunha exposici\u00f3n determinada pero ten outros usos. O flash \u00e9 unha fonte de luz intensa e dura que xeralmente abrangue pouco espazo e \u00e9 transportable.\nExisten varios tipos de flash:\nO flash, polo seu curto alcance \u00e9 menos \u00fatil canto m\u00e1is lonxe est\u00e1 o suxeito. Os flashs m\u00e1is potentes non pasan dos 15 metros.\nOutro dos usos do flash \u00e9 o chamado \"flash de recheo\" que serve para evitar, por exemplo, as sombras duras do sol do mediod\u00eda. Ten o inconveniente de que a imaxe pode quedar algo plana.\nOs profesionais tam\u00e9n usan outros dispositivos. Por exemplo os difusores para suavizar a luz dura do flash.\nOutras fontes de luz artificial.\nAs posibilidades da luz artificial son maiores c\u00e1s da luz natural en fotograf\u00eda: p\u00f3dese controlar a intensidade, a direcci\u00f3n, que sexa intensa u oblicua etc. Amais do flash a iluminaci\u00f3n artificial p\u00f3dese conseguir mediante:"}
{"id": "21027", "revid": "1410", "url": "https://gl.wikipedia.org/wiki?curid=21027", "title": "Fotogrametr\u00eda", "text": "A fotogrametr\u00eda \u00e9 a Ciencia ou t\u00e9cnica cuxo obxectivo \u00e9 o co\u00f1ecemento das dimensi\u00f3ns de obxectos no espazo a trav\u00e9s da medida en fotograf\u00edas. Pode axudarse de informaci\u00f3n espectral e radiom\u00e9trica dunha imaxe dixital apoiada na teledetecci\u00f3n.\nPode ser terrestre ou a\u00e9rea dependendo dende onde son obtidas as imaxes.\nAplicaci\u00f3ns.\nAs s\u00faas aplicaci\u00f3ns son numerosas:"}
{"id": "21029", "revid": "22570", "url": "https://gl.wikipedia.org/wiki?curid=21029", "title": "Fototeca", "text": "Unha fototeca \u00e9 unha organizaci\u00f3n encargada de adquirir, organizar, conservar e catalogar fotograf\u00edas para a s\u00faa posterior difusi\u00f3n de cara \u00f3 usuario. Hai fototecas comerciais e non comerciais, e dist\u00ednguense \u00e1mbalas d\u00faas dos arquivos fotogr\u00e1ficos polo tipo de usuario ou cliente. As actividades principais dunha fototeca son: selecci\u00f3n e adquisici\u00f3n de fotograf\u00edas, conservaci\u00f3n e difusi\u00f3n destas.\nSelecci\u00f3n.\nA pol\u00edtica de selecci\u00f3n de fotograf\u00edas bas\u00e9ase xeralmente nunha serie de criterios como poden ser:\nAdquisici\u00f3n.\nOs m\u00e9todos m\u00e1is com\u00fans son os de:\nConservaci\u00f3n.\nAs fotograf\u00edas en papel, debido \u00e1 sensibilidade deste \u00e1 luz e \u00f3 calor poden estragarse. O habitual \u00e9 conservar as fotograf\u00edas en sobres ou cartafoles que as protexan do contorno o m\u00e1ximo posible"}
{"id": "21030", "revid": "98629", "url": "https://gl.wikipedia.org/wiki?curid=21030", "title": "T\u00e9cnicas fotogr\u00e1ficas", "text": "Dependendo do obxecto ou da situaci\u00f3n hai diversas t\u00e9cnicas fotogr\u00e1ficas que, na maior\u00eda dos casos, se cinguen \u00e1 demanda comercial. O afeccionado emprega unha ou diversas t\u00e9cnicas indistintamente, pero o profesional segue unhas pautas \u00e1 hora de fotografar que var\u00edan dependendo do contexto en que nos encontremos e o fin que se desexe atinxir.\nTipos.\nAs\u00ed observamos que non \u00e9 o mesmo realizar unha fotograf\u00eda dun bodeg\u00f3n ca unha dun retrato familiar ou dunha paisaxe. A continuaci\u00f3n analizaremos as principais t\u00e9cnicas a empregar nalg\u00fans contextos espec\u00edficos:\nFotograf\u00eda deportiva.\nPara realizar unha boa fotograf\u00eda deportiva \u00e9 importante co\u00f1ecer as regras b\u00e1sicas do deporte. D\u00e9bese ser paciente e reaccionar con rapidez para captar todo tipo de imaxes que representen un momento de tensi\u00f3n ou algunha situaci\u00f3n clave do partido. Para isto \u00e9 necesario unha ampla gamma de lonxitudes focais sobre todo teleobxectivos. As c\u00e1maras dixitais son a mellor opci\u00f3n xa que permiten transmitir datos rapidamente.\nFotograf\u00eda de bodeg\u00f3ns.\nEsixe un control total das t\u00e9cnicas fotogr\u00e1ficas e da iluminaci\u00f3n en xeral. Primeiro deben decidirse as caracter\u00edsticas do produto que hai que destacar. Os fondos deben ser neutros para non restar importancia \u00f3 motivo principal. O esquema de iluminaci\u00f3n e composici\u00f3n a seguir debe ser simple. As c\u00e1maras m\u00e1is adecuadas para realizar estas fotograf\u00edas son as de gran formato xa que ofrecen a posibilidade de descentrar o obxectivo para corrixir a perspectiva.\nFotograf\u00eda arquitect\u00f3nica.\nExisten dous tipos de fotograf\u00edas arquitect\u00f3nicas, aquelas obxectivas, como planos, folletos etc.; e as de car\u00e1cter subxectivo, que mostran a visi\u00f3n art\u00edstica do fot\u00f3grafo. \u00c9 fundamental a nivelaci\u00f3n da c\u00e1mara para evitar deformaci\u00f3ns na imaxe, tanto na fotograf\u00eda de interior como na fotograf\u00eda de exterior. As c\u00e1maras de gran formato son as m\u00e1is adecuadas porque permiten bascular e descentrar o obxectivo para corrixir a perspectiva como suced\u00eda coa fotograf\u00eda de bodeg\u00f3ns.\nRetratos.\nO mellor lugar para realizar este tipo de fotograf\u00edas \u00e9 aquel que estea relacionado coa persoa que vamos a retratar. Primeiro deben decidirse as caracter\u00edsticas a destacar e en funci\u00f3n disto adec\u00faase o ambiente, o encadramento e a iluminaci\u00f3n. Utilizaremos un teleobxectivo curto (70-80mm) e aproveitaremos, dentro do posible, a luz natural, e no seu defecto, o flash.\nFotograf\u00eda nocturna.\nAs fotograf\u00edas nocturnas deben realizarse en lugares onde a contaminaci\u00f3n luminosa sexa escasa. O amencer e o anoitecer son momentos claves. O relevo da l\u00faa tam\u00e9n ofrece unha boa oportunidade para captar detalles na paisaxe. A temperatura de cor da luz que reflicte a l\u00faa \u00e9 igual \u00e1 que reflicte o sol, polo que se deber\u00e1 utilizar unha pel\u00edcula equilibrada para a luz de d\u00eda. Non se deben realizar exposici\u00f3ns longas debido \u00f3 movemento da Terra. Outras limitaci\u00f3ns a ter en conta ser\u00edan o fallo de reciprocidade da pel\u00edcula e a \u00e1rea efectiva do diafragma do obxectivo.\nFotograf\u00eda de paisaxes.\nEste tipo de fotograf\u00eda pode empregarse como documento para ilustrar revistas e libros ou como forma de expresi\u00f3n art\u00edstica persoa. As c\u00e1maras de gran formato dan mellor resoluci\u00f3n e gradaci\u00f3n modal. Debe elixirse un encadramento interesante tratando que o horizonte non divida a imaxe en d\u00faas partes iguais. Non hai que abusar dos filtros a pesar de que os que resultan m\u00e1is \u00fatiles son o ultravioleta (UV), o degradado neutro, os de densidade e o polarizador (circular ou lineal).\nFotograf\u00eda submarina.\nPode realizarse debaixo da auga ou a trav\u00e9s das paredes dun acuario. O \u00e1ngulo de visi\u00f3n dos obxectivos estr\u00e9itase lixeiramente e os motivos aparecen m\u00e1is grandes e pr\u00f3ximos. Por debaixo dos dez metros a luz natural adquire unha cor azulada que pode corrixirse mediante filtros. O flash tam\u00e9n \u00e9 importante para resaltar as verdadeiras cores a maior profundidade. O obxectivo m\u00e1is utilizado \u00e9 o gran angular que reduce a columna de auga entre a c\u00e1mara e o suxeito."}
{"id": "21031", "revid": "75439", "url": "https://gl.wikipedia.org/wiki?curid=21031", "title": "Heliograf\u00eda", "text": "A heliograf\u00eda \u00e9 un procedemento fotogr\u00e1fico creado por Joseph Nic\u00e9phore Ni\u00e9pce, quen distingu\u00eda entre as imaxes que sendo obtidas con este m\u00e9todo supu\u00f1an reproduci\u00f3ns de gravados xa existentes, chamadas heliogravado, e as imaxes captadas directamente do natural pola c\u00e1mara, \u00e1s que chamaba puntos de vista.\nO procedemento supu\u00f1a a utilizaci\u00f3n da c\u00e1mara escura e o emprego de diferentes materiais como soporte sensibilizado, entre eles o papel, o cristal ou diversos metais como o esta\u00f1o, o cobre, o peltre, entre outros. Para a obtenci\u00f3n das imaxes precis\u00e1base un tempo de exposici\u00f3n da placa \u00e1 luz de d\u00faas horas.\nSegundo o contrato de asociaci\u00f3n subscrito con Daguerre, o d\u00eda 14 de decembro de 1829, para o desenvolvemento e comercializaci\u00f3n do invento, o m\u00e9todo encontr\u00e1base composto dos seguintes pasos: \"nunha pedra, un papel ou unha placa de metal - de cobre prateada, por exemplo- estend\u00edase un verniz realizado con betume de Xudea disolto en aceite esencial de lavanda, posteriormente se expo\u00f1\u00eda a placa \u00e1 luz na c\u00e1mara escura, para pasar despois a ba\u00f1ar a mesma nun disolvente composto de aceite de lavanda e de aceite de petr\u00f3leo branco e, posteriormente, lavalo con auga temperada, pod\u00e9ndose ent\u00f3n apreciar a imaxe obtida.\"\nEste m\u00e9todo non resolveu totalmente a cuesti\u00f3n da fixaci\u00f3n das imaxes, motivo polo cal se acababan perdendo."}
{"id": "21032", "revid": "43337", "url": "https://gl.wikipedia.org/wiki?curid=21032", "title": "Daguerrotipo", "text": "O daguerrotipo foi o primeiro procedemento fotogr\u00e1fico anunciado publicamente, constru\u00eddo e perfeccionado por Louis Daguerre en 1839 a partir das experiencias previas de Joseph Nic\u00e9phore Ni\u00e9pce. \nEst\u00e1 considerado un precursor da fotograf\u00eda moderna, e foi unha ponte entre a c\u00e1mara negra creada por Zahn e retocada por Joseph Nic\u00e9phore Ni\u00e9pce, e a c\u00e1mara de obxectivo do alem\u00e1n Petzvalen. As publicaci\u00f3ns do momento deron a co\u00f1ecer o novo aparato \u00e1 sociedade, pero supuxo sobre todo unha revoluci\u00f3n no mundo da informaci\u00f3n, xa que permitiu cubrir feitos hist\u00f3ricos como as guerras de Crimea e da Secesi\u00f3n Americana, dando lugar a un novo x\u00e9nero fotogr\u00e1fico: o fotoxornalismo.\nCaracter\u00edsticas.\nPara a obtenci\u00f3n da imaxe p\u00e1rtese dunha capa sensible de nitrato de prata estendida sobre unha base de cobre. A partir dunha exposici\u00f3n na c\u00e1mara, o positivo pl\u00e1smase no mercurio. Finalmente, a imaxe f\u00edxase tras somerxer a placa nunha soluci\u00f3n de cloruro s\u00f3dico ou tiosulfato s\u00f3dico dilu\u00eddo.\nA finais do ano 1840 consegu\u00edranse tres progresos t\u00e9cnicos no daguerrotipo. En primeiro lugar, conseguiuse unha lente ata 22 veces m\u00e1is brillante. Amais, aumentouse a sensibilidade das placas ante a luz \u00f3 ser recubertas por substancias hal\u00f3xenas (aceleradores ou substancias r\u00e1pidas), co que o tempo de exposici\u00f3n se reduciu. Por \u00faltimo, as placas dour\u00e1ronse para enriquecer os tons."}
{"id": "21033", "revid": "22570", "url": "https://gl.wikipedia.org/wiki?curid=21033", "title": "Calotipo", "text": "O calotipo \u00e9 un m\u00e9todo fotogr\u00e1fico, creado por William Fox Talbot, baseado nun papel sensibilizado con nitrato de prata e \u00e1cido g\u00e1lico que tras ser exposto \u00e1 luz era posteriormente revelado con ambas substancias qu\u00edmicas e fixado con hiposulfito. Este procedemento resulta ser moi pr\u00f3ximo \u00f3 da fotograf\u00eda de hoxe en d\u00eda, xa que produc\u00eda unha imaxe en negativo que pod\u00eda ser posteriormente positivada tantas veces como se desexase. Para iso b\u00e1\u00f1ase o papel negativo en cera derretida para que se volva transparente e as\u00ed tras sometelo a un foco de luz ou por contacto sobre outro papel id\u00e9ntico se obt\u00e9n unha imaxe en positivo.\nO procedemento foi patentado no ano 1941 en Inglaterra o cal limitou sensiblemente a s\u00faa internacionalizaci\u00f3n, a diferenza doutros procedementos.\n\u00c9 co\u00f1ecido tam\u00e9n co nome de Talbotipo."}
{"id": "21034", "revid": "98629", "url": "https://gl.wikipedia.org/wiki?curid=21034", "title": "Fotolog", "text": "Un fotolog, ou fotoblog, \u00e9 unha forma de compartir imaxes e publicalas co formato dun blog. A diferenza cun blog \u00e9 o uso predominante de fotograf\u00edas no canto de texto.\nBlog fotogr\u00e1fico.\nA palabra fotolog (ou fotoblog) orixinalmente refer\u00edase a unha variante de blog, que consiste basicamente nunha galer\u00eda de imaxes fotogr\u00e1ficas publicadas regularmente por un ou m\u00e1is amantes da fotograf\u00eda. O texto \u00e9 tanto ou m\u00e1is importante c\u00e1 foto. Xeralmente esta ilustra un aspecto importante do texto e outras veces o texto describe o contido da foto. Moitas veces ac\u00e9ptanse comentarios na forma de libro de visitas, e estes habitualmente ref\u00edrense \u00e1 fotograf\u00eda, ou \u00f3 igual que calquera blog, \u00f3s feitos relatados. Existen sitios dedicados a hospedaren estas bit\u00e1coras como Flickr ou Blogspot pero o habitual \u00e9 que este tipo de fotologs estean nun sitio cuxo dono \u00e9 unha \u00fanica persoa. Nestes casos o autor debe usar un software especial, como Movable Type."}
{"id": "21035", "revid": "408", "url": "https://gl.wikipedia.org/wiki?curid=21035", "title": "Talbotipo", "text": ""}
{"id": "21036", "revid": "111586", "url": "https://gl.wikipedia.org/wiki?curid=21036", "title": "Colodi\u00f3n h\u00famido", "text": "O colodi\u00f3n h\u00famido \u00e9 un procedemento fotogr\u00e1fico creado no ano 1851 por Frederick Scott Archer que supuxo un grande avance no desenvolvemento da fotograf\u00eda. O m\u00e9todo sup\u00f3n a utilizaci\u00f3n do colodi\u00f3n, unha especie de verniz que se aplica \u00e1s placas, sobre o cal se entende a emulsi\u00f3n qu\u00edmica, as\u00ed como unha placa de cristal transparente e pu\u00edda que permite a obtenci\u00f3n de imaxes n\u00edtidas en negativo ou, incluso, positivo.\nCh\u00e1mase colodi\u00f3n h\u00famido porque a placa ha de permanecer h\u00famida durante todo o procedemento de toma e revelado das imaxes. Isto supu\u00f1a que os fot\u00f3grafos ti\u00f1an que levar consigo o laboratorio fotogr\u00e1fico a fin de preparar a placa antes da toma e proceder a revelala inmediatamente. Xeneralizouse as\u00ed o uso de tendas de campa\u00f1a e carromatos reconvertidos en laboratorios para os fot\u00f3grafos que traballaban no exterior. \nOutro dos grandes inconvenientes deste m\u00e9todo era o da fraxilidade das placas de cristal empregadas como soporte, que en multitude de ocasi\u00f3ns acababan raiadas ou rotas.\nCo emprego deste procedemento conseguiuse reducir o tempo de exposici\u00f3n a un m\u00e1ximo de trece segundos e un m\u00ednimo dun segundo, o cal provocou unha diminuci\u00f3n dos custos. Outra das grandes vantaxes era a estabilidade da emulsi\u00f3n empregada.\nA s\u00faa xeneralizaci\u00f3n motivou o abandono do emprego doutros procedementos como o daguerrotipo ou o calotipo, \u00e1 vez que supuxo a popularizaci\u00f3n do acceso \u00f3 mercado de imaxes de famosos por parte das clases obreiras.\nNa d\u00e9cada de 1870 o seu uso acabou sendo desprazado pola aparici\u00f3n da instant\u00e1nea fotogr\u00e1fica e o carrete fotogr\u00e1fico.\nNa actualidade.\nHoxe a t\u00e9cnica empr\u00e9gase con fins art\u00edsticos e organ\u00edzanse obradoiros. Alg\u00fans personaxes actuais, como a activista Greta Thunberg, foron retratados con esta t\u00e9cnica. "}
{"id": "21037", "revid": "22570", "url": "https://gl.wikipedia.org/wiki?curid=21037", "title": "Xelatino-bromuro", "text": "O xelatino-bromuro \u00e9 un procedemento fotogr\u00e1fico creado no ano 1871 por R. L. Maddox e mellorado no ano 1878 grazas \u00f3s traballos de Charles E. Bennet, que acabou desprazando ao colodi\u00f3n h\u00famido a partir de 1882.\nEste proceso basicamente sup\u00f3n nos seus inicios o emprego dunha placa de cristal sobre a que se estende unha soluci\u00f3n de bromuro, auga e xelatina sensibilizada con nitrato de prata, que xa non necesita manter h\u00famida a placa en todo momento, o cal pon fin a un dos grandes inconvenientes do colodi\u00f3n h\u00famido.\n\u00d3 conseguir Charles E. Bennet mellorar a sensibilidade do Xelatino-bromuro deixando secar durante m\u00e1is tempo a placa emulsionada, conseguiu rebaixar o tempo de exposici\u00f3n a un cuarto de segundo, o que nos permite achegarnos \u00f3 concepto de instant\u00e1nea fotogr\u00e1fica.\nA creaci\u00f3n deste m\u00e9todo supuxo a culminaci\u00f3n do invento da fotograf\u00eda, quedando basicamente constitu\u00edda ata a aparici\u00f3n da Halograf\u00eda e a Fotograf\u00eda dixital."}
{"id": "21038", "revid": "98629", "url": "https://gl.wikipedia.org/wiki?curid=21038", "title": "Autochrome", "text": "O autochrome \u00e9 un procedemento fotogr\u00e1fico en cor. Patentado no ano 1903 polos irm\u00e1ns Lumi\u00e8re e comercializado en 1907, resultou ser o \u00fanico procedemento en cor dispo\u00f1ible ata o ano 1935, que acabou abandon\u00e1ndose por resultar custoso e precisar de longos tempos de exposici\u00f3n.\nO Autochrome supu\u00f1a o emprego dun mosaico de microsc\u00f3picos grans de amid\u00f3n de pataca, sobre a base dunha pel\u00edcula en branco e negro. Os grans eran tinguidos de cor laranxa, verde e morado, actuando desta forma como filtros de cor. Tras o procesado da placa xurd\u00edan as cores complementarias.\nUnha vez conclu\u00eddos o proceso de revelado e fixado \u00e9 necesario inverter a imaxe para obter un positivo.\nOs Autochromes eran placas de cristal ata a d\u00e9cada dos anos 30 cando apareceu en formato pel\u00edcula.\nA pel\u00edcula Autochrome foi gradualmente substitu\u00edda por outros procesos como o Kodachrome e o Kodacolor."}
{"id": "21039", "revid": "89787", "url": "https://gl.wikipedia.org/wiki?curid=21039", "title": "Ortofotograf\u00eda", "text": "A Ortofotograf\u00eda \u00e9 unha presentaci\u00f3n fotogr\u00e1fica que foi corrixida dixitalmente para representar unha proxecci\u00f3n ortogonal sen efectos de perspectiva dun obxecto, xerada a partir de fotograf\u00edas reais oblicuas, e na que polo tanto \u00e9 posible realizar medici\u00f3ns, tendo o mesmo valor ca un plano.\nO alzado dunha fachada dun edificio ou a planta dun terreo poden representarse por unha ortofotograf\u00eda se se empregan t\u00e9cnicas fotogram\u00e9tricas dixitais para obter medidas tridimensionais do obxecto e transformar as coordenadas \u00f3 plano de proxecci\u00f3n ortogonal.\nEmpr\u00e9gase esta t\u00e9cnica en cartograf\u00eda, arquitectura e arqueolox\u00eda."}
{"id": "21040", "revid": "181", "url": "https://gl.wikipedia.org/wiki?curid=21040", "title": "Avogadro", "text": ""}
{"id": "21042", "revid": "1987", "url": "https://gl.wikipedia.org/wiki?curid=21042", "title": "Intelixencia", "text": "A intelixencia \u00e9 a capacidade mental para razoar, planear, resolver problemas, pensar en abstracto, aprender, comprender ideas e a linguaxe. A intelixencia p\u00f3dese medir por medio de tests de intelixencia que asumen moitas formas, mais todos miden a mesma intelixencia. O factor xen\u00e9rico medido por cada test de intelixencia \u00e9 co\u00f1ecido como g (ver a Teor\u00eda g).\nNas propostas dalg\u00fans investigadores, a intelixencia non \u00e9 unha cantidade \u00fanica sen\u00f3n que consiste nun conxunto de capacidades relativamente independentes. O psic\u00f3logo Howard Gardner desenvolveu a Teor\u00eda das m\u00faltiplas intelixencias dividindo a intelixencia en sete compo\u00f1entes diferentes: l\u00f3xico-matem\u00e1tica, ling\u00fc\u00edstica, espacial, musical, cinem\u00e1tica, intra-persoal e inter-persoal. Daniel Goleman e outros investigadores desenvolveran o concepto de Intelixencia emocional e afirman que esta intelixencia \u00e9 polo menos tan importante como a perspectiva m\u00e1is tradicional de intelixencia. Os propo\u00f1entes das teor\u00edas de m\u00faltiplas intelixencias que a Teor\u00eda g \u00e9 no m\u00e1ximo unha medida de capacidades acad\u00e9micas. Os outros tipos de intelixencia poden ser tan importantes como a g fora do ambiente de escola.\n\u00c1s veces def\u00ednese a intelixencia como a capacidade de se adaptar a situaci\u00f3ns novas por contraposici\u00f3n \u00e1s condutas innatas que son r\u00edxidas, tradicionalmente present\u00e1base como unha capacidade espec\u00edfica humana que nos diferenciaba dos animais, pero a\u00ednda que os humanos te\u00f1en un grao superior \u00f3s animais non \u00e9 un trazo espec\u00edfico noso. As especies que poden realizar condutas m\u00e1is flexibles son m\u00e1is intelixentes, pero tam\u00e9n precisan un per\u00edodo de aprendizaxe maior, por iso os seus membros te\u00f1en unha infancia m\u00e1is longa, \u00e9 o ser humano ten a infancia m\u00e1is longa, o que permite que maduren as estruturas intelectuais que posibilitan as condutas intelixentes.\nDesenvolvemento.\n\u00d3 nacer o ser humano pos\u00fae un n\u00famero de condutas limitado, denominados reflexos: succi\u00f3n, prensi\u00f3n, micci\u00f3n, defecaci\u00f3n, espirro, reptaci\u00f3n, marcha... A partir destas condutas o neno por medio da interacci\u00f3n co ambiente constr\u00fae o seu desenvolvemento intelectual. Estes reflexos non evolucionan igual, mentres uns non se alteran outros modif\u00edcanse substancialmente como a prensi\u00f3n ou a locomoci\u00f3n. Estes reflexos nos primeiros meses son innatos, pero co paso do tempo vaise convertendo nunha acci\u00f3n voluntaria e diante est\u00edmulos diferentes as acci\u00f3ns vanse diferenciando e formando esquemas de conduta, o desenvolvemento da intelixencia consiste na construci\u00f3n de novos esquemas por diferenciaci\u00f3n doutros anteriores e que lle permiten actuar sobre a realidade.\nSegundo Piaget o desenvolvemento da intelixencia pasa polas seguintes etapas, unha etapa sensorio-motor ata o 18/24 meses, nela predominan as actividades perceptivas e motoras, cara os 18 meses aparece a representaci\u00f3n, isto \u00e9 actuar sobre os obxectos simbolicamente: o remedo, a linguaxe, o xogo simb\u00f3lico, o debuxo, as imaxes mentais, etapa de operaci\u00f3ns concretas ata 7 ou 8 anos, etapa de operaci\u00f3ns concretas propiamente dito desde os 7 ou 8 ata 11 ou 12 e a etapa de operaci\u00f3n formais desde 11 ou 12 anos ata 15 ou 16.\nLinguaxe.\nA linguaxe \u00e9 unha capacidade especificamente humana e instrumento indispensable para o pensamento abstracto. As actividades sensorio-motoras preling\u00fc\u00edsticas son unha condici\u00f3n indispensable para a aparici\u00f3n e desenvolvemento da linguaxe. Nun principio as palabras est\u00e1n ligadas a unha situaci\u00f3n determinada e o seu significado pode cambiar cando comeza o desenvolvemento ling\u00fc\u00edstico arredor dos 18 meses. \u00d3s 5 anos o neno ten xa a maior\u00eda das estruturas sint\u00e1cticas e \u00f3s 7 ou 8 anos o desenvolvemento da linguaxe est\u00e1 rematado.\nControversia.\nOs investigadores no campo da intelixencia reciben m\u00e1is cr\u00edticas que os investigadores doutras \u00e1reas. Alg\u00fans temas controvertidos son:\nMedici\u00f3n.\nFoi Francis Galton o que tivo a idea de medir a intelixencia, pero foi Alfred Binet o primeiro que realizou probas ou test para a medir que se xeneralizaron en Europa Occidental e sobre todo nos Estados Unidos. Posteriormente apareceron probas colectivas para a medici\u00f3n da intelixencia. \nHoxe en d\u00eda a investigaci\u00f3n da intelixencia mediante o uso de test est\u00e1 desprestixiada entre moitos psic\u00f3logos, xa que a noci\u00f3n de intelixencia como algo fixo e xeral que ten cada individuo perdeu apoio entre a comunidade cient\u00edfica sobre todo a ra\u00edz da aparici\u00f3n dos computadores, que realizan tarefas consideradas intelixentes e das investigaci\u00f3ns de Jean Piaget sobre a evoluci\u00f3n da intelixencia na infancia."}
{"id": "21045", "revid": "5312", "url": "https://gl.wikipedia.org/wiki?curid=21045", "title": "Cociente intelectual", "text": "O coeficiente intelectual ou cociente intelectual (abreviado CI ou, en ingl\u00e9s, IQ) \u00e9 un valor num\u00e9rico que resulta da realizaci\u00f3n dun test estandarizado para medir as habilidades cognitivas dunha persoa (\"intelixencia\") en relaci\u00f3n co seu grupo de idade.\nExpr\u00e9sase de forma normalizada para que o CI medio nun grupo de idade sexa 100, \u00e9 dicir, unha persoa cun CI de 115 est\u00e1 por riba da media entre as persoas da s\u00faa idade. O m\u00e1is normal \u00e9 que o desv\u00edo est\u00e1ndar (\u03c3) dos resultados sexa de 15 ou 16, e os tests des\u00e9\u00f1anse de xeito que a distribuci\u00f3n dos resultados sexa aproximadamente a distribuci\u00f3n normal ou gaussiana, isto \u00e9, que seguen a curva de camp\u00e1.\nAs puntuaci\u00f3ns nun test dado e nunha poboaci\u00f3n dada tenderon a subir ao longo da historia dos tests de CI (o efecto Flynn), as\u00ed que estes tests requiren unha renormalizaci\u00f3n continuada de se desexar manter os est\u00e1ndares anteriores.\nOs superdotados son aqueles que se atopan d\u00faas sigma por riba da media."}
{"id": "21046", "revid": "289", "url": "https://gl.wikipedia.org/wiki?curid=21046", "title": "CI", "text": ""}
{"id": "21048", "revid": "85894", "url": "https://gl.wikipedia.org/wiki?curid=21048", "title": "S\u00e3o Jos\u00e9 dos Campos", "text": "S\u00e3o Jos\u00e9 dos Campos \u00e9 unha importante cidade industrial brasileira do estado de S\u00e3o Paulo. Localizada no val do r\u00edo Para\u00edba do Sur, \u00e9 considerada o maior centro de investigaci\u00f3ns en alta tecnolox\u00eda da Am\u00e9rica Latina, e ten industrias dos sectores automobil\u00edstico e de telecomunicaci\u00f3ns, material b\u00e9lico, metalurxia, produtos qu\u00edmicos, f\u00e1rmacos, e equipamentos el\u00e9ctricos e electr\u00f3nicos. \u00c9 sede do maior complexo aeroespacial de Am\u00e9rica Latina.\nA\u00ed est\u00e1n instaladas importantes multinacionais como Philips, Panasonic, Johnson &amp; Johnson, General Motors (GM), Petrobras, Ericsson, Monsanto e outras compa\u00f1\u00edas m\u00e1is.\nTam\u00e9n \u00e9 a sede de Embraer, coa terceira pista de avi\u00f3ns m\u00e1is longa do mundo. No sector aeroespacial destaca o Centro de Tecnolox\u00eda de Aeron\u00e1utica (CTA), respons\u00e1bel do programa aeroespacial brasileiro, o Instituto Nacional de Pesquisas Espaciais (INPE) e outros. \u00c9 a s\u00e9tima cidade do Estado en poboaci\u00f3n total. Ademais, ten un comercio e uns servizos modernos e diversificados.\nSegundo o estudo das Naci\u00f3ns Unidas de 1999, S\u00e3o Jos\u00e9 dos Campos foi clasificada como unha das 25 mellores cidades do Brasil en canto a calidade de vida. Coa s\u00faa alta renda per c\u00e1pita, grande esperanza de vida e infraestrutura de alto nivel, \u00e9 unha cidade segura, que ofrece unha gran variedade de comercios e servizos.\nHistoria.\nO seu desenvolvemento comezou no s\u00e9culo XIX coa construci\u00f3n do ferrocarril que uniu as cidades do R\u00edo de Xaneiro e S\u00e3o Paulo. Nesa \u00e9poca, instal\u00e1ronse as primeiras industrias. Despois, na d\u00e9cada de 1940, coa construci\u00f3n da Estrada Presidente Dutra, entre esas d\u00faas cidades (pasando tam\u00e9n por S\u00e3o Jos\u00e9 dos Campos) e, na d\u00e9cada de 1960, coa instalaci\u00f3n do CTA e da Embraer, a cidade tomou un grande impulso.\nO grande poboamento e a pequena distancia da capital paulista atraeron m\u00e1is empresas e m\u00e1is xente para poboar a cidade. Hoxe, ademais da Presidente Dutra, hai tam\u00e9n a Estrada Carvalho Pinto, que a une a S\u00e3o Paulo. A cidade comun\u00edcase tam\u00e9n directamente co litoral do Estado (a cidade portuaria de S\u00e3o Sebasti\u00e3o) pola estrada dos Tamoios. A cidade pos\u00fae tam\u00e9n un bo sector hoteleiro e alberga universidades, o Instituto de Tecnolox\u00eda Aeron\u00e1utica (ITA, a primeira facultade de enxe\u00f1er\u00eda aeron\u00e1utica do Brasil), moitas escolas p\u00fablicas e privadas, centros de lecer e cultura, e seis centros comerciais de medio e gran tama\u00f1o."}
{"id": "21050", "revid": "1987", "url": "https://gl.wikipedia.org/wiki?curid=21050", "title": "Alexandre de Beauharnais", "text": "Alexandre Fran\u00e7ois Marie, Vicomte de Beauharnais nado en 1760 e finado en 1794) foi un pol\u00edtico e militar franc\u00e9s. Foi o primeiro home de Jos\u00e9phine Tascher de la Pagerie (1779), que m\u00e1is tarde casou con Napole\u00f3n Bonaparte e converteuse en emperatriz de Francia.\nAlexandre naceu en Fort-Royal (hoxe Fort-de-France), Martinica, onde o seu pai era gobernador.\nLoitou no ex\u00e9rcito de Lu\u00eds XVI na Guerra de Independencia americana, deputado da nobreza nos Estados Xerais, foi presidente da Asemblea Nacional Constitu\u00ednte entre o 19 de xu\u00f1o e o 3 de xullo de 1791 e de novo entre o 31 de xullo e o 14 de agosto de 1791. Nomeado xeneral en 1792, rexeitou o ministerio de guerra en xu\u00f1o de 1793. Foi o xeneral en xefe do Ex\u00e9rcito do Rin en 1793.\nO 2 de marzo de 1794, o Comit\u00e9 de Seguridade Xeral ordenou o seu arresto acusado de entregar Maguncia en 1793 e conduc\u00edrono \u00e1 prisi\u00f3n de Carmes, onde foi sentenciado a morte polo Tribunal Revolucionario e guillotinado co seu irm\u00e1n Augustin na Praza da Revoluci\u00f3n (hoxe Praza da Concordia) en Par\u00eds."}
{"id": "21051", "revid": "57023", "url": "https://gl.wikipedia.org/wiki?curid=21051", "title": "ISBN", "text": "ISBN \u00e9 a abreviatura do n\u00famero internacional para a catalogaci\u00f3n de libros (International Standard Book Number), c\u00f3digo de 10 ou 13 d\u00edxitos que identifica biunivocamente calquera libro editado legalmente no mundo.\nFormato.\nO ISBN consta das seguintes partes:\nO ISBN vai normalmente dividido con gui\u00f3ns e especificado nalg\u00fan ou en todos estes lugares do libro:\nHistoria.\nEn 1965 W. H. Smith era o maior distribuidor en Londres que quixo po\u00f1er en funcionamento un sistema de orde nos seus novos almac\u00e9ns informatizados. Asesorado polo British Publishers Association's Distribution and Methods Committee (BPADMC, Comit\u00e9 para a distribuci\u00f3n e m\u00e9todos da Asociaci\u00f3n de editoriais brit\u00e1nicas), ideouse o SBN en 1966 e aplicouse en 1967.\nContra esas datas, o Comit\u00e9 T\u00e9cnico 46 da ISO estudou a aplicaci\u00f3n a nivel mundial do m\u00e9todo SBN: houbo primeiro unha reuni\u00f3n con representantes da UNESCO, Dinamarca, Francia, Alema\u00f1a, \u00c9ire, Holanda, Noruega, Reino Unido e EUA e logo outras d\u00faas en Berl\u00edn e Estocolmo, xa con membros da ISO. Tras este tempo aprobouse a implantaci\u00f3n do ISBN mediante a norma ISO 2108.\nEn 2015, o Publishers' International ISBN Directory (PIID, Gu\u00eda ISBN Internacional de Editoriais) conti\u00f1a m\u00e1is de 1.100.000 editoriais de m\u00e1is de 221 pa\u00edses e territorios. A partir do ano 2007 implantouse o sistema de ISBN con n\u00fameros de 13 d\u00edxitos. En Espa\u00f1a t\u00f3dolos editores te\u00f1en un c\u00f3digo asignado, e t\u00f3dolos libros \u00e1 venda te\u00f1en ISBN, pois s\u00f3 se except\u00faan os gratu\u00edtos.\nSubc\u00f3digos ISBN para algunhas editoriais galegas.\nEvoluci\u00f3n da produci\u00f3n editorial en galego.\n \nCaracter\u00edsticas xerais.\nComo se pode comprobar, as relaci\u00f3ns non sempre son biun\u00edvocas para as editoriais nin para os c\u00f3digos (604 \u00fasase para Edici\u00f3ns A Nosa Terra, AS-PG e NigraTrea), pero isto non impide que sexa un n\u00famero \u00fanico para cada edici\u00f3n dun libro. Tam\u00e9n se pode observar que non te\u00f1en relaci\u00f3n en absoluto coa localidade sede da editorial. As chamadas autoedici\u00f3ns ou edici\u00f3n de autor te\u00f1en n\u00fameros moi diversos. Por outra banda, as chamadas reimpresi\u00f3ns conservan o mesmo ISBN c\u00f3 orixinal: dentro destas consid\u00e9ranse aqueles libros onde s\u00f3 se modificou o prezou ou menos dun 5% dos contidos. Para as reedici\u00f3ns, renovaci\u00f3ns e modificaci\u00f3ns de formato, \u00fasase un novo ISBN. Os ISBN \u00fasanse para edici\u00f3ns non perecedoiras (calendarios, axendas) e se xorden da colaboraci\u00f3n entre d\u00faas entidades editoras \u00e9 preferible que te\u00f1an dous ISBN. En certos pa\u00edses \u00e9 obrigatorio por lei (en Espa\u00f1a non, dende 2009). Existen pa\u00edses nos que hai que pagar inicialmente para conseguir un c\u00f3digo de editorial (na zona 0-1, dende 33 d\u00f3lares australianos) mentres que noutros c\u00f3digos territoriais \u00e9 gratu\u00edto.\nNotas t\u00e9cnicas.\nA Wikipedia identifica automaticamente a cadea ISBN que vaia seguida dun c\u00f3digo num\u00e9rico separada simplemente por un espazo. Non \u00e9 necesario colocarlle un punto nin dous puntos para separala: pode verse un exemplo na bibliograf\u00eda de Lorenzo Varela, onde os ISBN non est\u00e1n marcados con dobres corchetes .\nDebe notarse tam\u00e9n que, en moitas ocasi\u00f3ns, a consecuci\u00f3n dun ISBN territorial propio consid\u00e9rase unha cuesti\u00f3n identitaria. Que as Antillas holandesas, as antigas rep\u00fablicas sovi\u00e9ticas ou iugoslavas e os territorios de fala propia en estados multiling\u00fces (catal\u00e1ns con Andorra en Espa\u00f1a, flamengos en B\u00e9lxica, alem\u00e1ns e italianos en Su\u00edza ou franceses no Canad\u00e1, Su\u00edza e B\u00e9lxica) cheguen a ter un c\u00f3digo territorial distintivo dentro do ISBN \u00e9 interesante para as s\u00faas reclamaci\u00f3ns culturais e mesmo aspiraci\u00f3ns independentistas. Neste sentido, o seu comportamento \u00e9 o mesmo que ante a consecuci\u00f3n de dominios de internet."}
{"id": "21052", "revid": "17467", "url": "https://gl.wikipedia.org/wiki?curid=21052", "title": "Axencia Europea do Espazo", "text": ""}
{"id": "21053", "revid": "6", "url": "https://gl.wikipedia.org/wiki?curid=21053", "title": "Axencia Espacial Europea", "text": "A Axencia Espacial Europea (en ingl\u00e9s European Space Agency, tam\u00e9n co\u00f1ecida polo acr\u00f3nimo ESA) \u00e9 unha organizaci\u00f3n intergobernamental formada en 1975 dedicada \u00e1 exploraci\u00f3n do espazo. En 2015 contaba con 22 estados membros. As s\u00faas oficinas centrais est\u00e1n en Par\u00eds. En 2019 o seu director cient\u00edfico \u00e9 G\u00fcnter Hasinger.\nHistoria.\nMembros da ESA.\nOs 22 estados membros da ESA son: Alema\u00f1a, Austria, B\u00e9lxica, Dinamarca, Espa\u00f1a, Estonia (1 de set de 2015), Finlandia, Francia, Grecia, Hungr\u00eda, Irlanda, Italia, Letonia (2020), Luxemburgo, Noruega, Pa\u00edses Baixos, Polonia, Portugal, Reino Unido, Rep\u00fablica Checa, Roman\u00eda, Suecia e Su\u00edza.\nAcordos de cooperaci\u00f3n.\nCanad\u00e1 ten un status especial, participando nalg\u00fans proxectos en virtude dun convenio de colaboraci\u00f3n. Sete membros da UE son estados europeos colaboradores ou te\u00f1en acordos de cooperaci\u00f3n coa ESA son: Bulgaria, Chipre,Croacia, Letonia, Lituania, Malta, Eslovaquia e Eslovenia.\nRelaci\u00f3ns coa Uni\u00f3n Europea.\nDo visto anteriormente, ded\u00facese que non t\u00f3dolos membros da UE son membros da ESA, nin t\u00f3dolos membros da ESA, o son da UE. Con todo, a Axencia Espacial Europea mant\u00e9n lazos coa Uni\u00f3n Europea, por medio do \"Tratado Marco ESA/UE\".\nEn virtude do Tratado Marco, ambas organizaci\u00f3ns comparten unha estratexia europea para o espazo, e est\u00e1n a desenvolver unha pol\u00edtica espacial conxunta. A m\u00e1is, mante\u00f1en tratados de colaboraci\u00f3n e financiamento para programas concretos, como o do programa Cop\u00e9rnico.\nPreparaci\u00f3n e desenvolvemento.\nAs actividades da ESA comprenden unha ampla gama, dende actuaci\u00f3ns nos foros pol\u00edticos e econ\u00f3micos para a procura de apoios e financiamento ata o propio desenvolvemento e seguimento das misi\u00f3ns espaciais e a s\u00faa preparaci\u00f3n. Como exemplos disto \u00faltimo, en canto a seguimento a axencia ten constru\u00eddo estaci\u00f3ns de seguimento en Espa\u00f1a, Australia e a Arxentina, e coopera con outras axencias para compartir capacidades, e en canto a preparaci\u00f3n, en novembro de 2018 houbo unha simulaci\u00f3n dun paseo lunar en Lanzarote, como parte de Pangaea-X.\nUnha actividade importante da ESA constit\u00faea a preparaci\u00f3n das misi\u00f3ns, con centros adicados a iso como o ESTEC Test Centre en Noordwijk, nos Pa\u00edses Baixos, que alberga o LSS (Large Space Simulator, Gran Simulador Espacial) para testado de sat\u00e9lites \u00e1s condici\u00f3ns que se poden atopar no espazo.\nA preparaci\u00f3n das misi\u00f3ns incl\u00fae investigaci\u00f3n t\u00e9cnica, con desenvolvemento de produtos como Delta-DOR, t\u00e9cnica de navegaci\u00f3n do espazo profundo ultraprecisa.\nA ESA segue a ampliar e mellorar a s\u00faa rede, como pon de manifesto a actualizaci\u00f3n do radiotelescopio privado de Goonhilly, parte da Estaci\u00f3n Terrestre de Goonhilly, en Cornualla, Inglaterra.\nNo 2020 o seu funcionamento viuse afectado pola pandemia da COVID-19.\nLanzamentos.\nSpacelab-1.\nO primeiro m\u00f3dulo Spacelab voou durante a misi\u00f3n STS-9. Era novembro do ano 1983 e tivo un funcionamento de 10 d\u00edas, marcando o comezo das misi\u00f3ns espaciais da ESA. No mesmo lanzamento tam\u00e9n participou Ulf Merbold, primeiro astronauta da ESA.\nLanzamentos sucesivos.\nEn xeral, fanse dende a plataforma de lanzamento de Kourou, na G\u00fciana Francesa. A tecnolox\u00eda de lanzamento \u00e9 a partir de foguetes Vega, desenvolvidos pola ESA, e Ariane, de Arianespace.\nO 3 de setembro de 2020 despegou un Vega cun novo servizo de dispensador de pequenos sat\u00e9lites (Small Spacecraft Mission Service, SSMS), con capacidade de ata sete microsat\u00e9lites (15-150 kg cada) e 46 cubesat (ata 1 kg) para po\u00f1er en \u00f3rbitas entre 515 e 530 km, en \u00f3rbitas helios\u00edncronas.\nPrograma Horizonte 2000.\nO programa Horizonte 2000 ('Horizon 2000') \u00e9 o eixe das actuaci\u00f3ns da ESA nas primeiras d\u00e9cadas do s\u00e9culo XXI. Da acubillo \u00e1s misi\u00f3ns Soho e Cluster, XMM-Newton, Herschel, e Rosetta , as\u00ed como outras de menor envergadura, como Hubble, Cassini-Huygens, Planck, Integral, Gaia e Hipparcos, e cobre t\u00f3dolos aspectos da ciencia espacial.\nOutras misi\u00f3ns.\nEntre 2003 e 2008 desenvolveuse a misi\u00f3n Duble Star / Tan Ce en colaboraci\u00f3n con China.\nA serie PROBA (Project for On-Board Autonomy) desenvolveu o lanzamento de varios microsat\u00e9lites. O primeiro, o Proba (logo renomeado como Proba-1), foi lanzado o 22 de outubro de 2001 por ISRO. No 2009 foi lanzado Proba-2 e no 2013 foi lanzado o sat\u00e9lite Proba-V, o terceiro da serie.\nNo 2011 foi instaldo na Estaci\u00f3n Espacial Internacional o Espectr\u00f3metro Magn\u00e9tico Alfa (Apha Magnetic Spectrometer, AMS).\nNo 2018 tivo lugar o lanzamento do primeiro sat\u00e9lite da misi\u00f3n Aeolus. Ese mesmo ano comezou a perfilarse a misi\u00f3n Lagrange, que espera estar definida a mediados de 2019.\nEn outubro de 2018 l\u00e1nzase a Misi\u00f3n BepiColombo a Mercurio en colaboraci\u00f3n coa axencia espacial JAXA (Xap\u00f3n).\nNo 2019 ter\u00e1 lugar o lanzamento de JUICE, (Jupiter Icy Moons Explorer, Explorador das l\u00faas xeadas de X\u00fapiter). Nese mesmo ano, estase a preparar o telescopio espacial CHEOPS.\nNo 2019 ac\u00f3rdase a misi\u00f3n 'Solar wind Magnetosphere Ionosphere Link Explorer', Smile, en cooperaci\u00f3n coa China, para explorar a conexi\u00f3n Sol-Terra.\nNo 2020 Mant\u00e9n un proxecto en colaboraci\u00f3n (HEXAFLY-INT) para o desenvolvemento dun Veh\u00edculo experimental de test de v\u00f3o (EFTV, polas s\u00faas siglas en ingl\u00e9s) para velocidades de Mach 7 que aproveita a propia onda de choque no seu avance atmosf\u00e9rico para 'surfeala'.\nEn marzo de 2020 o grupo DISC est\u00e1 a empregar a constelaci\u00f3n de sat\u00e9lites SWARM est\u00e1 a estudar a anomal\u00eda magn\u00e9tica do Atl\u00e1ntico Sur.\nEn maio de 2020 a ESA anunciou a recollida de ideas para aproveitar o seu proxecto EL3 (\"European Large Logistics Lander, Gran M\u00f3dulo Europeo de Alunaxe\"), que pretende levar misi\u00f3ns \u00e1 superficie da L\u00faa de xeito regular.\nCosmic Vision.\nCosmic Vision \u00e9 o planeamento da ESA para o per\u00edodo 2015-2025, abranguendo diversas misi\u00f3ns, como a Solar Orbiter (primeira misi\u00f3n asignada a Cosmic Vision), en conxunto coa NASA, que comezar\u00e1 a operar en 2010.\nOutros apartados.\nA ESA mant\u00e9n ademais abertas oficinas sobre diversos temas, como a Prevenci\u00f3n de Refugallos Espaciais e a Oficina de Refugallos Espaciais, que publica un informe anual sobre o lixo espacial. Asemade, proporciona informaci\u00f3n diversa, entre ela sobre par\u00e1metros relacionados co cambio clim\u00e1tico, para o que ten un portal.\nContrib\u00fae con axencias e instituci\u00f3ns de diversos pa\u00edses \u00f3 lanzamento dos seus propios sat\u00e9lites, como no caso de SEOSAT-Ingenio.\nAsemade, participa en desenvolvemento diversos, como ocorre a trav\u00e9s do ESA\u2019s Navigation Innovation and Support Programme (NAVISP) para desenvolver a intelixencia artificial arredor da conduci\u00f3n aut\u00f3noma, e en colaboraci\u00f3ns con outras axencias espaciais, non s\u00f3 coa NASA, coa que xa ten colaborado en numerosas ocasi\u00f3ns, sen\u00f3n con outras axencias como a CAS (China), coa que leva a cabo o Balloon boom en 2022.\nO 28 de febreiro de 2022, no marco das sanci\u00f3ns internacionais contra Rusia, a ESA suspende a colaboraci\u00f3n coa axencia rusa Roscosmos, despois de serlle negados varios impulsores Soiuz, o que afecta entre outros, \u00f3 programa que ten como obxectivo Marte.\nNo 2023 lidera o 'Zero debris charter', grupo para lograr parar a perigosidade que sup\u00f3n a contaminaci\u00f3n do espazo por part\u00edculas refugallos das misi\u00f3ns espaciais.\nPropostas para o futuro.\nA\u00ednda co plan \"Cosmic Vision 2015-2025\" en marcha, e tendo en conta que do comezo da concepci\u00f3n dunha misi\u00f3n ata o cumprimento dos seus obxectivos e obtenci\u00f3n de resultados cient\u00edficos poden pasar vinte anos, no 2019 comeza a traballar no programa \"Voyage 2050\", que pretende dese\u00f1ar os pasos que a ESA dar\u00e1 no per\u00edodo 2035-2050, anunciando por primeira vez o comezo dunha consulta p\u00fablica. En 2023 ten prevista a misi\u00f3n \"Explorador da Ligaz\u00f3n Vento Solar-Magnetosfera-Ionosfera\" (SMILE), en colaboraci\u00f3n entre Europa e a China, que profundizar\u00e1 na relaci\u00f3n Sol-Terra.\nAmais das misi\u00f3ns espaciais, a ESA procura a difusi\u00f3n do seu traballo, a aplicaci\u00f3n da tecnolox\u00eda espacial (como no caso do reciclado de auga no espazo, baseado no MELiSSA (Micro-Ecological Life Support System Alternative) aplicado en diversos lugares na superficie terrestre), a aplicaci\u00f3n da intelixencia artificial para predicir o futuro terrestre e o ensino do espazo, entre outras actividades, lanzando diversas campa\u00f1as.\nA ra\u00edz dunha consulta lanzada en 2019, en 2021 estanse a xestar varias aproximaci\u00f3ns para a exploraci\u00f3n das covas lunares. Entre as propostas, hai unha na que participan a Universidade de Oviedo xunto coa Universidade de Vigo e Al\u00e9n Space."}
{"id": "21054", "revid": "1576", "url": "https://gl.wikipedia.org/wiki?curid=21054", "title": "Distribuci\u00f3n beta", "text": "En estat\u00edstica a distribuci\u00f3n beta \u00e9 unha distribuci\u00f3n de probabilidade continua con dous par\u00e1metros formula_1 e formula_2 \ncunha funci\u00f3n de densidade para valores formula_3 discrita como\nonde formula_7 \u00e9 a funci\u00f3n gamma.\nO valor esperado e a varianza dunha variable aleatoria X con distribuci\u00f3n gamma son\nUn caso especial da distribuci\u00f3n Beta con formula_10 e formula_11 \u00e9 a probabilidade uniforme."}
{"id": "21055", "revid": "23204", "url": "https://gl.wikipedia.org/wiki?curid=21055", "title": "Partido da Uni\u00f3n polos Dereitos do Home", "text": "O Partido da Uni\u00f3n polos Dereitos do Home(\u039a\u03cc\u03bc\u03bc\u03b1 \u0388\u03bd\u03c9\u03c3\u03b7\u03c2 \u0391\u03bd\u03b8\u03c1\u03c9\u03c0\u03af\u03bd\u03c9\u03bd \u0394\u03b9\u03ba\u03b1\u03b9\u03c9\u03bc\u03ac\u03c4\u03c9\u03bd en grego e Partia Bashkimi p\u00ebr t\u00eb Drejtat e Njeriut en alban\u00e9s) \u00e9 un partido centrista que representa a minor\u00eda grega de Albania.&lt;br&gt;\nFundouse en 1992 como continuador da Uni\u00f3n Democr\u00e1tica da Minor\u00eda Grega (Omonoia) prohibido polo goberno de Sali Berisha.Nas elecci\u00f3ns de 1997 conseguiu o 2.8% dos votos e 4 deputados. En 2001 obtivo o 2.6% e 3 deputados e en 2005 4.13% dos votos e 2 deputados na Asemblea de Albania. O seu l\u00edder \u00e9 Vasilis Melos e forma parte do goberno de Albania."}
{"id": "21056", "revid": "114", "url": "https://gl.wikipedia.org/wiki?curid=21056", "title": "Coeficiente intelectual", "text": ""}
{"id": "21061", "revid": "23204", "url": "https://gl.wikipedia.org/wiki?curid=21061", "title": "Queixo", "text": "O queixo () \u00e9 un alimento feito co leite callado de varios animais, inclu\u00edndo vacas, cabras, ovellas, b\u00fafala ou camelo femia.\nProceso e caracter\u00edsticas.\nO leite \u00e9 inducido a callar usando un enzima obtida do recubrimento do est\u00f3mago dos becerros, a\u00ednda que cada vez se usa m\u00e1is un substituto microbiol\u00f3xico producido en laboratorio. Alg\u00fans queixos c\u00e1llanse con certas plantas, como alg\u00fans cardos (\"Cynara cardunculus\") ou o \"callaleite\" . Ao queixo eng\u00e1denselle bacterias para darlle sabor, e alg\u00fans queixos tam\u00e9n conte\u00f1en mofos, tanto na superficie exterior como no interior. O queixo \u00e9 naturalmente branco, de maneira que \u00e9 com\u00fan engadirlle cor mediante afumadura e colorantes naturais ou artificiais.\nHai centenares de variedades de queixo. Os seus diferentes estilos e sabores son o resultado do uso de distintas especies de bacterias e mofos, diferentes niveis de nata no leite, variaci\u00f3ns no tempo de curaci\u00f3n, diferentes tratamentos no seu proceso e diferentes razas de vacas, cabras, ovellas ou outros mam\u00edferos de cuxo leite se vaia facer queixo. Outros factores incl\u00faen a dieta do gando e a adici\u00f3n de axentes saborizantes como herbas, especias ou fume. Que o leite estea ou non pasteurizado tam\u00e9n pode afectar ao sabor.\nAdemais, hai unha variedade co\u00f1ecida como \"queixo procesado\". A s\u00faa presentaci\u00f3n m\u00e1is com\u00fan son as talladas individuais usadas comunmente en s\u00e1ndwichs e hamburguesas. Este produto est\u00e1 xeralmente baseado no queixo, mais con graxas modificadas e outros aditivos que axudan a estabilizar o produto para estender a s\u00faa vida \u00fatil, con frecuencia con perdas no sabor.\nA primeira f\u00e1brica comercial de queixo fundouse o 3 de febreiro de 1815 en Su\u00edza.\nEtimolox\u00eda.\nA palabra \"queixo\" prov\u00e9n do lat\u00edn popular \"caseus\". A fonte m\u00e1is antiga \u00e9 probablemente de ra\u00edz protoindoeuropeo \"*kwat-\", que significa \"fermentar, tornar \u00e1cido\".\nA palabra malaia/indonesia \"keju\" (emprestada da galego-portuguesa 'queixo'), a romanesa \"ca\u015f\" e a italiana \"cacio\" son tam\u00e9n de orixe latina.\nNa lingua inglesa, a palabra \"cheese\" v\u00e9n de \"chese\" (en ingl\u00e9s medio) e \"c\u012bese\" ou \"c\u0113se\" (en ingl\u00e9s antigo). At\u00f3panse palabras semellantes noutras linguas xerm\u00e1nicas occidentais como o fris\u00f3n occidental \"tsiis\", neerland\u00e9s \"kaas\", alem\u00e1n \"K\u00e4se\", alto alem\u00e1n antigo \"ch\u0101si\" \u2014 todas elas probablemente de ra\u00edz xermano-occidental \"*kasjus\", que \u00e1 s\u00faa vez prov\u00e9n do lat\u00edn.\nA ra\u00edz celta que forma a palabra irlandesa \"c\u00e1is\" e a galesa \"caws\" tam\u00e9n est\u00e1n relacionadas.\nDurante a \u00e9poca romana f\u00edxose famoso o termo \"formaticum\" entre os lexionarios, de \"caseus formatus\", que significa queixo moldeado. Desta palabra prov\u00e9n a palabra francesa \"fromage\", a italiana \"formaggio\" e a catal\u00e1 \"formatge\".\nProduci\u00f3n e consumo no mundo.\nO queixo \u00e9 un dos principais produtos agr\u00edcolas do mundo. Segundo a Organizaci\u00f3n das Naci\u00f3ns unidas para a Alimentaci\u00f3n e a Agricultura (FAO), no ano 2004 produc\u00edronse no mundo m\u00e1is de 18 mill\u00f3ns de toneladas. Esta cantidade \u00e9 superior \u00e1 produci\u00f3n anual de grans de caf\u00e9, follas de t\u00e9, grans de cacao e tabaco xuntos. O maior produtor de queixo \u00e9 Estados Unidos, que asume un 30 por cento da produci\u00f3n mundial, seguido de Alema\u00f1a e Francia.\nEn canto \u00e1s exportaci\u00f3ns de queixo, o pa\u00eds cun maior valor monetario \u00e9 Francia, seguido de Alema\u00f1a, que \u00e9 o maior en canto a cantidade. Dos dez maiores pa\u00edses exportadores, s\u00f3 Irlanda, Nova Zelandia, Pa\u00edses Baixos e Australia te\u00f1en un mercado maioritariamente oriental, cun 95, 90, 72 e 65 por cento das s\u00faas produci\u00f3ns exportadas, respectivamente. Malia ser Francia o maior exportador, tan s\u00f3 un 30 por cen da s\u00faa produci\u00f3n \u00e9 exportada. Os pa\u00edses que m\u00e1is queixo importan son Alema\u00f1a, Reino Unido e Italia, por esta orde.\nNo consumo por persoa, Grecia at\u00f3pase no primeiro posto da listaxe mundial, con 27,3\u00a0kg de media consumidos por habitante (o queixo feta suma tres cuartos do consumo total). Francia \u00e9 o segundo consumidor mundial, cuns 24\u00a0kg por persoa, sendo os queixos emmental e camembert os m\u00e1is com\u00fans. En terceira posici\u00f3n at\u00f3pase Italia, con 22,9\u00a0kg por persoa. Nos Estados Unidos o consumo est\u00e1 medrando axi\u00f1a, t\u00e9ndose triplicado practicamente entre 1970 e 2003. O consumo por habitante acadou no ano 2003 os 14,1\u00a0kg, sendo a mozzarella (ingrediente b\u00e1sico da pizza) o queixo favorito dos estadounidenses, cun terzo do total consumido.\nAspectos culturais.\nO queixo non ten unha presenza significativa na coci\u00f1a asi\u00e1tica, nin como alimento diario, nin como ingrediente noutros pratos. A raz\u00f3n foi estudada polo antrop\u00f3go estadounidense Marvin Harris, quen reco\u00f1ece que o seu rexeitamento ten unha orixe xen\u00e9tica (o predominio xen\u00e9tico da intolerancia \u00e1 lactosa na poboaci\u00f3n adulta, que en cambio \u00e9 escaso na poboaci\u00f3n indoeuropea), a\u00ednda que non rexeita atoparlle \u00e1 s\u00faa vez unha causa ecosocial: \nMalia iso, na China actualmente o consumo est\u00e1 a medrar notablemente, multiplic\u00e1ndose por dous as vendas entre 1996 e 2006.) Un alimento tradicional chin\u00e9s \u00e9 o \"t\u014dfu\", cuxa fabricaci\u00f3n e textura son moi semellantes \u00e1s do queixo, pois consiste na coagulaci\u00f3n do leite de soia (a base de soia e auga). O \"t\u014dfu\" \u00e9 comunmente chamado \"queixo chin\u00e9s\". Noutras partes de Asia p\u00f3dese atopar fabricado con leite de iak, ou ata de egua nas chairas siberi\u00e1s, no \"ema datsi\", o prato t\u00edpico de But\u00e1n, a base de queixo caseiro e chile; ou na India, onde se usa unha variedade chamada \"paneer\" para acompa\u00f1ar ao curry.\nOs seguidores m\u00e1is estritos das leis diet\u00e9ticas do xuda\u00edsmo e mailo islamismo s\u00f3 poden consumir queixos cuxo callo prove\u00f1a dun animal matado de acordo ao especificado no \"halal\" musulm\u00e1n, ou tam\u00e9n pode substitu\u00edrse por un callo de orixe vexetal (no \"cashrut\" xudeu), . Moitos xudeus menos estritos consideran que o proceso ao que se somete o callo muda a s\u00faa natureza ata tal punto que non pode violar as leis do \"cashrut\". De todos os xeitos, ao estares considerado como un alimento primario, nunca pode ser consumido por un xudeu combinado con carne.\nMoitos vexetarianos evitan tam\u00e9n o consumo de queixos fabricados a partir dun callo de orixe animal. Por esta raz\u00f3n existe unha ampla variedade de queixos fabricados cun callo obtido da fermentaci\u00f3n do fungo \"mucor miehei\". Os veganos e outros vexetarianos non consomen queixo real, a\u00ednda que si existen substitutos con ingredientes unicamente de orixe vexetal, normalmente elaborados con produtos a base da soia.\nAta en culturas cunha longa tradici\u00f3n queixeira, \u00e9 doado atopar a persoas que o rexeitan, especialmente aqueles cun sabor e cheiro m\u00e1is forte, como o roquefort. O escritor Harold McGee, especialista en qu\u00edmica alimentaria, sost\u00e9n que o queixo adquire tal sabor como parte dunha descomposici\u00f3n controlada, e que algunhas das mol\u00e9culas causantes do seu cheiro e sabor poden aparecer tam\u00e9n na comida podrecida.\nTipos de queixo.\nA gran variedade de queixos existentes fai imposible unha clasificaci\u00f3n \u00fanica dos mesmos. Son moitas as caracter\u00edsticas que os definen, como o grao de madurez, ou curado, a procedencia do leite empregado, a s\u00faa textura ou o seu contido en graxa. A continuaci\u00f3n descr\u00edbense varios tipos, ou caracter\u00edsticas, deles.\nDenominaci\u00f3ns de orixe.\nA gran maior\u00eda de queixos identif\u00edcanse coa zona xeogr\u00e1fica da que proceden. En certos pa\u00edses isto p\u00f3dese regular a trav\u00e9s das denominaci\u00f3ns de orixe, coas que se intentan protexer as variedades que dende tempos antigos se producen nunha zona determinada, contra produtores doutras zonas que queren aproveitar o bo nome que crearon os orixinais. \nAs caracter\u00edsticas do clima galego fan que o queixo do pa\u00eds sexa propicio para a produci\u00f3n leiteira, sendo elaborados queixos dende moi antigo. A aprobaci\u00f3n das distintas Denominaci\u00f3ns de Orixe deron homoxeneidade \u00e1s distintas variedades garant\u00edndolle \u00f3 consumidor a calidade. En Galicia existen catro queixos coa certificaci\u00f3n de DOP, estes son o queixo de tetilla, o de Arz\u00faa-Ulloa, o de San Sim\u00f3n da Costa e o do Cebreiro. Os queixos galegos son suaves, brandos, pouco curados, a\u00ednda que cada variedade ten a s\u00faa diferenciaci\u00f3n. O xeito de elaboraci\u00f3n do tetilla e mais o Arz\u00faa-Ulloa apenas difiren mentres que o Cebreiro ten un punto de acidez que non te\u00f1en os outros e a afumadura do San Sim\u00f3n faino peculiar. Noutrora o uso de leite de ovella e cabra era moi com\u00fan pero hoxe \u00e9 moi escaso. No resto do estado existen outros 20 queixos protexidos, entre os que destaca o queixo manchego, unha dos grandes acenos de identidade da rexi\u00f3n de A Mancha, xunto ao Quixote de Miguel de Cervantes. Existe unha gran variedade de marcas que comercializan queixos industriais que o imitan, pero non poden indicar que se trata de queixo manchego, a\u00ednda que estean fabricados na Mancha.\nA designaci\u00f3n como Indicaci\u00f3n Xeogr\u00e1fica Protexida est\u00e1 regulada para os pa\u00edses membro da Uni\u00f3n Europea, a\u00ednda que con particularidades para cada un deles. Funciona de forma moi semellante en Francia, onde se denomina \"Appellation d'Orixine Contr\u00f4l\u00e9e\", cuxa orixe se remonta ao s\u00e9culo XV, no primeiro intento de protexer o queixo roquefort. Este queixo foi o primeiro en obter a acreditaci\u00f3n da lei moderna francesa, que xa cobre a m\u00e1is de 40 queixos diferentes. Tam\u00e9n en Italia a \"Denominazione dei Orixine Controllata\" protexe a queixos como o parmesano (baixo a marca \"Parmigiano-Reggiano\"); noutros pa\u00edses temos o queixo feta, en Grecia, ou os stilton e cheddar, no Reino Unido .\nTipos de leite empregado.\nO leite m\u00e1is utilizado na fabricaci\u00f3n de queixos \u00e9 o leite enteiro de vaca, debido principalmente a que \u00e9 o leite con maiores n\u00fameros de produci\u00f3n. Os queixos obtidos a partir de leite vac\u00fan proceden de zonas f\u00e9rtiles, aptas para a gander\u00eda bovina, como as chairas do norte de Europa, os Alpes, os Pireneos ou a Cordilleira Cant\u00e1brica. Hoxe en d\u00eda a produci\u00f3n destes queixos estendeuse por todo o mundo, co emprego do leite procedente de granxas leiteiras.\nClaros exemplos de queixos de vaca son o gouda neerland\u00e9s, o emmental su\u00edzo, ou o queixo de tetilla de Galicia, todos eles con texturas, sabor e cor caracter\u00edsticos. En xeral, o leite de vaca d\u00e1 ao queixo un sabor m\u00e1is suave que o que dan outros tipos de leite, a\u00ednda que iso depende doutros moitos factores, polo que \u00e9 doado atopar queixos de vaca de sabor moi forte, como o Harzer K\u00e4se alem\u00e1n ou o gorgonzola italiano.\nO leite de vaca enteiro \u00e9 moi rico en graxa, polo que \u00e9 com\u00fan utilizar leite desnatado, ou semidesnatado, co fin de reducir o contido en graxa. Con todo, a graxa \u00e9 un dos elementos que m\u00e1is infl\u00fae no sabor do queixo e, por norma xeral, usar leite desnatado \u00e9 sin\u00f3nimo de perda de sabor.\nNas zonas mediterr\u00e1neas, onde non abundan as vacas, \u00e9 m\u00e1is com\u00fan usar leite de ovella ou de cabra, o cal d\u00e1 un punto de acidez ao queixo. O queixo manchego, o roquefort, ou o feta est\u00e1n feitos de leite de ovella. Un exemplo de queixo de cabra con denominaci\u00f3n de orixe \u00e9 o queixo majorero, elaborado na illa canaria de Fuerteventura. Tam\u00e9n \u00e9 posible mesturar distintas clases de leite, como no caso do queixo de Cabrales (Principado de Asturias, Espa\u00f1a), no que se utiliza unha mestura de leite de vaca, ovella e cabra.\nTam\u00e9n se utiliza o leite doutros mam\u00edferos, como a de b\u00fafala na mozzarella orixinal (hoxe en d\u00eda empr\u00e9gase tam\u00e9n o leite de vaca), pero \u00e9 algo bastante m\u00e1is dif\u00edcil de atopar, en comparaci\u00f3n cos leites xa mencionados.\nQueixos frescos.\nOs queixos frescos son aqueles nos que a elaboraci\u00f3n consiste unicamente en callar o leite e eliminar a maior parte do soro. A estes queixos non se lles aplican t\u00e9cnicas de conservaci\u00f3n adicionais, polo que aguantan moito menos tempo sen botarse a perder. O seu mantemento poder\u00edase comparar ao dos iogures, pois compre conservalos en lugares refrixerados. O feito de que a maduraci\u00f3n do queixo sexa m\u00e1is breve fai que te\u00f1an sabores suaves e texturas pouco consistentes.\nCon estas caracter\u00edsticas, empr\u00e9ganse como ingredientes para ensaladas, como o queixo de Burgos, un dos m\u00e1is consumidos en Espa\u00f1a. En Italia o queixo por excelencia nas ensaladas \u00e9 a mozzarella, que se elabora introducindo a callada do leite en auga quente, de tal xeito que se van creando masas en forma de b\u00f3las por efecto da temperatura. En certas zonas do sur italiano cons\u00f3mese a mozzarella \u00e1s poucas horas da s\u00faa elaboraci\u00f3n. A mozzarella tam\u00e9n \u00e9 o queixo m\u00e1is utilizado como ingrediente das pizzas, con todo, para iso util\u00edzase unha variedade m\u00e1is deshidratada, que non corresponde a un queixo fresco.\nTam\u00e9n se utilizan queixos frescos en sobremesas, ou como ingredientes de salsas. O mascarpone italiano e o queixo quark alem\u00e1n son outros exemplos deste queixo, caracterizados polas s\u00faas texturas cremosas.\nQueixos curados.\nO curado dos queixos depende do tempo de maduraci\u00f3n dos mesmos. Este ten lugar nun proceso no que se secan e adicionalmente se lles aplican outras t\u00e9cnicas de conservaci\u00f3n, como a salgadura ou a afumadura. O tempo necesario para considerar a un queixo como curado pode variar dun a outro, pero en xeral requ\u00edrese un m\u00ednimo de ano e medio ou dous anos.\nO proceso de curado fai que obte\u00f1a unha textura bastante m\u00e1is dura e seca, as\u00ed como que se incremente a intensidade do seu sabor, propiedade moi desexada entre os amantes do queixo. Con todo, moitas persoas non toleran os sabores fortes, polo que \u00e9 doado atopar distintas variantes de curado para un mesmo queixo. Ad\u00f3itanse catalogar como tenros, semicurados e curados.\nExemplos de queixos curados poden ser o queixo manchego ou o gouda. Con todo, o gouda ad\u00f3itase exportar cun curado aproximado de medio ano, mentres que na Holanda Meridional p\u00f3dese atopar m\u00e1is curado, podendo chegar aos dous anos.\nO semente-padanno e o parmesano tam\u00e9n se curan, podendo exceder tempos de tres anos. Te\u00f1en unha textura extremadamente dura, o que facilita o seu consumo de forma relada, como condimento ou recheo de pastas italianas.\nRecentemente unha empresa viguesa comezou a comercializar en Espa\u00f1a unha variedade de queixo en conserva, capaz de conservarse varios anos sen abrir e sen ver variadas ningunha das s\u00faas caracter\u00edsticas.\nQueixos cremosos.\nO queixo ten un estado natural s\u00f3lido, pero \u00e9 posible obter unha textura m\u00e1is cremosa aumentando significativamente a cantidade de nata, e polo tanto de graxa. Estes tipos de queixo adoitan consumirse acompa\u00f1ados de pan, sendo com\u00fan o uso dos mesmos en torradas.\nCertos queixos franceses te\u00f1en unha gran tradici\u00f3n pola s\u00faa textura cremosa. O queixo camembert, de caracter\u00edsticas semellantes ao brie, \u00e9 un dos m\u00e1is famosos, caracter\u00edstico pola s\u00faa codia branca florida, consumida xunto ao queixo e que lle d\u00e1 un toque de amargor. A denominaci\u00f3n de orixe deste queixo obr\u00edgao a comercializarse sempre de forma redonda e envasado nunha caixa de madeira.\nUn tipo de queixo de produci\u00f3n m\u00e1is moderna \u00e9 o queixo crema, comunmente chamada \"queixo philadelphia\". Tr\u00e1tase dunha crema branca, distribu\u00edda en tarrinas semellantes \u00e1s de margarina ou manteiga. Cons\u00f3mese amplamente no almorzos e na sobremesas, e unha variedade de Estados Unidos \u00e9 o ingrediente principal dalgunhas de tortas de queixo.\nNa elaboraci\u00f3n de sobremesas ad\u00f3itanse usar cremas de queixo, combinadas con sabores doces. Un exemplo diso \u00e9 a crema de queixo mascarpone, moi usada na elaboraci\u00f3n de tiramis\u00fas. O queixo quark tam\u00e9n empregase en multitude de receitas de sobremesa na coci\u00f1a alem\u00e1 ou austriaca.\nTam\u00e9n \u00e9 posible atopar queixos de textura semicremosa, pois non se pode considerar s\u00f3lida nin crema, como a Torta del Casar de Estremadura, en Espa\u00f1a. Este queixo, a\u00ednda que se pode consumir cru, \u00e9 t\u00edpico por ser coci\u00f1ado uns minutos ao forno, de xeito que quede total ou parcialmente l\u00edquido. Do mesmo xeito que o camembert, ten unha codia florecida, consumida xunto ao queixo por quen gustan de sabores fortes ou amargos.\nQueixos verdes ou azuis.\nEstes queixos dist\u00ednguense pola presenza de mofos, os cales danlles as s\u00faas cores verdes ou azuis. Quizais sexa a variedade que m\u00e1is rexeitamento poida causar \u00e1 primeira ollada, debido \u00e1 cor e ao forte cheiro, que pode lembrar ao da descomposici\u00f3n. Con todo, o seu intenso sabor \u00e9 un dos m\u00e1is apreciados polos \"gourmets\" do queixo.\nPara conseguir a proliferaci\u00f3n dos mofos hai que almacenar os queixos en lugares con humidades moi elevadas, normalmente da orde do 90%. Excelentes lugares para iso foron tradicionalmente as covas. Os mofos que proliferan nos queixos normalmente son do x\u00e9nero \"Penicillium\", no que varias das s\u00faas especies reciben o nome do queixo no que se atopan, como o \"Penicillium camemberti\" (na codia do camembert), ou o \"Penicillium roqueforti\", do queixo roquefort. Unha crenza popular totalmente falsa \u00e9 que estes queixos poden conter vermes ou larvas.\nUn queixo que se adoita chamar \"rei dos queixos\" \u00e9 o roquefort, producido nas covas francesas de Roquefort-sur-Soulzon, segundo marca a s\u00faa denominaci\u00f3n de orixe protexida. Outros queixos famosos polos seus mofos son o queixo de Cabrales asturiano, o queixo stilton procedente de Inglaterra ou o queixo gorgonzola italiano, que pode atoparse nunha variedade doce (a\u00ednda que lixeiramente picante), e outra de sabor moito m\u00e1is forte e picante.\nPropiedades nutricionais.\nOs datos nutricionais do queixo poden variar en funci\u00f3n do seu contido en graxa, pero en xeral p\u00f3dese dicir que \u00e9 unha rica fonte de calcio, prote\u00ednas, e f\u00f3sforo. 100 gramos de queixo manchego conte\u00f1en 21 gramos de prote\u00ednas e entre 600 e 900 miligramos de calcio. Ao tratarse basicamente de leite concentrado, fan falta 600 gramos de leite para igualar esta cantidade de prote\u00ednas, e 550 gramos para a de calcio.\nO queixo tam\u00e9n comparte co leite os seus problemas nutricionais, derivados do alto contido en graxas saturadas, consistentes en triglic\u00e9ridos e \u00e1cido graxo saturado. Este tipo de graxas infl\u00faen moi negativamente en enfermidades cardiovasculares. O Centro da Ciencia de Interese P\u00fablico sit\u00faa ao queixo como a primeira fonte de graxa saturada nos Estados Unidos, nos que cada habitante consome de media un 13,6\u00a0kg ao ano. Con todo esta cantidade \u00e9 bastante m\u00e1is pequena que a de pa\u00edses europeos como Grecia (27\u00a0kg) ou Francia (24\u00a0kg), nos que se ten un \u00edndice relativamente baixo de enfermidades do coraz\u00f3n. Este feito co\u00f1\u00e9cese como o paradoxo franc\u00e9s, e ap\u00fantase a que se poida xustificar polo alto consumo de produtos da dieta mediterr\u00e1nea, como o vi\u00f1o tinto ou o aceite de oliva.\nMoitas axencias de todo o mundo advirten dos riscos do consumo de queixos feitos con leite fresco (non pasteurizada). A Administraci\u00f3n de Drogas e Alimentos estadounidense sost\u00e9n que os queixos de leite fresco poden causar enfermidades infecciosas como a listeriose, brucelose, salmonelose, e at\u00e9 mesmo tuberculose. Nos Estados Unidos, unha lei de 1944 obriga a todos os queixos de leite fresco (inclu\u00eddos os importados dende 1951) a ter un curado m\u00ednimo de dous meses. Outros pa\u00edses non europeos tam\u00e9n optaron por restrinxir legalmente o consumo destes queixos, como Australia, un dos m\u00e1is estritos niso, a\u00ednda que recentemente abriu excepci\u00f3ns cos queixos su\u00edzos gruy\u00e8re, emmental, sbrinz e tam\u00e9n co queixo roquefort. Con todo, a pasteurizaci\u00f3n do leite non \u00e9 totalmente eficaz \u00e1 hora de evitar estes problemas, como se pode ver nos datos de intoxicaci\u00f3ns por consumo en Europa (onde en moitos pa\u00edses \u00e9 legal o consumo de queixos frescos de leite non pasteurizada), e nos que a maior\u00eda de casos apuntaban a queixos pasteurizados. As precauci\u00f3ns co consumo de queixos han de ser maiores no caso de embarazadas, como sinalan os Centros para o Control e a Prevenci\u00f3n de Enfermidades dos Estados Unidos, debido ao risco de transmitir listeriose ao feto.\nEstudos no campo da odontolox\u00eda afirman que o queixo pode axudar de forma significativa na prevenci\u00f3n de carie e outras enfermidades dos dentes. Tr\u00e1tase dun dos alimentos con contido m\u00e1is alto en calcio e f\u00f3sforo, as\u00ed como de case\u00edna e outras prote\u00ednas, que son os principais compo\u00f1entes do esmalte dos dentes, polo que a inxesta de queixo pode axudar a s\u00faa remineralizaci\u00f3n. \u00c1 parte disto, alg\u00fans \u00e1cidos graxos te\u00f1en propiedades antimicrobianas, controlando as\u00ed o nivel de placa. Moitos tipos de queixo estimulan tam\u00e9n o fluxo salivar, o que axuda a limpar a cavidade bucal de restos de alimentos, amortecendo tam\u00e9n o medio \u00e1cido. Despois das comidas o pH da saliva descende, pero o calcio e o f\u00f3sforo do queixo axudan a previlo.\nAs persoas que sofren intolerancia \u00e1 lactosa normalmente evitan consumilo, con todo queixos como o cheddar s\u00f3 conte\u00f1en un 5% da lactosa atopada no leite enteiro, e nos queixos m\u00e1is curados \u00e9 practicamente desprezable. Hai xente que sofre reacci\u00f3ns ante aminas atopadas no queixo, especialmente a histamina e a tiramina. Nos m\u00e1is curados a cantidade destas substancias faise m\u00e1is notable e poden producir reacci\u00f3ns al\u00e9rxicas como a aparici\u00f3n de sarpullidos, dor de cabeza ou aumento da presi\u00f3n sangu\u00ednea."}
{"id": "21062", "revid": "98629", "url": "https://gl.wikipedia.org/wiki?curid=21062", "title": "Bombardeiro", "text": "Un bombardeiro \u00e9 un avi\u00f3n ideado, en principio, para atacar obxectivos que quedaban f\u00f3ra do alcance da artiller\u00eda.\nHistoria e caracter\u00edsticas.\nDurante a primeira guerra mundial, franceses e alem\u00e1ns comezaron a usalos. Os franceses co modelo \"Vaison\" e os xermanos co cuadrimotor \"Lizonz\".\nNo per\u00edodo de entreguerras, Italia e Alema\u00f1a conseguiron poderosos bombardeiros, que usaron con moita efectividade na guerra civil espa\u00f1ola.\nDurante a segunda guerra mundial os bombardeiros acadaron o seu punto \u00e1lxido, conseguindo velocidades duns 500\u00a0km/h. e cargas de 8 toneladas.\nA partir da d\u00e9cada dos 60 do s\u00e9culo XX, comezou a decadencia deste tipo de avi\u00f3ns. Os \u00faltimos foron o B-52 Stratofortress\" estadounidense e o Tur-20 \"Bear\" Uni\u00f3n Sovi\u00e9tica1sovi\u00e9tico os dous constru\u00eddos a partir de 1956."}
{"id": "21064", "revid": "109216", "url": "https://gl.wikipedia.org/wiki?curid=21064", "title": "Uni\u00f3n Regionalista Aragonesa", "text": "A Uni\u00f3n Regionalista Aragonesa (URA) foi unha organizaci\u00f3n rexionalista aragonesa que se fundou o 4 de novembro de 1916 en Zaragoza. En 1917 organiza as s\u00faas mocidades na Juventud de la Uni\u00f3n Regionalista Aragonesa, que pouco despois cambia a s\u00faa denominaci\u00f3n a Juventud Regionalista Aragonesa.\nA URA era unha formaci\u00f3n burguesa conservadora que pretend\u00eda converter a Arag\u00f3n nunha mancomunidade a exemplo da Lliga Regionalista en Catalu\u00f1a. Os seus dirixentes eran Juan Moneva y Puyol, Andr\u00e9s Gim\u00e9nez Soler, Antonio de Gregorio Rocasolano e Manuel Marraco. A pesar de intentar expandirse f\u00f3ra de Zaragoza nunca se formou ning\u00fan n\u00facleo estable f\u00f3ra da capital aragonesa.\nEn setembro de 1920 conseguiu a elecci\u00f3n de tres concelleiros na cidade de Zaragoza, pero nos anos seguintes a formaci\u00f3n diminu\u00edu a s\u00faa actividade.\nApoiou o Diretorio Militar formado por Primo de Rivera que se formou en setembro de 1923 e mesmo chegou a publicar o 8 de decembro, con outras forzas aragonesistas, un Proxecto de bases para un Estatuto da rexi\u00f3n aragonesa dentro do Estado espa\u00f1ol.\nNon se debe confundir coa Uni\u00f3n Regionalista Aragonesa de Barcelona ou Uni\u00f3n Aragonesista."}
{"id": "21066", "revid": "15490", "url": "https://gl.wikipedia.org/wiki?curid=21066", "title": "Josep Maria Junoy", "text": "Josep Maria Junoy i Muns, nado en Barcelona en 1887 e finado en 1955, foi un escritor e cr\u00edtico literario e art\u00edstico catal\u00e1n.\nTraxectoria.\nPasou longas temporadas en Par\u00eds na s\u00faa mocidade e en 1915 publicou na revista \"Iberia\" o caligrama \"Oda a Guymer\", que se traduciu ao franc\u00e9s e que eloxiou Guillaume Apollinaire e deu inicio ao futurismo catal\u00e1n. En 1916 fundou a revista \"Trossos\" (1916) que pretend\u00eda achegar a intelectualidade catal\u00e1 \u00e1s vangardas europeas de Marinetti ou a nova pintura. Foi cr\u00edtico literario de \"La Veu de Catalunya\". En 1927 fundou \"La Nova Revista\" e \"El Mat\u00ed\".\nApoiou aos sublevados durante a Guerra civil espa\u00f1ola e deixou de escribir en catal\u00e1n. Foi colaborador de \"Destino\" e \"Solidaridad Nacional\"."}
{"id": "21067", "revid": "29443", "url": "https://gl.wikipedia.org/wiki?curid=21067", "title": "Alabama (hom\u00f3nimos)", "text": "Alabama p\u00f3dese referir a:"}
{"id": "21068", "revid": "102241", "url": "https://gl.wikipedia.org/wiki?curid=21068", "title": "Lingua alabama", "text": "O alabama (\"Albaamo innaa\u026ciilka\") \u00e9 unha lingua do grupo muskogee que se fala nos Estados Unidos.\nDistribuci\u00f3n xeogr\u00e1fica.\nF\u00e1lao o pobo alabama que habita na reserva Alabama-Coushatta preto do lago Livingston no condado de Polk no sueste de Texas.\nFalantes.\n100 (1997) sobre un grupo \u00e9tnico de 550.\nUsos sociais.\nAta mediados dos anos 1970 a maior\u00eda dos alabamas falaban a lingua, pero a partir de 1980 deixouselle de falar a lingua aos nenos e actualmente a maior\u00eda dos falantes \u00e9 xente maior, pero hai algunha xente nova que tenta revitalizar a lingua. En 1993, 50 anos do seu comezo, publicouse o \"Dictionary of the Alabama Language\""}
{"id": "21069", "revid": "1505", "url": "https://gl.wikipedia.org/wiki?curid=21069", "title": "Polinomio", "text": "En matem\u00e1ticas, as funci\u00f3ns polinomiais ou polinomios son unha clase de funci\u00f3ns simples e infinitamente diferenci\u00e1beis. Debido \u00e1 natureza da s\u00faa estrutura, os polinomios son moi simples de avaliar e por consecuencia \u00fasanse extensivamente na an\u00e1lise num\u00e9rica.\nHistoria.\nDeterminar as ra\u00edces de polinomios, ou \"resolver ecuaci\u00f3ns alx\u00e9bricas\", \u00e9 un dos problemas m\u00e1is antigos da matem\u00e1tica. Alg\u00fans polinomios, tales como formula_1, non pos\u00faen ra\u00edces dentro do conxunto dos n\u00fameros reais. Se, no entanto, o conxunto de candidatos pos\u00edbeis se expande ao conxunto dos n\u00fameros imaxinarios, ou sexa, se se ten en conta o conxunto dos n\u00fameros complexos, ent\u00f3n todo polinomio (non-constante) pos\u00fae polo menos unha ra\u00edz (teorema fundamental da \u00e1lxebra).\nExiste unha diferenza entre a aproximaci\u00f3n de ra\u00edces e a determinaci\u00f3n de f\u00f3rmulas concretas que as definen. As f\u00f3rmulas para a determinaci\u00f3n das ra\u00edces dos polinomios de ata 4\u00ba grao son co\u00f1ecidas desde o s\u00e9culo XVI (ver ecuaci\u00f3n cuadr\u00e1tica, Gerolamo Cardano, Niccolo Fontana Tartaglia).. En 1824, Niels Henrik Abel probou que non pode haber unha f\u00f3rmula xeral (inclu\u00edndo apenas as operaci\u00f3ns aritm\u00e9ticas e radicais) para a determinaci\u00f3n de ra\u00edces de polinomios de grao igual ou superior ao 5\u00ba en termos de coeficientes (ver teorema de Abel-Ruffini). Este resultado marcou o comezo da teor\u00eda de Galois, onde se aplica a un estudo detallado das relaci\u00f3ns entre as ra\u00edces de polinomios.\nDefinici\u00f3n.\nPara a sucesi\u00f3n de termos formula_2 (ou formula_3) con formula_4 diferente de cero, un polinomio de grao n (ou tam\u00e9n funci\u00f3n racional enteira) \u00e9 unha funci\u00f3n que pos\u00fae a forma\nAlternativamente, o polinomio pode ser escrito recorrendo \u00e1 notaci\u00f3n sigma\nOs elementos formula_8 denom\u00ednanse de coeficientes do polinomio e o termo formula_9 de coeficiente constante.\nCada elemento sumado formula_10 do polinomio denom\u00ednase termo. Un polinomio cun, dous ou tres termos ch\u00e1mase de monomio, binomio ou trinomio respectivamente.\nEn relaci\u00f3n ao grao, os polinomios de:\nP\u00f3dese estender a definici\u00f3n de polinomio para inclu\u00edr formula_13, chamado polinomio nulo. O polinomio nulo non pos\u00fae grao definido.\nA ra\u00edz (ou cero) dun polinomio formula_14 \u00e9 un valor de formula_15 tal que formula_16.\nNotas.\nOs polinomios ata o grao \"n\" e mais o polinomio nulo forman un espazo vectorial que se denomina normalmente \u03a0n. Neste artigo os polinomios represent\u00e1ronse a partir dunha base monomial (ex.: formula_17) mais debe notarse que se pode usar calquera outra secuencia polinomial como base, como por exemplo os polinomios de Chebyshev."}
{"id": "21070", "revid": "289", "url": "https://gl.wikipedia.org/wiki?curid=21070", "title": "Funci\u00f3n polinomial", "text": ""}
{"id": "21071", "revid": "56817", "url": "https://gl.wikipedia.org/wiki?curid=21071", "title": "Grao", "text": "O termo grao designa en xeral un nivel dunha determinada escala. No entanto, p\u00f3dese definir m\u00e1is especificamente nos seguintes campos:"}
{"id": "21072", "revid": "15490", "url": "https://gl.wikipedia.org/wiki?curid=21072", "title": "Josep Clara", "text": "Josep Clara i Ayats (Olot 1878 - Barcelona 1958) foi un escultor catal\u00e1n.&lt;br&gt;\nEstudou na Escola de Belas Artes de Olot e entre 1897 e 1900 en Tolosa (Francia). De 1900 a 1932 viviu en Par\u00eds e realizou esculturas en estilo novecentista, caracterizadas pola s\u00faa simplicidade"}
{"id": "21073", "revid": "109216", "url": "https://gl.wikipedia.org/wiki?curid=21073", "title": "Uni\u00f3n Aragonesista", "text": "A Uni\u00f3n Aragonesista foi unha organizaci\u00f3n aragonesista de Barcelona. Formouse o 1 de decembro de 1917 como Uni\u00f3n Regionalista de Barcelona por un grupo de dez persoas que pretend\u00edan organizar un grupo que estivese pola autonom\u00eda para Arag\u00f3n, nun primeiro momento estaba ligada \u00e1 Uni\u00f3n Regionalista Aragonesa pero ao pouco tempo transformouse na principal organizaci\u00f3n aragonesista.\nOs primeiros dirixentes foron Teodoro Barasona e Jos\u00e9 Mar\u00eda Mur. En novembro de 1918 el\u00edxese unha Xunta dirixida por Jos\u00e9 Alfaro Calvo e Gaspar Torrente e convocan unha Asemblea Rexionalista Aragonesa en Barcelona na cal participa a URA de Zaragoza. A fins de 1919 xa de novo dirixido por Jose Mar\u00eda Mur a organizaci\u00f3n cambiou o nome a Uni\u00f3n Aragonesista. En abril de 1922 a UA lanzou unha campa\u00f1a para conseguir o establecemento dunha Mancomunidade para Arag\u00f3n e elabora un proxecto de Estatuto.\nA UA apoiou o Directorio Militar de Primo de Rivera coa esperanza que eliminase o r\u00e9xime quendista e caciquil. A\u00ednda que durante a Ditadura de Primo de Rivera seguiu existindo apenas mantivo actividade ata que en 1929 publicou un manifesto e reactivou a militancia, aproximadamente 125 socios, que en 1929 elixiron como presidente a Julio Alfaro.\nDurante os primeiros anos da II Rep\u00fablica a UA ded\u00edcase preferentemente a actividades culturais ata que en xullo de 1933 realiza un chamamento para a creaci\u00f3n dun partido aragonesista e promove a creaci\u00f3n dun Comit\u00e9-pro Estatuto aragon\u00e9s, e en maio de 1936 env\u00eda dous representante ao Congreso de Caspe.\nEn 1936 a Uni\u00f3n Aragonesista ti\u00f1a arredor de 250 afiliados.\nMocidades.\nEn 1918 estableceuse a \"Juventud Regionalista Aragonesa\", que en 1919 cambia o seu nome para \"Juventud Aragonesista de Barcelona\". En 1929 estableceuse unha secci\u00f3n feminina.\nVoceiro.\nO 15 de decembro de 1917 sa\u00edu o primeiro n\u00famero de \"El Ebro\", o voceiro da organizaci\u00f3n de periodicidade mensual, nunha primeira etapa s\u00f3 se publicaron tres n\u00fameros. Reapareceu en xaneiro de 1919 como quincenario e seguiu sa\u00edndo ata marzo de 1932. A\u00ednda que durante a Ditadura de Primo de Rivera cambiou a s\u00faa periodicidade a mensual e centrouse en contidos culturais. O xornal desapareceu en marzo de 1933, a\u00ednda que en 1936 apareceron dous n\u00fameros soltos."}
{"id": "21074", "revid": "98629", "url": "https://gl.wikipedia.org/wiki?curid=21074", "title": "R\u00edo Tiet\u00ea", "text": "O R\u00edo Tiet\u00ea \u00e9 un r\u00edo brasileiro do Estado de San Paulo. \u00c9 famoso nacionalmente por atravesar a cidade de S\u00e3o Paulo.\nNace na cidade de Sales\u00f3polis, nas monta\u00f1as da Serra do Mar, a 1.027 metros de altitude. A pesar de estar a apenas 22\u00a0km do litoral, as escarpas da Serra do Mar o obrigan a cami\u00f1ar en sentido inverso, rumbo \u00f3 interior, atravesando o estado de San Paulo de sueste a noroeste ata desaugar no lago formado pola represa de Jupi\u00e1 no r\u00edo Paran\u00e1. Recorre no total uns 1.100\u00a0km.\nNo seu nacente, situado nun parque estatal, \u00e9 un r\u00edo de augas puras, que serven para beber. Pero despois que atravesa a cidade de Moji das Cruzes (uns 40\u00a0km \u00f3 leste da cidade de San Paulo) xa recibe unha carga significativa de poluentes, e as s\u00faas augas xa adquiren un olor desagrad\u00e1bel. A seguir, recibe m\u00e1is poluci\u00f3n das cidades de Itaquaquecetuba, Guarulhos e tam\u00e9n de San Paulo, principalmente efluentes dom\u00e9sticos org\u00e1nicos, que esgotan o os\u00edxeno do r\u00edo e imposibilitan a vida de peixes e algas. \u00d3 atravesar a cidade de San Paulo, o Tiet\u00ea \u00e9 un r\u00edo morto. En raros puntos onde recibe alg\u00fan afluente e hai movemento nas s\u00faas augas, unha min\u00fascula especie de peixe, chamada \"guaru\" (que non pasa dos 5\u00a0cm) consegue sobrevivir. Noutros puntos, s\u00f3 as bacterias anaer\u00f3bicas sobreviven.\nO r\u00edo segue polu\u00eddo polos veci\u00f1os municipios de Osasco, Barueri, Santana de Parna\u00edba e Pirapora do Bom Jesus. Nesa cidade, est\u00e1 a represa Edgard de Souza, constru\u00edda no comezo do s\u00e9culo XX para posibilitar que a auga dun afluente do Tiet\u00ea, o r\u00edo Pinheiros, fose bombeada para producir electricidade na Serra do Mar.\nGrazas a Edgard de Souza, unha parte da poluci\u00f3n do r\u00edo sedimenta no seu fondo, e as augas reciben os\u00edxeno ao moverse cando saen da represa. Pero xorde outro problema: as augas retidas preto de Pirapora do Bom Jesus quedan paradas por bastante tempo e formase unha espuma composta de poluentes, deterxentes e gas sulfh\u00eddrico. Esta espuma \u00e9 levada polo vento ata a cidade, provocando alerxias respiratorias na s\u00faa poboaci\u00f3n (especialmente en nenos de pouca idade) e corroendo as construci\u00f3ns hist\u00f3ricas do seu centro, ademais do cheiro desagrad\u00e1bel e concentrado.\nDespois de Pirapora do Bom Jesus, o r\u00edo Tiet\u00ea comeza un proceso de recuperaci\u00f3n, \u00f3 deixar parte das substancias que o contaminan no fondo da represa Edgard de Souza e \u00f3 recibir afluentes con menor carga de poluci\u00f3n. Os peixes e as algas rexorden.\nMais alg\u00fans quil\u00f3metros adiante, comezan as represas para xerar enerx\u00eda hidroel\u00e9ctrica e as esclusas para a navegaci\u00f3n fluvial. Na cidade de Barra Bonita, a uns 300\u00a0km de San Paulo, o r\u00edo pode ser usado para ba\u00f1arse, para a pesca e para a navegaci\u00f3n tur\u00edstica e de cargas. As\u00ed prosegue ata s\u00faa foz, no lago da represa de Jupi\u00e1, no r\u00edo Paran\u00e1.\nImportancia.\nDurante o per\u00edodo colonial, a navegaci\u00f3n no r\u00edo Tiet\u00ea durante o per\u00edodo das monz\u00f3ns posibilitou a penetraci\u00f3n dos \"bandeirantes\" polo interior do Brasil, atinxindo os actuais Mato Groso do Sur, Mato Groso e Goi\u00e1s. Esta penetraci\u00f3n de exploradores estableceu n\u00facleos de poboamento que hoxe son cidades importantes. Na cidade de San Paulo foi, ata a d\u00e9cada de 1940, usado para competici\u00f3ns de nataci\u00f3n e remo en clubs que xurdiron nas s\u00faas marxes. Dende comezos do s\u00e9culo XX, \u00e9 utilizado para a produci\u00f3n de enerx\u00eda hidroel\u00e9ctrica.\nHoxe, o lecer, a trav\u00e9s de deportes n\u00e1uticos e das praias fluviais s\u00f3 \u00e9 pos\u00edbel nas cidades do interior que est\u00e1n varios quil\u00f3metros \u00e1 xusante de Edgard de Souza. Tam\u00e9n o transporte fluvial s\u00f3 \u00e9 actualmente pos\u00edbel uns 200\u00a0km despois da cidade de San Paulo, xa na cidade de Conchas, que pode recibir barcas de gran capacidade.\nPero o feito de ser un r\u00edo practicamente sen vida \u00f3 pasar pola rexi\u00f3n metropolitana de San Paulo incomoda a s\u00faa poboaci\u00f3n, e xurdiron campa\u00f1as e manifestaci\u00f3ns pedindo a recuperaci\u00f3n do r\u00edo. Finalmente, en 1992 xurdiu un extenso e ambicioso proxecto de despoluci\u00f3n do r\u00edo, comezando coa mellora da captaci\u00f3n e tratamento dos efluentes do consumo dom\u00e9stico, pasando tam\u00e9n polo control das s\u00faas enchentes na rexi\u00f3n metropolitana que ocorren nos meses de decembro ata marzo, os m\u00e1is chuviosos no estado. \u00c9 un proxecto para varios anos, con varias etapas, que sofre frecuentes interrupci\u00f3ns cando as verbas son escasas. Cando esta reduci\u00f3n de poluci\u00f3n tornarse significativa, prevese que a vida, sobre todo peixes de porte medio ata grande, retorne \u00e1s s\u00faas augas."}
{"id": "21076", "revid": "101", "url": "https://gl.wikipedia.org/wiki?curid=21076", "title": "D\u00eda das letras galegas", "text": ""}
{"id": "21080", "revid": "839", "url": "https://gl.wikipedia.org/wiki?curid=21080", "title": "Gaspar Torrente", "text": "Gaspar Torrente, nado en Campo (provincia de Huesca) en 1888 e finado en Barcelona en 1970, foi un pol\u00edtico aragon\u00e9s, l\u00edder do nacionalismo aragon\u00e9s de comezos do s\u00e9culo XX.\nBiograf\u00eda.\nQuedou orfo de nai cando ti\u00f1a un ano, pasou a infancia acompa\u00f1ando ao seu pai, xastre ambulante, ata que este faleceu en 1897. Marchou \u00e1 casa dun irm\u00e1n, que resid\u00eda en Barcelona e encargouse unha familia catal\u00e1 da s\u00faa educaci\u00f3n.\nFoi un dos dirixentes da Uni\u00f3n Aragonesista e escribiu no seu voceiro \"El Ebro\" en castel\u00e1n e catal\u00e1n, presidiu as s\u00faas mocidades entre 1920 e 1923. En 1928 trasladouse a Graus e al\u00ed fundou en xu\u00f1o de 1930 \"El Ideal de Arag\u00f3n\" e tentou dar pulo ao aragonesismo na zona coa constituci\u00f3n da Uni\u00f3n Regionalista de Graus en marzo de 1931, pero que tivo escaso \u00e9xito e a fins de 1931 volta a Barcelona, onde fundou e foi o presidente de Estado Aragon\u00e9s, o primeiro partido pol\u00edtico nacionalista aragon\u00e9s, e en outubro de 1935 tirou \u00e1 r\u00faa a publicaci\u00f3n \"Renacimiento Aragon\u00e9s\". Foi comisario da Generalitat en Oliana (provincia de Lleida) en 1938. Detido polas tropas franquistas en xaneiro de 1939. En 1940 conseguiu a liberdade."}
{"id": "21081", "revid": "85894", "url": "https://gl.wikipedia.org/wiki?curid=21081", "title": "Manuel Olveira Paz", "text": "Manuel Olveira Paz, nado en Porto do Son en 1964, \u00e9 un artista visual, foi director do \"Hangar\" de Barcelona e at\u00e9 2009 dirixiu o Centro Galego de Arte Contempor\u00e1nea.\nTraxectoria.\nManuel Olveira licenciouse en Historia da Arte pola Universidade de Santiago de Compostela e en Belas Artes pola Universidade Central de Barcelona. Obtivo un doutoramento en Educaci\u00f3n Art\u00edstica pola Universidade de Granada. Dirixiou os servizos pedag\u00f3xicos do CGAC entre 1998 e 2001 e foi director de \"Hangar\", un centro de produci\u00f3n de artes visuais e multimedia de Barcelona, entre 2001 e 2005.\nFoi comisario de numerosas exposici\u00f3ns, como \"Olladas Oce\u00e1nicas\", no Museo do Mar de Vigo (2003), \"Transplant Heart\" (2000) ou \"Lost in Sound\" (1999), que foi a segunda mostra m\u00e1is visitada da historia do CGAC. Tam\u00e9n \"Nuevos Caminos: amenazas y promesas del arte electr\u00f3nico\" (Casa das Artes, Vigo, 1998), Outra Mirada (CGAC, Santiago, 1998). Ten coordenado \"performances\" como \"Mudanzas\" (Santiago, CGAC, 1997) e actividades como \"Caligula\" de Needcompany &amp; Jan Lawers ou o Ciclo de Cinema Experimental (CGAI e CGAC, Santiago e A Coru\u00f1a, 1998).\nFoi respons\u00e1bel do gui\u00f3n de varios v\u00eddeos e programas de televisi\u00f3n. Foi profesor en diversos cursos das universidades de Santiago e Central de Barcelona e ten publicados numerosos libros, artigos e cat\u00e1logos de arte contempor\u00e1nea."}
{"id": "21083", "revid": "98629", "url": "https://gl.wikipedia.org/wiki?curid=21083", "title": "1221", "text": "Outros.\nHistoria ano a ano"}
{"id": "21084", "revid": "1131", "url": "https://gl.wikipedia.org/wiki?curid=21084", "title": "Frederic Mar\u00e8s", "text": "Frederic Mar\u00e8s i Deulovol, nado en Portbou o 18 de setembro de 1893 e finado en Barcelona o 16 de agosto de 1991, foi un escultor catal\u00e1n.\nTraxectoria.\nTrasladouse a Barcelona en 1903. Foi disc\u00edpulo de Eusebi Arnau e dirixiu a Escola Superior de Belas Artes de Barcelona, en 1946 cedeu \u00e1 cidade de Barcelona a s\u00faa colecci\u00f3n de esculturas e imaxiner\u00eda relixiosa espa\u00f1ola que constitu\u00edu o n\u00facleo do Museu Mar\u00e9s que se inaugurou en 1948."}
{"id": "21085", "revid": "72012", "url": "https://gl.wikipedia.org/wiki?curid=21085", "title": "P\u00edndaro", "text": "P\u00edndaro (\u03a0\u03af\u03bd\u03b4\u03b1\u03c1\u03bf\u03c2 en grego antigo), tam\u00e9n co\u00f1ecido como P\u00edndaro de Cinoscefale ou mesmo P\u00edndaro de Beocia, \u00e9 un dos poetas l\u00edricos m\u00e1is c\u00e9lebres da Grecia arcaica.\nTraxectoria.\nTemos poucas noticias fi\u00e1beis sobre a s\u00faa biograf\u00eda, a pesar das seis \"Vidas\" que nos deixaron autores antigos. S\u00e1bese que naceu en Cinoc\u00e9falo, Beocia, cara o 518 a.C. e que, segundo a tradici\u00f3n, pertenc\u00eda a unha familia aristocr\u00e1tica. De feito, na V\u00aa P\u00edtica, el mesmo parece afirmar que procede da li\u00f1axe dos exeidas, polo que a mi\u00fado manifestar\u00e1 nas s\u00faas obras unha especial simpat\u00eda polas instituci\u00f3ns dorias.\nPasou a s\u00faa infancia e primeira xuventude en Tebas e en Atenas, onde foi disc\u00edpulo de Agatocles. Moi novo a\u00ednda, participou nun certame de poes\u00eda no que foi vencido pola poetisa Corina de Tanagra. Foi ela, nesta ocasi\u00f3n, quen lle aconsellou \"sementar a mans cheas, non a sacos cheos\". A primeira oda pind\u00e1rica \u00e9 a X\u00aa P\u00edtica e foi composta cando o autor a\u00ednda contaba vinte anos. Pronto se converteu nun afamado poeta. Como tal, percorreu as principais cortes aristocr\u00e1ticas de Grecia: Cirene, Siracusa etc. Diante da invasi\u00f3n dos persas adoptou unha actitude de transixencia co inimigo que respond\u00eda \u00e1 pol\u00edtica interesada da s\u00faa patria tebana. Nesta cuesti\u00f3n, P\u00edndaro chocou con outro importante poeta, Baqu\u00edlides, que tomara un punto de vista panhel\u00e9nico e propugnaba a resistencia enconada perante os persas, aos que v\u00eda como unha ameaza para o conxunto da H\u00e9lade. P\u00edndaro morreu en Argos entre 446 e 438 aC.\nObra.\nA obra co\u00f1ecida de P\u00edndaro conservouse en papiros de entre o s\u00e9culo II a.C. e o II d.C.. En total, cheg\u00e1ronnos catro libros de epinicios que suman 45 odas e alg\u00fans fragmentos soltos. Os epinicios son cantos corais compostos na honra dos vencedores nalg\u00fan dos catro certames deportivos panhel\u00e9nicos que se cantaban ao paso dos campi\u00f3ns. As composici\u00f3ns de P\u00edndaro costuman empregar a vitoria deportiva como simple punto de partida para loar o valor persoal do atleta: o seu triunfo reflicte a vitoria do Fermoso e o Bo sobre a mediocridade. Ademais de epinicios, P\u00edndaro compuxo himnos, pe\u00e1ns, partenios, cantos ao vi\u00f1o, trenos etc.\nO estilo de P\u00edndaro \u00e9 peculiar e dif\u00edcil. Caracter\u00edzase por proceder coa materia po\u00e9tica a saltos, establecendo asociaci\u00f3ns bruscas e imprevistas entre elementos distintos. A linguaxe, moi elevada, procede dunha mestura artificiosa de dialectos diferentes e sat\u00farase de elementos ret\u00f3ricos, en especial de imaxes.\nA dificultade da obra pind\u00e1rica \u00e9 paradigm\u00e1tica: se resultaba xa escura para os seus coet\u00e1neos, con posterioridade autores que van de Herodoto a Voltaire falan do inintelix\u00edbel da s\u00faa poes\u00eda. Por\u00e9n, Goethe ou H\u00f6lderlin erix\u00edrono en s\u00edmbolo da liberdade do xenio creador."}
{"id": "21086", "revid": "15490", "url": "https://gl.wikipedia.org/wiki?curid=21086", "title": "Enric Monjo", "text": "Enric Monjo Garriga, nado en Vilassar de Mar (provincia de Barcelona) o 12 de febreiro de 1896 e finado o 2 de outubro de 1976 en Barcelona, foi un escultor catal\u00e1n.\nTraxectoria.\nAs s\u00faas esculturas son principalmente relixiosas, nas que amosa unha grande espiritualidade e un forte gusto pola beleza formal. Entre os seus disc\u00edpulos estivo Jos\u00e9 Buscaglia."}
{"id": "21087", "revid": "15490", "url": "https://gl.wikipedia.org/wiki?curid=21087", "title": "Josep Viladomat", "text": "Josep Viladomat i Massanas, nado en Manlleu en 1899 e finado en Escaldes (Andorra) en 1989, foi un escultor catal\u00e1n.\nTraxectoria.\nDisc\u00edpulo de Joan Borrell Nicolau, foi un dos artista que fundou o grupo dos evolucionistas (1918), influ\u00eddo pola escultura barroca e renacentista realizou esculturas figurativas, en especial espidos femininos a\u00ednda que tam\u00e9n destacaron as s\u00faas esculturas relixiosas, especialmente despois de 1939. Pasou os seus \u00faltimos anos en Andorra onde conta cun museo dedicado \u00e1 s\u00faa figura."}
{"id": "21088", "revid": "56817", "url": "https://gl.wikipedia.org/wiki?curid=21088", "title": "Eugeni d'Ors", "text": "Eugeni d\u2019Ors i Rovira, nado en Barcelona o 28 de setembro de 1881 e finado en Vilanova i la Geltr\u00fa o 25 de setembro de 1954, foi un escritor catal\u00e1n.\nTraxectoria.\nEstudou dereito en Barcelona e doutorouse en Madrid en 1905. Dende 1906 colabora en \"La Veu de Catalunya\" co alcume de \"X\u00e8nius\" e encabezou o movemento do novecentismo catal\u00e1n. Secretario do Institut d'Estudis Catalans en 1911. Nomeado director de Instruci\u00f3n P\u00fablica da Mancomunidade de Catalu\u00f1a en 1917, dimite en 1920 tras a morte de Prat de la Riba por desavinzas coa nova direcci\u00f3n da Lliga Regionalista e en 1923 establ\u00e9cese en Madrid, onde en 1927 entra na Real Academia Espa\u00f1ola. En 1938 durante a Guerra civil espa\u00f1ola encargouse da Xefatura Nacional de Belas Artes do goberno de Burgos."}
{"id": "21089", "revid": "23204", "url": "https://gl.wikipedia.org/wiki?curid=21089", "title": "1425", "text": ""}
{"id": "21090", "revid": "624", "url": "https://gl.wikipedia.org/wiki?curid=21090", "title": "1422", "text": ""}
{"id": "21091", "revid": "624", "url": "https://gl.wikipedia.org/wiki?curid=21091", "title": "1418", "text": ""}
{"id": "21092", "revid": "23204", "url": "https://gl.wikipedia.org/wiki?curid=21092", "title": "Partido Democristi\u00e1n de Albania", "text": "O Partido Democristi\u00e1n de Albania (Partia Demokristiane e Shqip\u00ebris\u00eb en alban\u00e9s) \u00e9 un partido pol\u00edtico alban\u00e9s dirixido por Nikolle Lesi, editor do xornal \"Koha Jone\". Nas elecci\u00f3ns de 2005 conseguiu 2 escanos no Parlamento de Albania e forma parte do goberno alban\u00e9s, anteriormente s\u00f3 conseguira un escano nas elecci\u00f3ns de 1997."}
{"id": "21093", "revid": "23204", "url": "https://gl.wikipedia.org/wiki?curid=21093", "title": "Partido Democracia Social de Albania", "text": "O Partido Democracia Social de Albania (Partia Demokracia Sociale e Shqiperise en alban\u00e9s) \u00e9 un partido pol\u00edtico alban\u00e9s, dirixido por Paskal Milo, que xurdiu en 2003 como unha escisi\u00f3n do Partido Socialdem\u00f3crata de Albania. Nas elecci\u00f3ns de xullo de 2005 conseguiu dous escanos no Parlamento alban\u00e9s."}
{"id": "21094", "revid": "75439", "url": "https://gl.wikipedia.org/wiki?curid=21094", "title": "Poboaci\u00f3n estat\u00edstica", "text": "En Estat\u00edstica a poboaci\u00f3n, tam\u00e9n chamada universo ou colectivo \u00e9 o conxunto de elementos de referencia sobre o que se realizan as observaci\u00f3ns.\nEn Epidemiolox\u00eda unha poboaci\u00f3n \u00e9 un conxunto de suxeitos ou individuos con determinadas caracter\u00edsticas demogr\u00e1ficas, da que se obt\u00e9n a mostra ou participantes nun estudo epidemiol\u00f3xico \u00e1 que se quere extrapolar os resultados do devandito estudo (inferencia estat\u00edstica).\nO n\u00famero de elementos ou suxeitos que compo\u00f1en unha poboaci\u00f3n estat\u00edstica denom\u00ednase N e \u00e9 igual ou maior que o n\u00famero de elementos que se obte\u00f1en dela nunha mostra (n).\nExisten distintos tipos de poboaci\u00f3ns que son:"}
{"id": "21095", "revid": "22570", "url": "https://gl.wikipedia.org/wiki?curid=21095", "title": "Precisi\u00f3n", "text": "En enxe\u00f1er\u00eda, ciencia, industria e estat\u00edstica, denom\u00ednase precisi\u00f3n \u00e1 capacidade dun instrumento de dar o mesmo resultado en medici\u00f3ns diferentes realizadas nas mesmas condici\u00f3ns. Esta cualidade debe evaluarse a curto prazo. Non debe confundirse con exactitude nin con reproducibilidade.\n\u00c9 un par\u00e1metro relevante, especialmente na investigaci\u00f3n de fen\u00f3menos f\u00edsicos, \u00e1mbito no cal os resultados expr\u00e9sanse como un n\u00famero m\u00e1is unha indicaci\u00f3n do erro m\u00e1ximo estimado para a magnitude. \u00c9 dicir, ind\u00edcase unha zona dentro da cal est\u00e1 comprendido o verdadeiro valor da magnitude.\nEn inform\u00e1tica, denom\u00ednase precisi\u00f3n ao n\u00famero de bits usados para representar un valor. En xeral, nun sistema computacional a precisi\u00f3n est\u00e1 dada polo valor do d\u00edgito menos significativo dunha palabra digital que representa un n\u00famero cunha escala e nun tipo de dato definido. Visto dende outra perspectiva, equivale \u00e1 diferenza entre dous valores sucesivos representables no tipo de dato e escala do n\u00famero."}
{"id": "21096", "revid": "22570", "url": "https://gl.wikipedia.org/wiki?curid=21096", "title": "Exactitude", "text": "En enxe\u00f1er\u00eda, ciencia, industria e estat\u00edstica, denom\u00ednase exactitude \u00e1 capacidade dun instrumento de medir un valor pr\u00f3ximo ao valor da magnitude real. Exactitude implica precisi\u00f3n. Pero non ao contrario.\nEsta cualidade tam\u00e9n se atopa en instrumentos xeradores de magnitudes f\u00edsicas, sendo neste caso a capacidade do instrumento de achegarse \u00e1 magnitude f\u00edsica real."}
{"id": "21099", "revid": "5863", "url": "https://gl.wikipedia.org/wiki?curid=21099", "title": "Grego chipriota", "text": "O dialecto grego chipriota do grego moderno \u00e9 falado por m\u00e1is de medio mill\u00f3n de persoas en Chipre e varios centos de miles f\u00f3ra da illa. Nunca \u00e9 empregado na escrita formal pero \u00e9 a lingua falada coti\u00e1 de case todos os greco-chipriotas. Hai momentos espec\u00edficos nos que se pide ou se considera educado falar grego est\u00e1ndar, como nas clases (pero non durante os recreos), no parlamento, nos medios de comunicaci\u00f3n, e na presenza de estranxeiros que falen grego. Hai diglosia (no senso ling\u00fc\u00edstico) entre dhimotiki e o dialecto.\nHistoria e literatura.\nO dialecto chipriota moderno non \u00e9 unha evoluci\u00f3n do antigo dialecto Arcado-chipriota, sen\u00f3n que evoluciona desde a koin\u00e9. Chipre estivo separada do resto do mundo gregofalante desde o s\u00e9culo VII ata o X por causa dos ataques \u00e1rabes. Foi reintegrada ao Imperio Romano de Oriente no s\u00e9culo X, s\u00f3 para ser illada de novo en 1191, cando caeu nas mans dos cruzados. Este illamento ling\u00fc\u00edstico preservou certa cantidade de caracter\u00edsticas \u00e1ticas que se perderon en grego moderno.\nA lexislaci\u00f3n do reino de Chipre na Idade Media escrib\u00edase no dialecto. Outras obras medievais importantes son as cr\u00f3nicas de Leontios Makhairas e George Boustronios, as\u00ed como unha colecci\u00f3n de sonetos ao modo de Francesco Petrarca.\nHoxe, o dialecto empr\u00e9gase sobre todo en poes\u00eda, inclu\u00edndo obras de grandes poetas como Vasilis Mihailidis ou Dimitris Lipertis.\nCaracter\u00edsticas.\nNo dialecto, as consoantes dobres pron\u00fancianse distintas das simples (fronte ao grego moderno est\u00e1ndar). Outra caracter\u00edstica \u00e9 a ampla palatalizaci\u00f3n: grego est\u00e1ndar /k/ v\u00f3lvese /dj/ cando vai seguido por /e/ ou /i/. Exemplo: grego est\u00e1ndar \u03ba\u03b1\u03b9 /ke/ (\u2018\u2019e\u2019\u2019) chipriota \u03c4\u03b6\u03b9\u03b1\u03b9 /dje/.\nPero esta \u00e9 unha regra enganosa (contraexemplos:\u03ba\u03b7\u03b4\u03b5\u03af\u03b1, \u03ba\u03ad\u03c1\u03b4\u03bf\u03c2, \u03ac\u03ba\u03c5\u03c1\u03bf, \u03c1\u03b1\u03ba\u03ad\u03c4\u03c4\u03b1).\nSindihaneis/laleeis (chipriota)=milas (grego). grego=Ellinas (grego) = Kalamara (chipriota). \nO l\u00e9xico chipriota moderno cont\u00e9n pr\u00e9stamos do turco, \u00e1rabe, ingl\u00e9s, italiano e outras linguas, as\u00ed como palabras propias de Chipre."}
{"id": "21100", "revid": "98629", "url": "https://gl.wikipedia.org/wiki?curid=21100", "title": "Estado Aragon\u00e9s", "text": "Estado Aragon\u00e9s foi un partido pol\u00edtico nacionalista aragon\u00e9s de esquerdas que se formou en Barcelona en decembro de 1933. A maior\u00eda dos seus membros proced\u00edan da Uni\u00f3n Aragonesista e eran orixinarios de Ribagorza.\nO seu presidente era Gaspar Torrente e entre os seus militantes estaban Emilio Jover e Julio Calvo Alfaro.\nAs s\u00faas mocidades, Juventud de Estado Aragones Los Almog\u00e1vares dirixida por Luis Port\u00e9, loitaron a car\u00f3n dos escamots logo da declaraci\u00f3n da Rep\u00fablica catal\u00e1 por Llu\u00eds Companys o 6 de outubro de 1934, o que supuxo a clausura da s\u00faa sede e que a organizaci\u00f3n permanecese inactiva ata 1936, cando abren unha nova sede e elixen a Miguel Alcubierre presidente das mocidades que lanzou unha campa\u00f1a en Arag\u00f3n para a consecuci\u00f3n da autonom\u00eda que tivo eco entre os partidos republicanos de esquerda, mentres Gaspar Torrente segu\u00eda na direcci\u00f3n do partido.\nCo comezo da Guerra civil espa\u00f1ola EA deixou de ter actividade p\u00fablica.\nEstado Aragon\u00e9s foi un partido pequeno, que non debeu pasar dos 50 afiliados e que ti\u00f1a a \"Renacimiento Aragon\u00e9s\" como o seu \u00f3rgano oficioso.\nEn 2006 creouse un novo partido pol\u00edtico, chamado \"Estau Aragon\u00e9s\", inspirado no antigo partido de 1933. Os seus ideais son atinxir a independencia de Arag\u00f3n e a liberaci\u00f3n da clase obreira aragonesa."}
{"id": "21101", "revid": "98629", "url": "https://gl.wikipedia.org/wiki?curid=21101", "title": "Eduardo Aun\u00f3s", "text": "Eduardo Aun\u00f3s P\u00e9rez, nado en Lleida o 8 de setembro de 1894 e finado en Lausana o 25 de setembro de 1967, foi un pol\u00edtico catal\u00e1n.\nTraxectoria.\nDescendente de pol\u00edticos de orixe aranesa, estudou dereito en Madrid e militou na Lliga Regionalista, pola que foi elixido deputado a Cortes en 1916 e foi secretario de Francesc Camb\u00f3 no Ministerio de Fomento.\nDurante a ditadura de Primo de Rivera foi ministro de traballo, comercio e industria (1927-1930). Admirador do r\u00e9xime fascista italiano, tentou imitar o seu sistema corporativo coa creaci\u00f3n dun C\u00f3digo de Traballo (1926) e a Organizaci\u00f3n Corporativa Nacional (1928). Tras a ca\u00edda de Primo de Rivera tentou formar un Partido Laborista a semellanza do Partido Fascista italiano que careceu de apoios.\nLogo da proclamaci\u00f3n da Rep\u00fablica marchou ao exilio a Par\u00eds, colaborou na revista \"Acci\u00f3n Espa\u00f1ola\" e entrou en Renovaci\u00f3n Espa\u00f1ola. En 1937 ingresou en Falange Espa\u00f1ola de las JONS como xefe do partido en Francia e tras a unificaci\u00f3n foi membro da Xunta Pol\u00edtica da FET y de las JONS.\nEmbaixador en B\u00e9lxica (1939-1940) e a Arxentina (1942-1943), foi ministro de xustiza entre 1943 e 1945."}
{"id": "21102", "revid": "1131", "url": "https://gl.wikipedia.org/wiki?curid=21102", "title": "Monte Campelo", "text": "O monte Campelo \u00e9 un cumio da serra da Cova da Serpe, situado no concello de Sobrado, na provincia da Coru\u00f1a. Con 811 m \u00e9 un dos puntos m\u00e1is altos da provincia.\nNo cumio at\u00f3pase unha base de comunicaci\u00f3ns do ex\u00e9rcito, a Base Militar de Campelo, no seu d\u00eda moi importante (chegou a ter un destacamento de 50 persoas) hoxe en estado semi-abandonado."}
{"id": "21104", "revid": "1131", "url": "https://gl.wikipedia.org/wiki?curid=21104", "title": "Petr\u00f3glifos de Mogor", "text": "Os Petr\u00f3glifos de Mogor, entre os que destaca o Labirinto de Mogor, son unha estaci\u00f3n rupestre situada no lugar de Monte, na parroquia de Mogor, no concello de Mar\u00edn, provincia de Pontevedra.\nDescrici\u00f3n.\nComponse de tres conxuntos de gravados rupestres visibles, a\u00ednda que existiron na zona sete pedras con gravados, entre eles alg\u00fans dos escasos labirintos atopados de momento en Galiza.\nOs tres conxuntos de gravados rupestres de Mogor son os seguintes:"}
{"id": "21107", "revid": "56817", "url": "https://gl.wikipedia.org/wiki?curid=21107", "title": "Lingua alago", "text": "O alago \u00e9 unha lingua n\u00edxer-congo do grupo benue-congo que se fala en Nixeria.\nDistribuci\u00f3n xeogr\u00e1fica.\nF\u00e1lase nas rexi\u00f3ns de Awe e Lafia do estado de Nasarawa\nFalantes.\n35.052 (2000)\nUsos sociais.\nEn 1929 misioneiros cristi\u00e1ns traduciron textos da Biblia ao alago. Os alago empregan o hausa como lingua comercial e de relaci\u00f3n con outros pobos."}
{"id": "21108", "revid": "181", "url": "https://gl.wikipedia.org/wiki?curid=21108", "title": "Alago", "text": ""}
{"id": "21110", "revid": "22570", "url": "https://gl.wikipedia.org/wiki?curid=21110", "title": "Brial", "text": "O brial era un vestido de seda ou tea rica que empregaban as damas nobres da Idade Media. O brial cubr\u00eda dos ombreiros aos p\u00e9s, ti\u00f1a mangas anchas e cingu\u00edase polo van, deixando entrever, por unhas aberturas laterais, parte da camisa, a peza interior feminina da \u00e9poca."}
{"id": "21111", "revid": "23204", "url": "https://gl.wikipedia.org/wiki?curid=21111", "title": "Consejo de Arag\u00f3n", "text": "O Consejo de Arag\u00f3n foi o \u00f3rgano de goberno no Arag\u00f3n republicano tras a sublevaci\u00f3n do ex\u00e9rcito contra da Rep\u00fablica do 18 de xullo de 1936.\nTraxectoria.\nAo quedar as capitais provincias baixo o control dos sublevados, Arag\u00f3n quedou sen autoridades gobernamentais e a CNT formou nos concellos aragoneses colectividades libertarias baixo a cobertura da CNT, que celebrou en Bujaraloz unha asemblea para crear un \u00f3rgano que coordinase a econom\u00eda e o esforzo b\u00e9lico, e ao que se lle deu o nome de Consejo de Arag\u00f3n. Nun primeiro momento tivo a sede en Fraga, pero acabou mov\u00e9ndose a Caspe.\nO Consejo de Arag\u00f3n estaba presidido por Joaqu\u00edn Ascaso e contaba coa oposici\u00f3n do PCE, dos partidos republicanos e da Generalitat de Catalu\u00f1a e de parte da direcci\u00f3n central da CNT.&lt;br&gt;\nEn decembro de 1936 o goberno espa\u00f1ol reco\u00f1eceuno e nomeou o seu presidente Gobernador Xeral de Arag\u00f3n, ao tempo que entraban representantes do PCE, Izquierda Republicana e UXT nel. Finalmente o 18 de agosto de 1937 o goberno republicano acabou disolv\u00e9ndoo."}
{"id": "21112", "revid": "6", "url": "https://gl.wikipedia.org/wiki?curid=21112", "title": "Xeograf\u00eda de Espa\u00f1a", "text": "Espa\u00f1a local\u00edzase no suroeste de Europa e comprende o 84 % da Pen\u00ednsula Ib\u00e9rica. A s\u00faa superficie total \u00e9 de 504 782\u00a0km\u00b2, deles 499 542\u00a0km\u00b2 \u00e9 terra e 5240\u00a0km\u00b2 auga.\nDas fronteiras de Espa\u00f1a, 4964\u00a0km (88 %) \u00e9 costa e 1917,8\u00a0km terra (12 %). Comparte con Portugal unha fronteira de 1214\u00a0km, con Francia 623\u00a0km, con Andorra 63\u00a0km, con Marrocos 16\u00a0km e con Xibraltar 1,2\u00a0km. A costa mediterr\u00e1nea abrangue 1660\u00a0km, a atl\u00e1ntica 710\u00a0km. Os Pireneos est\u00e9ndense ao longo de 435\u00a0km entre o Golfo de Biscaia e o Mediterr\u00e1neo. O estreito de Xibraltar separa Espa\u00f1a e Europa de Marrocos, no norte de \u00c1frica.\nF\u00f3ra do territorio peninsular, Espa\u00f1a exerce a soberan\u00eda sobre as illas Baleares, as Canarias, Ceuta, Melilla, as illas Chafarinas, Pe\u00f1\u00f3n de Alhucemas e Pe\u00f1\u00f3n de V\u00e9lez de la Gomera."}
{"id": "21114", "revid": "56817", "url": "https://gl.wikipedia.org/wiki?curid=21114", "title": "Uni\u00f3n Liberal Democr\u00e1tica", "text": "A Uni\u00f3n Liberal Democr\u00e1tica (Bashkimi Liberal Demokrat en alban\u00e9s) \u00e9 un partido pol\u00edtico de Albania, dirixido por Arjan Starova. Nas elecci\u00f3ns de 2001 foi parte da Uni\u00f3n para a Vitoria.&lt;br&gt;\nNas elecci\u00f3ns de 2005 formou parte da Alianza pola Liberdade, Xustiza e Benestar e obtivo un escano na Asemblea de Albania."}
{"id": "21115", "revid": "56817", "url": "https://gl.wikipedia.org/wiki?curid=21115", "title": "Erro aleatorio", "text": "En enxe\u00f1er\u00eda e f\u00edsica, o erro aleatorio \u00e9 aquel erro inevitable que se produce por eventos \u00fanicos imposibles de controlar durante o proceso de medici\u00f3n. Contrap\u00f3nse ao concepto de erro sistem\u00e1tico.\nNun estudo de investigaci\u00f3n, o erro aleatorio v\u00e9n determinado polo feito de tomar s\u00f3 unha mostra dunha poboaci\u00f3n para realizar inferencias. Pode diminu\u00edrse aumentando o tama\u00f1o da mostra. Cuantificaci\u00f3n:\nA ausencia de erro aleatorio denom\u00ednase precisi\u00f3n."}
{"id": "21116", "revid": "89787", "url": "https://gl.wikipedia.org/wiki?curid=21116", "title": "Nesgo (estat\u00edstica)", "text": "En estat\u00edstica, o erro sistem\u00e1tico, tam\u00e9n chamado nesgo ou bi\u00e9s (ver secci\u00f3n \"Terminolox\u00eda\"), \u00e9 aquel que se produce de igual modo en todas as medici\u00f3ns que se realizan dunha magnitude. Pode estar orixinado nun defecto do instrumento, nunha particularidade do operador ou do proceso de medici\u00f3n etc. Contraponse ao concepto de erro aleatorio.\nTerminolox\u00eda.\nA RAG non d\u00e1 unha soluci\u00f3n terminol\u00f3xica para denominar este concepto en galego. Nas linguas da nosa contorna parece haber unha duplicidade entre un termo m\u00e1is descritivo (\"erro sistem\u00e1tico\" en portugu\u00e9s, \"error sistem\u00e1tico\" en castel\u00e1n, \"erreur syst\u00e9matique\" en franc\u00e9s, \"systematic error\" en ingl\u00e9s), e outro m\u00e1is popular (\"vi\u00e9s\" en portugu\u00e9s, \"sesgo\" en castel\u00e1n, \" biais\" en franc\u00e9s, \"bias\" en ingl\u00e9s).\nA falta dun ditame da autoridade ling\u00fc\u00edstica, parece adecuado usar o termo \"erro sistem\u00e1tico\" como forma m\u00e1is acad\u00e9mica para o concepto. Con todo, de xeito paralelo \u00e1s outras linguas, en galego ten certa vitalidade a forma popular \"nesgo\". Tampouco se pode rexeitar o termo \"bi\u00e9s\", que o dicionario da RAG d\u00e1 como sin\u00f3nimo de \"nesgo\", e comparte etimolox\u00eda cos termos usados na maior\u00eda de linguas da nosa contorna, especialmente co portugu\u00e9s.\nFontes do erro sistem\u00e1tico nas ciencias experimentais.\nNo dese\u00f1o e elaboraci\u00f3n dun estudo para a investigaci\u00f3n cl\u00ednica, pode haber diversos erros sistem\u00e1ticos:\nEste erro non est\u00e1 relacionado co tama\u00f1o da mostra. Est\u00e1 impl\u00edcito no dese\u00f1o do estudo, e resulta dif\u00edcil de corrixir na fase anal\u00edtica. Determina o que se co\u00f1ece como validez interna do estudo.\nErro sistem\u00e1tico vs. erro aleatorio.\nOs erros de medici\u00f3n poden dividirse en dous tipos, erro aleatorio e erro sistem\u00e1tico. O erro aleatorio est\u00e1 sempre presente nunha medici\u00f3n. \u00c9 causado por flutuaci\u00f3ns impredic\u00edbeis na lectura dos aparellos de medida ou na interpretaci\u00f3n do experimentador, e aparece como diferentes resultados para unha mesma medici\u00f3n. Pode ser estimado comparando varias medidas, e reducido grazas ao uso da media. O erro sistem\u00e1tico, por\u00e9n, non pode ser descuberto deste xeito porque sempre desv\u00eda os resultados na mesma direcci\u00f3n, a\u00ednda que \u00e9 pos\u00edbel evitalo se se descobre a s\u00faa causa."}
{"id": "21117", "revid": "111586", "url": "https://gl.wikipedia.org/wiki?curid=21117", "title": "Nesgo", "text": "O nesgo \u00e9 un enfoque parcial, partidista ou tendencioso co que se trata unha informaci\u00f3n ou asunto, consciente ou inconscientemente. Se unha persoa prefire ou est\u00e1 predisposta cara a unha idea, posibelmente, non dea igual oportunidade a outra idea diferente. \nTerminolox\u00eda.\nEtimolox\u00eda.\nOllar \"ao nesgo\" \u00e9 ollar de esguello, oblicuamente; \"nesga\" \u00e9 un anaco de tea de forma triangular que se lle engade a unha peza de roupa para darlle m\u00e1is amplitude, ou tam\u00e9n unha parte dun espazo, dun terreo ou dun r\u00edo. Neste caso o \u00e9timo remite \u00e1 palabra \u00e1rabe \"nasja\" ( \u0646\u0633\u062e\u0629 ) que co hebreo \"nus\u00e1kh\" ( \u05e0\u05d5\u05e1\u05d7 ) derivan da ra\u00edz \u0646 \u0633 \u062e\u200e / \"n-s-\u1e35\" .\nNoutras linguas.\nEquivalencias en portugu\u00e9s (PT), castel\u00e1n (ES), ingl\u00e9s (EN), franc\u00e9s (FR) e catal\u00e1n (CA).\nA palabra castel\u00e1 \"sesgo\" \u00e9 moi similar \u00e1 galega nesgo, pero parece ter outra ra\u00edz etimol\u00f3xica, do lat\u00edn \"secare\" ou do indoeuropeo \"*sed\".\nTipos.\nO nesgo como ideolox\u00eda.\nO nesgo pode verse influenciado por unha serie de factores, como a popularidade, por exemplo, un xornal pode estar inclinado ou ter un nesgo cara a un determinado partido pol\u00edtico porque os seus empregados ou directores compartan as mesmas crenzas pol\u00edticas que ese partido. \nO nesgo nun artigo ou editorial mostrar\u00eda un punto de vista, utilizando feitos e citas seleccionados para apoiar ese punto de vista. Quedar\u00edan exclu\u00eddos feitos ou opini\u00f3ns que non apoien o punto de vista nun artigo tendencioso. Por exemplo, un artigo con nesgo sobre as motocicletas mostrar\u00eda s\u00f3 feitos sobre a boa quilometraxe, a diversi\u00f3n, a axilidade, etc. Un artigo tendencioso contra a conduci\u00f3n de motocicletas mostrar\u00eda feitos sobre o risco de lesi\u00f3ns, a contaminaci\u00f3n, o ru\u00eddo, etc. e ignorar\u00eda alg\u00fans feitos positivos sobre as motocicletas. \nO nesgo como prexu\u00edzo.\nO prexu\u00edzo na escrita tam\u00e9n se pode mostrar empregando palabras con carga negativa ou de \"argot\" para referirse a grupos de persoas ou cousas. As palabras ou frases que fan suposici\u00f3ns amplas sobre razas ou grupos de persoas tam\u00e9n indican parcialidade, por exemplo \"Todos os chineses son bos en matem\u00e1ticas\".\nO nesgo como erro sistem\u00e1tico.\nO nesgo tam\u00e9n significa erros nas medici\u00f3ns. Por exemplo, unha persoa pode medir a altura doutra persoa que usa zapatos. Os zapatos fan a altura m\u00e1is que a mesma persoa sen zapatos. Se non se explica a altura extra dos zapatos (nesgo extra), algu\u00e9n poder\u00eda pensar que a persoa se medira sen zapatos. Os datos con partes extra non explicadas ch\u00e1manse datos con nesgo e os resultados son erros sistem\u00e1ticos."}
{"id": "21118", "revid": "114", "url": "https://gl.wikipedia.org/wiki?curid=21118", "title": "Canle de Suez", "text": ""}
{"id": "21119", "revid": "89787", "url": "https://gl.wikipedia.org/wiki?curid=21119", "title": "Alianza Macedonia pola Integraci\u00f3n Europea", "text": "A Alianza Macedonia pola Integraci\u00f3n Europea (en ; en ) \u00e9 un partido pol\u00edtico que representa \u00e1 minor\u00eda macedonia de Albania. O partido foi fundado o 30 de outubro de 2004 baixo o nome \"Alianza Macedonia pola Integraci\u00f3n Europea\" e foi rexistrado oficialmente o 8 de xu\u00f1o de 2005. O primeiro presidente do partido foi Edmond Temelko, quen foi alcalde de Pustec dende 2007 at\u00e9 2019. En 2019, un macedonio \u00e9tnico foi elixido por primeira vez por este partido para o parlamento, Vasil Sterjovski. O propio Sterjovski foi elixido como presidente do partido en setembro de 2019. \nO partido non apoia as afirmaci\u00f3ns de que existe unha minor\u00eda b\u00falgara en Albania. "}
{"id": "21120", "revid": "5863", "url": "https://gl.wikipedia.org/wiki?curid=21120", "title": "Variable estat\u00edstica", "text": "Unha variable \u00e9 unha caracter\u00edstica (magnitude, vector ou n\u00famero) que pode ser medida, adoptando diferentes valores en cada un dos casos dun estudo.\nClasificaci\u00f3n das variables.\nNun estudo cient\u00edfico, podemos clasificar as variables segundo a escala de medici\u00f3n ou a influencia que asignemos a unhas variables sobre outras."}
{"id": "21122", "revid": "98629", "url": "https://gl.wikipedia.org/wiki?curid=21122", "title": "Asemblea de Albania", "text": "A Asemblea de Albania (\"Kuvendi i Shqip\u00ebris\u00eb\") \u00e9 o parlamento de Albania. F\u00f3rmanno 140 membros, elixidos por un per\u00edodo de catro anos. 100 elixidos directemente en circunscrici\u00f3ns individuais con aproximadamente igual n\u00famero de electores e 40 elixidos proporcionalmente entre listas multinominais de partidos e coalici\u00f3ns, para est\u00e1 \u00faltima s\u00f3 se elixen partidos que reciban cando menos o 2,5 % dos votos e coalici\u00f3ns cando menos do 4% dos votos v\u00e1lidos a escala nacional na primeira rolda das elecci\u00f3ns.\nLigaz\u00f3ns externas.\nWeb oficial (en alban\u00e9s,ingl\u00e9s e franc\u00e9s)"}
{"id": "21125", "revid": "12452", "url": "https://gl.wikipedia.org/wiki?curid=21125", "title": "Rep\u00fablica Popular Chinesa", "text": ""}
{"id": "21126", "revid": "114", "url": "https://gl.wikipedia.org/wiki?curid=21126", "title": "Paco V\u00e1zquez", "text": ""}
{"id": "21127", "revid": "43749", "url": "https://gl.wikipedia.org/wiki?curid=21127", "title": "Tokio", "text": ""}
{"id": "21128", "revid": "85894", "url": "https://gl.wikipedia.org/wiki?curid=21128", "title": "Dallas, Texas", "text": "Dallas (pronuncia en ingl\u00e9s [\u02c8d\u00e6l\u0259s]) \u00e9 a capital do Condado de Dallas, Texas, Estados Unidos. A cidade ten 1\u00a0240\u00a0499 habitantes, sendo a m\u00e1is poboada da \u00e1rea metropolitana Dallas/Fort Worth, que ten en total 5\u00a0222\u00a0000 habitantes. Dallas ten unha grande industria en tecnolox\u00edas da informaci\u00f3n.\nO aeroporto internacional de Dallas/Fort Worth \u00e9 o aeroporto m\u00e1is grande do estado de Texas. O 22 de novembro de 1963, o presidente dos Estados Unidos John F. Kennedy foi asasinado nesta cidade."}
{"id": "21131", "revid": "98629", "url": "https://gl.wikipedia.org/wiki?curid=21131", "title": "Lingua vehicular", "text": "Unha lingua vehicular \u00e9 unha lingua, a mi\u00fado simplificada, que serve de medio de comunicaci\u00f3n entre poboaci\u00f3ns de linguas diferentes. Op\u00f3nse a lingua vern\u00e1cula, falada localmente por unha poboaci\u00f3n. As linguas lit\u00farxicas desempe\u00f1an \u00e1s veces un papel tal en tanto que punto com\u00fan ling\u00fc\u00edstico de comunidades multiling\u00fces unidas por unha mesma relixi\u00f3n."}
{"id": "21132", "revid": "23204", "url": "https://gl.wikipedia.org/wiki?curid=21132", "title": "Estremadura", "text": "Estremadura (en estreme\u00f1o: \"Estrema\u00fara\", en castel\u00e1n: \"Extremadura\", na fala e portugu\u00e9s: \"Estremadura\") \u00e9 unha comunidade aut\u00f3noma institu\u00edda na rexi\u00f3n natural localizada no oeste de Espa\u00f1a. Limita ao norte con Castela e Le\u00f3n, ao leste con Castela-A Mancha, ao sur con Andaluc\u00eda e ao oeste coas rexi\u00f3ns portuguesas do Alentexo e as Beiras.\nEsta comunidade aut\u00f3noma ten a s\u00faa capitalidade na cidade de M\u00e9rida, e est\u00e1 composta polas provincias de C\u00e1ceres ao norte e Badaxoz ao sur.\nXeograf\u00eda.\nEstremadura ten unha superficie de 41.634\u00a0km\u00b2, e abrangue a provincia de C\u00e1ceres e mais a provincia de Badaxoz. Segundo o censo do ano 2006 do INE, a comunidade ti\u00f1a 1\u00a0086\u00a0373 habitantes, o 2,74 % da poboaci\u00f3n do estado, cunha densidade de 25,81 habitantes/km\u00b2. O seu xentilicio \u00e9 estreme\u00f1o/-a.\nA s\u00faa capital \u00e9 M\u00e9rida (52.200 habitantes), e as capitais das provincias son Badaxoz (139.135 habitantes) e C\u00e1ceres (88.245 habitantes). Xunto a estas tres cidades, destacan Plasencia, 38.815 habitantes, na provincia de C\u00e1ceres e os municipios de Don Benito, 32.783 habitantes, e Villanueva de la Serena, 24.491 habitantes, estas d\u00faas na provincia de Badaxoz, constit\u00faen os maiores n\u00facleos urbanos da rexi\u00f3n.\nD\u00faas grandes concas hidrogr\u00e1ficas (a do Texo, ao norte, e a do r\u00edo Guadiana, ao sul), discorren de leste a oeste polo territorio estreme\u00f1o. A existencia dunha completa rede de pantanos e encoros, cunha capacidade de 19.639 hm\u00b3, soporta boa parte das potencialidades enerx\u00e9ticas e agr\u00edcolas da Estremadura de hoxe.\nEstremadura \u00e9 unha terra de contrastes que aportan \u00e1 rexi\u00f3n unha gran variedade de matices. O clima mediterr\u00e1neo con algunha influencia atl\u00e1ntica, con ver\u00e1ns moi calorosos e invernos non excesivamente fr\u00edos, determina unha rica variedade de espazos naturais nos que a auga \u00e9 a principal protagonista, e onde predomina a \"dehesa\", ecosistema natural que combina dende tempos inmemoriais a explotaci\u00f3n dos recursos naturais e o respecto \u00f3 medio ambiente. \nEntre os seus espazos naturais m\u00e1is significativos cabe destacar os Parque Naturais de Monfrag\u00fce, na provincia de C\u00e1ceres, e de Cornalvo, na provincia de Badaxoz, onde viven as m\u00e1is puras manifestaci\u00f3ns da vida animal e vexetal do bosque mediterr\u00e1neo.\nAs s\u00faas principais cadeas monta\u00f1osas son ao sur da provincia de Badaxoz, e limitando coas provincias de Huelva, Sevilla e C\u00f3rdoba, a Serra Morena. Ao leste, limitando con Toledo e Cidade Real, os Montes de Toledo que culminan na serra de Guadalupe (1.603 m). E ao norte o Sistema Central coas s\u00faas Serras de Francia, con l\u00edmite coa provincia de Salamanca e tam\u00e9n m\u00e1is preto de Portugal, a Serra de Gata, onde se constata a presenza da \"fala\" do Val de X\u00e1lima.\nHistoria.\nAlg\u00fans dos pobos prerromanos que habitaron Estremadura son os vet\u00f3ns, nas provincias actuais de C\u00e1ceres e Salamanca, ademais de \u00c1vila e Toledo. Os lusos habitaban case toda a actual Estremadura e o centro de Portugal. Cerca do Guadalquivir viv\u00edan os celtas, principalmente urbanos e que non ofreceron resistencia \u00e1s tropas romanos cando chegaron.\nA provincia romana de Lusitania, inclu\u00eda os territorios do sur da actual Portugal e do centro-oeste da actual Espa\u00f1a, e polo tanto, os territorios da actual Estremadura. A capital era M\u00e9rida (capital actual da comunidade aut\u00f3noma), bautizada co nome de Emerita Augusta, unha das cidades m\u00e1is importantes do Imperio Romano.\nO s\u00e9culo III comezaron as invasi\u00f3ns de bandas xerm\u00e1nicas de b\u00e1rbaros que saquearon a provincia, polo que, fortific\u00e1ronse as cidades, e as murallas de ent\u00f3n a\u00ednda sobreviven en M\u00e9rida, Coria e C\u00e1ceres. O s\u00e9culo V, con todo, a maior\u00eda das cidades foron abandonadas tras a invasi\u00f3n dos alanos e os suevos. Pouco despois comezar\u00eda a \u00e9poca visigoda.\nCoa conquista musulm\u00e1 da pen\u00ednsula Ib\u00e9rica, o territorio de Estremadura quedou integrado no Al-Andalus. O 1009 creouse a Taifa de Badaxoz, unha das taifas m\u00e1is extensas e poderosas da pen\u00ednsula, cunha extensi\u00f3n moi superior na \u00e1rea actual da rexi\u00f3n estreme\u00f1a. A\u00ednda sobreviven moitos restos arqueol\u00f3xicos desta \u00e9poca como a Alcazaba de M\u00e9rida, o Aljibe de C\u00e1ceres, o castelo de Trujillo e a fortaleza de Alange. A Reconquista cristi\u00e1 de Estremadura foi levada a cabo principalmente polo Reino de Le\u00f3n, na s\u00faa segunda etapa como reino independente (1072 ata 1230).\nCo fin da Reconquista e o descubrimento de Am\u00e9rica, produciuse unha inmigraci\u00f3n masiva de estreme\u00f1os en Am\u00e9rica. Destacan, por exemplo, Hern\u00e1n Cort\u00e9s, conquistador do territorio actual de M\u00e9xico, Francisco Pizarro, conquistador dos territorios do Per\u00fa, e Pedro de Valdivia, conquistador de Chile. O culto \u00e1 virxe de Guadalupe, moi importante en M\u00e9xico, orixinouse en Estremadura. \nDurante a guerra de Independencia espa\u00f1ola, formouse a Xunta de Estremadura, para organizar desde a descentralizaci\u00f3n a defensa do territorio. Con todo, en restaurarse o r\u00e9xime liberal, Estremadura foi divid\u00eda en dous: a Alta Estremadura e a Baixa Estremadura, que en 1822 foron co\u00f1ecidas como as provincias de C\u00e1ceres e Badaxoz.\nO 13 de xullo de 1931 celebrouse en Badaxoz unha reuni\u00f3n da Asociaci\u00f3n de Prensa, invitando \u00e1s entidades econ\u00f3micas e culturais ped\u00edndolles cooperaci\u00f3n para redactar as bases dun proxecto de estatuto rexional. O 27 de xullo do mesmo ano convocouse outra Asemblea para discutir a proposta, que non prosperou. En 1936 en C\u00e1ceres, exp\u00faxose o tema do Estatuto de Autonom\u00eda para a rexi\u00f3n estreme\u00f1a. O 15 de xullo xa se redactou o documento e trasladouse ao Congreso dos Deputados de Espa\u00f1a para que fose admitido a discusi\u00f3n, como xa foran aprobados os Estatutos de Catalu\u00f1a e Euskadi, mentres que o de Galicia a\u00ednda estaba en discusi\u00f3n. O 18 de xullo, con todo, o golpe de estado dos militares acabou coa tramitaci\u00f3n do Estatuto.\nXa que as provincias de Estremadura atop\u00e1banse nunha situaci\u00f3n econ\u00f3mica moi inferior ao resto das rexi\u00f3ns de Espa\u00f1a, en 1952 iniciouse o Plan Badaxoz destinado a mellorar a agricultura coa electrificaci\u00f3n, sistemas de rega, a transformaci\u00f3n e a comercializaci\u00f3n dos produtos agrarios.\nTras a transici\u00f3n democr\u00e1tica, en 1983 as provincias de Badaxoz e C\u00e1ceres redactaron un Estatuto de Autonom\u00eda para Estremadura, aprobado polas Cortes o mesmo ano.\nOrganizaci\u00f3n territorial.\nComarcas.\nToda a comunidade aut\u00f3noma de Estremadura est\u00e1 divida en comarcas. En total establec\u00e9ronse 26 comarcas en toda a Comunidade Aut\u00f3noma, das cales 11 at\u00f3panse na Provincia de Badaxoz e as 15 restantes, en C\u00e1ceres. Son as seguintes:\nAs importantes cidades de Plasencia e C\u00e1ceres non pertencen a ningunha comarca administrativa. Ademais desta divisi\u00f3n comarcal, todos os municipios, f\u00f3ra de Badaxoz, C\u00e1ceres, M\u00e9rida, Plasencia e Navalmoral de la Mata, pertencen a algunha das 32 mancomunidades nas que se dividiu a rexi\u00f3n, 16 en cada unha das d\u00faas provincias.\nAlgunhas comarcas desapareceron debido \u00e1 nova estructuraci\u00f3n da Comunidade Aut\u00f3noma, estas son: Tierra de Alc\u00e1ntara (dividida entre as Vegas del Alag\u00f3n e a Comarca de Tajo-Salor), Se\u00f1or\u00edo de Galisteo (integrada nas Vegas del Alag\u00f3n), Tierra de Belalc\u00e1zar, Tierra de Capilla, Tierra de C\u00e1ceres, Condado de Siruela e Campana de Albalat.\nMunicipios.\nEstremadura organ\u00edzase territorialmente en 388 municipios, dos cales, 223 at\u00f3panse en C\u00e1ceres e os 165 restantes, en Badaxoz. Pos\u00fae o 4,73% dos municipios totais que integran o territorio espa\u00f1ol (8.110). As d\u00faas provincias pos\u00faen un gran n\u00famero de municipios. A Provincia de C\u00e1ceres \u00e9 unha das provincias espa\u00f1olas con maior n\u00famero de concellos e sit\u00faase claramente por encima da media espa\u00f1ola, cifrada en 165 municipios por provincia. (Burgos conta co maior n\u00famero de termos municipais con 371 concellos, e As Palmas \u00e9 a provincia que ten menos con 34). Badaxoz non alcanza, por pouco, a media espa\u00f1ola por un municipio.\nO Estatuto de Autonom\u00eda de Estremadura disp\u00f3n que a Comunidade Aut\u00f3noma ten competencia para fixar as demarcaci\u00f3ns dos \u00f3rganos xurisdicionais en Estremadura e a s\u00faa localizaci\u00f3n de acordo co que estableza a Lei Org\u00e1nica do Poder Xudicial de Espa\u00f1a, lexislaci\u00f3n que atrib\u00fae \u00e1s Comunidades Aut\u00f3nomas a determinaci\u00f3n da capitalidade dos partidos xudiciais. Existen vinte e un partidos xudiciais en Estremadura.\nDemograf\u00eda.\nA poboaci\u00f3n de Estremadura \u00e9 de 1\u00a0102\u00a0410 habitantes (01/01/2009), fonte INE, xa que logo, representa o 2,36% da poboaci\u00f3n espa\u00f1ola (46\u00a0745\u00a0807). Pos\u00fae unha densidade demogr\u00e1fica de 25 hab/km\u00b2, moi inferior \u00e1 media de Espa\u00f1a.\nEconom\u00eda.\nO maior peso na econom\u00eda de Estremadura corresponde ao sector servizos (57%). A construci\u00f3n e as pequenas e medianas empresas son a base dunha econom\u00eda que est\u00e1 desenvolvendo un comercio incipiente coas terras veci\u00f1as de Portugal e que mant\u00e9n un alto grao de terciarizaci\u00f3n debido ao auxe que o turismo ambiental e cultural est\u00e1 producindo nos \u00e1mbitos rurais, tradicionalmente agr\u00edcolas, do seu territorio.\nEstremadura goza a\u00ednda nos nosos d\u00edas dun crecemento econ\u00f3mico superior ao da media espa\u00f1ola, sen d\u00fabida partindo dun atraso econ\u00f3mico hist\u00f3rico pero descubrindo e desenvolvendo novas posibilidades de mercado no sector tur\u00edstico, do comercio e agroalimentario, principalmente. O proxecto de instalar unha refinar\u00eda de petr\u00f3leo no sur da rexi\u00f3n orixinou unha pol\u00e9mica de nivel rexional.\nA rexi\u00f3n ten m\u00e1is de 400.000 afiliados \u00e1 Seguridade Social, segundo os datos de 2007.\nEn Estremadura existen ao redor de 8.000 industrias, a maior\u00eda son pequenas e medianas empresas. Os principais subsectores son a enerx\u00eda, agroindustria, cortiza, pedra ornamental, maquinaria e t\u00e9xtil.\nEn materia enerx\u00e9tica, o desenvolvemento de encoros e saltos de auga deu paso a unha estable explotaci\u00f3n dos recursos hidroel\u00e9ctricos e a unha produci\u00f3n de enerx\u00eda maior que as necesidades de consumo da propia rexi\u00f3n.\nTransporte.\nAs estradas de Estremadura te\u00f1en diferentes titularidades. Existen, polo menos, catro grandes administraci\u00f3ns titulares de estradas na Comunidade Aut\u00f3noma de Estremadura: o Ministerio de Fomento, a Xunta de Estremadura, a Deputaci\u00f3n de Badaxoz e a Deputaci\u00f3n de C\u00e1ceres. As principais autov\u00edas do Estado que vertebran a comunidade son a A-5, que une Madrid e Portugal pasando por M\u00e9rida e Badaxoz; e a A-66, que une Xix\u00f3n con Sevilla.\nNo transporte p\u00fablico da rexi\u00f3n, destacan os autobuses sobre calquera outro medio de transporte p\u00fablico. Na rexi\u00f3n operan varias empresas para o transporte de viaxeiros dunhas localidades a outras, tales como LEDA ou CEVESA. Nas principais cidades, como Badaxoz, C\u00e1ceres, M\u00e9rida e Plasencia, existen li\u00f1as urbanas de autob\u00fas.\nA rede ferroviario da rexi\u00f3n fai de ponte entre o centro de Espa\u00f1a e Portugal, e est\u00e1 bastante deteriorada. Nun futuro prevese que pase pola rexi\u00f3n o AVE, con estaci\u00f3ns en Navalmoral de la Mata, Plasencia, C\u00e1ceres, M\u00e9rida e Badaxoz.\nA 14 quil\u00f3metros da cidade de Badaxoz at\u00f3pase o Aeroporto de Badaxoz, con voos directos \u00e1s principais cidades espa\u00f1olas e europeas. Est\u00e1 en proxecto ademais o Aeroporto Internacional de Estremadura.\nCultura.\nPatrimonio da Humanidade.\nEstremadura pos\u00fae tres lugares que foron declarados Patrimonio da Humanidade pola Unesco:\nDo mesmo xeito preparan a s\u00faa candidatura:\nA fala.\nA fala \u00e9 un dialecto galaico-portugu\u00e9s con claras influencias do astur-leon\u00e9s que se emprega en tres vales do noroeste cacere\u00f1o (Espa\u00f1a) lim\u00edtrofe con Portugal e Salamanca. Calc\u00falanse uns 6.000 falantes. \u00c9 unha variedade ling\u00fc\u00edstica romance, Lindley Cintra, Xos\u00e9 Henrique Costas estableceron que ti\u00f1a unha orixe galega popularizando este \u00faltimo a expresi\u00f3n galego de Estremadura, segundo Mart\u00edn Galindo derivar\u00eda do portugu\u00e9s arcaico, portugu\u00e9s das Beiras . F\u00e1lase en Valverde do Fresno, As Ellas e San Marti\u00f1o de Trebello dando lugar \u00f3 Valverdeiro, Lagarteiro e Ma\u00f1ego respectivamente.\nA comarca foi repoboada por galegos nos s\u00e9culos XII e XIII. A s\u00faa fala deriva da lingua galega que falaban estes colonizadores. Recentemente foi reco\u00f1ecido como BIC (Ben de Interese Cultural) pola Xunta de Estremadura co fin de protexela e conservala.\nGastronom\u00eda.\nA gastronom\u00eda de Estremadura \u00e9 o conxunto de pratos e tradici\u00f3ns culinarias da rexi\u00f3n. A apertura da V\u00eda da Prata fixo que a coci\u00f1a estreme\u00f1a divulgouse por outras rexi\u00f3ns influ\u00edndo tam\u00e9n na espa\u00f1ola, mentres que ao mesmo tempo a coci\u00f1a estreme\u00f1a viuse influenciado por outras coci\u00f1as. A existencia de numerosos mosteiros, como o de Yuste ou o de Guadalupe, deu lugar a un esplendor culinario de receitas que provi\u00f1eron das s\u00faas coci\u00f1as. Estremadura non d\u00e1 ao mar, e os pratos que ofrece son fundamentalmente c\u00e1rnicos e compostos de hortalizas diversas."}
{"id": "21134", "revid": "12452", "url": "https://gl.wikipedia.org/wiki?curid=21134", "title": "Extremadura", "text": ""}
{"id": "21138", "revid": "98629", "url": "https://gl.wikipedia.org/wiki?curid=21138", "title": "Lingua lit\u00farxica", "text": "Unha lingua lit\u00farxica \u00e9 unha lingua empregada polos crentes dunha relixi\u00f3n no curso das s\u00faas cerimonias relixiosas. Consid\u00e9rase que ten un valor relixioso superior \u00e1 lingua coti\u00e1. Non todas as relixi\u00f3ns te\u00f1en unha lingua lit\u00farxica.\n\u00dasase sobre todo o termo de \u00ablingua lit\u00farxica\u00bb cando a lingua relixiosa \u00e9 diferente da lingua vern\u00e1cula. \u00c1s veces, os crentes non comprenden a lingua lit\u00farxica da s\u00faa relixi\u00f3n.\nEsta pode ter varias orixes, e en particular:\nEstas d\u00faas orixes non se excl\u00faen entre si."}
{"id": "21139", "revid": "98629", "url": "https://gl.wikipedia.org/wiki?curid=21139", "title": "Demetrio Carceller", "text": "Demetrio Carceller Segura, nado en Las Parras de Castellote (Teruel) o 22 de decembro de 1894 e finado en Madrid o 1 de maio de 1968, foi un pol\u00edtico espa\u00f1ol.\nTraxectoria.\nEn 1900 trasl\u00e1dase coa s\u00faa familia a Terrassa e estuda en Catalu\u00f1a a carreira de enxe\u00f1er\u00eda t\u00e9xtil. En 1918 entra a traballar como qu\u00edmico na pequena empresa petrol\u00edfera Sabadell y Henry, con sede en Cornell\u00e0, e conv\u00e9rtese nun especialista na industria petroleira de Espa\u00f1a naquela \u00e9poca. Cando a s\u00faa compa\u00f1\u00eda pasou a formar parte do monopolio estatal Campsa, en 1927, Carceller converteuse en subdirector da compa\u00f1\u00eda.\nTam\u00e9n participou da fundaci\u00f3n en 1933 da empresa petrol\u00edfera Disa (Distribuci\u00f3n Industrial SA), con base nas Canarias, posto que o arquip\u00e9lago non se integraba dentro do monopolio que si rex\u00eda na pen\u00ednsula. Posteriormente foi presidente do Banco Comercial Transatl\u00e1ntico, fundado en 1950 a partir do capital do Banco Alem\u00e1n Transatl\u00e1ntico.\nPoliticamente, foi membro da Falange. O golpe de estado de Franco c\u00f3lleo en zona republicana, pero consegue participar na comisi\u00f3n de Industria e Comercio da Xunta de Defensa de Burgos. O 17 de outubro de 1940 substit\u00fae na carteira do Industria e de Comercio a Luis Alarc\u00f3n de la Lastra, e seguir\u00e1 neste posto ata 1945."}
{"id": "21140", "revid": "98629", "url": "https://gl.wikipedia.org/wiki?curid=21140", "title": "Lingua vern\u00e1cula", "text": "Ch\u00e1mase lingua vern\u00e1cula a lingua local comunmente falada no seo dunha comunidade. Este termo empr\u00e9gase a mi\u00fado en oposici\u00f3n co termo lingua vehicular.\nPor exemplo, cando a liturxia cat\u00f3lica romana era en lat\u00edn, era a mesma no mundo enteiro: o lat\u00edn serv\u00eda de lingua lit\u00farxica vehicular. Ao mesmo tempo, o ensino da relixi\u00f3n fac\u00edase na lingua local, a lingua vern\u00e1cula.\nAt\u00f3pase tam\u00e9n esta dicotom\u00eda nos intercambios econ\u00f3micos e comerciais de hoxe, onde o ingl\u00e9s serve de lingua vehicular fronte \u00e1 multitude das linguas vern\u00e1culas.\nA palabra vern\u00e1cula v\u00e9n do lat\u00edn e significa \u00abrelativo aos escravos nados na casa\u00bb. Designaba todo o que lles era propio a estas persoas, por oposici\u00f3n \u00e1 lingua e aos costumes dos amos. O seu senso aproximouse ao das palabras \"aut\u00f3ctono\" ou \"ind\u00edxena\"."}
{"id": "21141", "revid": "23204", "url": "https://gl.wikipedia.org/wiki?curid=21141", "title": "Lingua alak", "text": "O alak \u00e9 unha lingua mon-khmer que se fala en Laos. ISO/DIS 639-3: alk. F\u00e1lase na chaira de Bolaven, nas provincias de Saravane e Xekong, no sur de Laos. Contaba con 4.000 falantes no 2000"}
{"id": "21142", "revid": "181", "url": "https://gl.wikipedia.org/wiki?curid=21142", "title": "Alak", "text": ""}
{"id": "21143", "revid": "56817", "url": "https://gl.wikipedia.org/wiki?curid=21143", "title": "Alba", "text": "Alba p\u00f3dese referir a:"}
{"id": "21144", "revid": "56817", "url": "https://gl.wikipedia.org/wiki?curid=21144", "title": "Alba (poema)", "text": "Na l\u00edrica occitana unha alba \u00e9 un poema no que se narra a despedida dos amantes coa chegada do abrente. \u00c9 un amigo ou servente, que recibe o nome de \"gaita\" (vix\u00eda), o que se encarga de espertar os namorados para non seren descubertos polo home da dona. Entre as albas m\u00e1is co\u00f1ecidas est\u00e1 \"Reis glorios\" de Guiraut de Bornelh\nNa l\u00edrica galego-portuguesa tan s\u00f3 hai un exemplo de alba, \"Levad\u00b4, amigo, que dormides as manhanas fr\u00edas\" de Nuno Fern\u00e1ndez Torneol."}
{"id": "21147", "revid": "23204", "url": "https://gl.wikipedia.org/wiki?curid=21147", "title": "A'Tong", "text": ""}
{"id": "21149", "revid": "1131", "url": "https://gl.wikipedia.org/wiki?curid=21149", "title": "F\u00e8lix Escalas", "text": "F\u00e8lix Escalas i Chameni, nado en Palma o 19 de novembro de 1880 e finado en Barcelona o 28 de febreiro de 1972, foi un pol\u00edtico balear.\nTraxectoria.\nMilitante da Lliga Regionalista. Foi colaborador de \"La Veu de Mallorca\" na s\u00faa primeira \u00e9poca.\nEn 1919, foi deputado provincial por Barcelona. Posteriormente, foi elixido presidente da Generalitat de Catalu\u00f1a polo goberno espa\u00f1ol, exercendo entre xaneiro e marzo de 1936, sen ser reco\u00f1ecido polos representantes da Generalitat destitu\u00edda despois de 1934.\nApoiou a sublevaci\u00f3n do ex\u00e9rcito contra o goberno da Rep\u00fablica e tras a guerra foi procurador en Cortes en representaci\u00f3n das c\u00e1maras de comercio (1955-1962)."}
{"id": "21150", "revid": "89787", "url": "https://gl.wikipedia.org/wiki?curid=21150", "title": "Lingua alamblak", "text": "O alamblak \u00e9 unha lingua sepik-ramu que se fala en Pap\u00faa Nova Guinea.&lt;br&gt;\nISO/DIS 639-3: amp\nDistribuci\u00f3n xeogr\u00e1fica.\nO dialecto karawari f\u00e1lase en 9 aldeas da ribeira dos r\u00edos Karawari e Wagupmeri e 4 aldeas preto do lago Kuvanmas no distrito de Angoram, na provincia de Sepik Oriental.\nFalantes.\n1527 (2001)\nUsos sociais e estudos.\nEntre 1974 e 1998 traduc\u00edronse textos da Biblia e en 2003 traduciuse o Novo Testamento. En 1984 Leslie P. Bruce publicou a primeira gram\u00e1tica da lingua, \"A grammar of Alamblak\""}
{"id": "21151", "revid": "181", "url": "https://gl.wikipedia.org/wiki?curid=21151", "title": "Alamblak", "text": ""}
{"id": "21157", "revid": "205", "url": "https://gl.wikipedia.org/wiki?curid=21157", "title": "Sistema Internacional", "text": ""}
{"id": "21163", "revid": "98629", "url": "https://gl.wikipedia.org/wiki?curid=21163", "title": "Arco \u00c1rtabro", "text": "O Arco \u00c1rtabro ou Golfo \u00c1rtabro \u00e9 a denominaci\u00f3n que o xe\u00f3grafo Otero Pedrayo deu ao litoral formado polas r\u00edas de Ferrol, de Betanzos-Ares e da Coru\u00f1a, que se corresponde co que os xe\u00f3grafos grecorromanos Estrab\u00f3n, Pomponio Mela e Plinio designaron como \"Portus Magnus Artabrorum\". Ten un ancho m\u00e1ximo de 5.800 m. e int\u00e9rnase uns 5.600 m cara \u00e1 desembocadura do r\u00edo Mero na praia de Santa Cristina (Perillo, Oleiros) e forma parte das chamadas R\u00edas Altas (ou R\u00edas Medias, dependendo dos autores).\nDesde unha concepci\u00f3n m\u00e1is ampla deste accidente xeogr\u00e1fico, tam\u00e9n se considera que o Golfo \u00c1rtabro abrangue todo o entrante que fai o oc\u00e9ano na costa entre o Cabo Prior, en Ferrol, e o Cabo de Santo Hadri\u00e1n, en Malpica.\nXeograf\u00eda.\nComprende os arciprestados de Ferrol, Xuvia, Bezoucos, Pruzos, Cerveiro, Xan Rozo, Abegondo e Faro.\nCaracter\u00edzase pola s\u00faa apertura ao mar, a modo dun anfiteatro, pechado polos montes da Zapateira, O Xalo, Castromaior, Tieira, O Gato, Queixeiro, Capelada e Forgoselo, e abertas \u00e1s r\u00edas. Estas r\u00edas son de augas tranquilas e costa baixa no interior e grandes acantilados nos seus cabos.\nNo interior os vales dos r\u00edos Mero, Mendo e Mandeo dividen o territorio. O val do Mero \u00e9 de maior entidade, os outros dous mais estreitos e os vales dos r\u00edos Lambre, Baxoi e o Eume.\nA xeolox\u00eda da comarca caracter\u00edzase por comporse de grandes franxas orientadas norte-sur alternando granitos e xistos, localiz\u00e1ndose pequenos xacementos de esta\u00f1o (Arteixo), volframio (Culleredo) e ouro (Covas e Carral) asociados aos granitos.\nA parte sur do Arco \u00c1rtabro \u00e9 unha comarca natural co\u00f1ecida como As Mari\u00f1as Coru\u00f1esas, dunha \u00e1rea xeogr\u00e1fica delimitada nitidamente pola morfolox\u00eda do terreo. As terras das Mari\u00f1as Coru\u00f1esas, ag\u00e1s o concello da Coru\u00f1a, xunto co concello de Sobrado forman a Reserva da biosfera As Mari\u00f1as Coru\u00f1esas e Terras do Mandeo. As partes central e norte do Arco \u00c1rtabro corresponden coas terras centrais e meridionais de Ferrolterra.\nEconom\u00eda.\nDestaca a s\u00faa pluralidade de recursos agropecuarios froito do clima e mais a calidade da terra. Este potencial permite unha intensa rotaci\u00f3n. A outra das bases econ\u00f3micas da comarca constit\u00faena as reservas pesqueiras e marisqueiras. Os recursos metal\u00farxicos carecen na maior parte dos casos de interese econ\u00f3mico.\nHistoria.\nCorresp\u00f3ndese co que os xe\u00f3grafos grecorromanos Estrab\u00f3n, Pomponio Mela e Plinio designaron como \"Portus Magnus Artabrorum\". Estrab\u00f3n fala no libro III da s\u00faa \"Xeograf\u00eda\" de que \"os \u00e1rtabros te\u00f1en moitas cidades situadas nun golfo que os navegantes chaman porto dos \u00e1rtabros\". Por\u00e9n, hai quen interpreta que \"porto\" s\u00f3 pode designar unha poboaci\u00f3n e que este texto debe referirse a unha cidade na que, posibelmente, os romanos pretenderon constru\u00edr un porto moi grande, e que este plano se desbaratou debido \u00e1s guerras p\u00fanicas.\nConsonte o que \u00e9 t\u00edpico na Galicia da Idade de Ferro existen restos arqueol\u00f3xicos que amosan unha gran concentraci\u00f3n de pequenos n\u00facleos poboacionais ind\u00edxenas. Entre eles, os autores cl\u00e1sicos destacan Adobrica, Flavia Lambris ou Flavium Brigantium.\nPolo xeral tr\u00e1tanse de castros de pequeno tama\u00f1o cunha media de superficie de pouco mais de 0,5 Ha. Entre eles cons\u00e9rvanse restos de castros de distintas tipolox\u00edas: castros de interior e castros costeiros. En ambos os tipos predomina a existencia dun s\u00f3 recinto defensivo. Os de interior sit\u00faanse en cotas de altitude media e con febles sistemas defensivos.\nComo excepci\u00f3n existen alg\u00fans castros localizados en lugares elevados, nas cabeceiras dos vales cunha finalidade e estrutura defensiva mais definida.\nOs castros costeiros sit\u00faanse en pen\u00ednsulas e concentran as s\u00faas obras defensivas no istmo.\nEntre os numerosos castros p\u00f3dese falar do Castro de Elvi\u00f1a, Castro de Meir\u00e1s, Castro de Nosti\u00e1n, Castro da Pastoriza, Castro de Castromaior ou Castro de Lobadiz.\nTam\u00e9n se atoparon restos de \"villae\" romanas que foron obxecto de estudo: a Vila romana de Centro\u00f1a, a Vila romana de Novelle, a Vila romana de Cambre ou entidades poboacionais rurais m\u00e1is pequenas co\u00f1ecidas como \"vicus\", como as atopadas en Carral, Callobre, Sosmelle, Fene...\nA poboaci\u00f3n ind\u00edxena quizais estivese composta por xentes diversas pero todas elas pertencentes ao pobo \u00e1rtabro, asentado nun espazo definido e cunhas manifestaci\u00f3ns culturais com\u00fans (como as\u00ed nolo fai saber a arqueolox\u00eda cos achados cer\u00e1micos e de ourivar\u00eda).\nComo debeu ocorrer na maior\u00eda dos lugares da actual Galicia o proceso de romanizaci\u00f3n desenvolveuse dun xeito pac\u00edfico, un proceso no que houbo un primeiro momento en que os romanos respectaron as estruturas sociais ind\u00edxenas, estruturas que co tempo foron adaptando e transformando para adecualas \u00e1 propia estrutura do Imperio. Este proceso deu como resultado unha sociedade galaico-romana que protagonizou a \u00faltima etapa da Cultura castrexa.\nO proceso de romanizaci\u00f3n da zona faise patente a trav\u00e9s de moitas evidencias (cambios nos dese\u00f1os urban\u00edsticos, adopci\u00f3n de costumes e deuses romanos, uso de t\u00e9cnicas decorativas romanas...).\nNo eido da relixi\u00f3n produciuse unha asimilaci\u00f3n entre o pante\u00f3n oficial romano e as divindades ind\u00edxenas. As inscrici\u00f3ns feitas nas aras votivas atopadas na zona son a fonte m\u00e1is importante para o estudo deste proceso de asimilaci\u00f3n da cultura romana. Na actual cidade da Coru\u00f1a atop\u00e1ronse aras dedicadas aos deuses Fortuna, Neptuno, Marte e X\u00fapiter, mentres no rural atop\u00e1ronse catro aras todas elas dedicadas a X\u00fapiter. Preto da igrexa de Meir\u00e1s atopouse a \u00fanica ara con inscrici\u00f3n dedicada a un deus do pante\u00f3n ind\u00edxena COSUS ADAVINIAGUS, sendo Cosus unha divindade guerreira asimilable ao deus Marte. A onom\u00e1stica que aparece nelas tam\u00e9n serve como medidor do grao de romanizaci\u00f3n das comunidades ind\u00edxenas. En comparaci\u00f3n con outras zonas rurais do noroeste peninsular a onom\u00e1stica ind\u00edxena ten moi pouca presenza en detrimento dos nomes romanizados."}
{"id": "21167", "revid": "98629", "url": "https://gl.wikipedia.org/wiki?curid=21167", "title": "Pen\u00ednsula Ib\u00e9rica prehist\u00f3rica", "text": "Os primeiros achados de presenza humana en Espa\u00f1a datan de entre 1.000.000 e 780.000 anos, atop\u00e1ronse en 1994 no sitio paleontol\u00f3xico da Gran Dolina de Atapuerca, Burgos. En concreto son os restos de seis esqueletos que pertencen a unha nova especie chamada \"Homo antecessor\", a\u00ednda que hai especialistas que afirman que \u00e9 a mesma especia que o \"Homo heidelbergensis\". Na escavaci\u00f3n os investigadores atoparon evidencia do uso de instrumentos l\u00edticos para matar animais e outros hom\u00ednidos e a primeira evidencia co\u00f1ecida de canibalismo nunha especie hom\u00ednida. Tam\u00e9n se atopou evidencia do uso do lume, o que poder\u00eda significar que coci\u00f1aban a s\u00faa comida.\nNoutro enclave de Atapuerca, a Sima de los Huesos, os arque\u00f3logos atoparon restos de 30 hom\u00ednidos que se datan en hai 400.000 anos. Clasific\u00e1ronse como \"Homo heidelbergenses\" e poden ser antecesores dos Neandertais. Non se atopou evidencia de lugares de habitaci\u00f3n, e semella que se levaron ao lugar deliberadamente, polo que poder\u00eda ser a primeira evidencia de enterramento hom\u00ednido.\nNa pen\u00ednsula atop\u00e1ronse tam\u00e9n os primeiros restos de Neanderthal, concretamente en Forbes's Quarry, Xibraltar en 1848, dunha antig\u00fcidade de 60.000 anos a\u00ednda que non se reco\u00f1eceu como tal ata os descubrimentos de m\u00e1is restos da especie en 1856 no Val de Neanderthal.\nNo sotio de Zafarraya (Granada) atopouse en 1995 unha mand\u00edbula de Neanderthal e instrumentos musterianos asociados coa cultural neandertal, que achegan a primeira evidencia de coexistencia prolongada entre os Nendertais e o home moderno. Alg\u00fans investigadores suxiren que os Neandertais do centro de Europa buscaron refuxio na Pen\u00ednsula Ib\u00e9rica para escapar da persecuci\u00f3n do home moderno.\nOs primeiros restos do \"Homo sapiens\" no territorio da actual Espa\u00f1a datan de hai 40.000 anos."}
{"id": "21169", "revid": "98629", "url": "https://gl.wikipedia.org/wiki?curid=21169", "title": "B\u00fclent Ecevit", "text": "B\u00fclent Ecevit, nado como Mustafa B\u00fclent Ecevit (Istambul 1925 - Ancara 2006) \u00e9 un escritor, xornalista e pol\u00edtico turco.\nTraxectoria.\nEstudou nun colexio dunha misi\u00f3n protestante norteamericana, e na universidade estudou s\u00e1nscrito, bengal\u00ed e ingl\u00e9s e traduciu libros de Rabindranath Tagore, T. S. Eliot e Bernard Lewis ao turco. En 1946 pasou a traballar na oficina de prensa do goberno turco en Londres e a partir de 1950, xa en Ancara, nos xornais \"Halk\u00e7i\" e \"Ulus\", este \u00faltimo o \u00f3rgano do Partido Popular Republicano (CHP), o partido polo que en 1957 accedeu ao parlamento e do que en 1959 entrou no seu Comit\u00e9 Central, representando aos sectores da esquerda do partido. Foi ministro de traballo entre 1961 e 1965, lexislou para reco\u00f1ecer o dereito de folga. Secretario Xeral do CHP entre 1966 e 1971 e presidente en 1972.\nEn 1974 converteuse en primeiro ministro dun goberno en coalici\u00f3n co Partido de Salvaci\u00f3n Nacional de Necmettin Erbakan, anmist\u00eda os presos pol\u00edticos e o 20 de xullo de 1974 de ordenou a intervenci\u00f3n militar en Chipre logo de que se producise un golpe de estado dos partidarios da uni\u00f3n con Grecia, o que levou \u00e1 divisi\u00f3n da illa e a aparici\u00f3n da Rep\u00fablica Turca de Chipre do Norte. O 18 de setembro 1974 dimitiu coa pretensi\u00f3n de que se celebrase elecci\u00f3ns que lle permitisen gobernar en solitario, pero S\u00fcleyman Demirel, do Partido da Xustiza, conseguiu artellar un goberno polo que o CHP pasou \u00e1 oposici\u00f3n. Ecevit foi primeiro ministro en dous breves per\u00edodos posteriores: entre o 21 de xu\u00f1o e o 11 de xullo de 1977 e do 5 de xaneiro de 1978 ao 12 de novembro de 1979.\nTras o golpe de estado militar do 12 de setembro de 1980 dirixido polo xeneral Kenan Evren Ecevit foi encarcerado e suspendido de calquera actividade pol\u00edtica de por vida. Un referendo en 1987 permitiu a s\u00faa volta \u00e1 actividade p\u00fablica e converteuse no l\u00edder do Partido da Esquerda Democr\u00e1tica (\"Demokratik Sol Parti\") en 1989. Nas elecci\u00f3ns que se celebraron nos anos seguintes o partido non conseguiu entrar no Parlamento ata 1995 no que superou a barreira electoral.\nNas elecci\u00f3ns de 1999 o seu partido converteuse no primeiro do Parlamento e el foi elixido primeiro ministro dun goberno de coalici\u00f3n co Partido da Nai Patria de Mesut Y\u0131lmaz e o Partido Popular Nacionalista de Devlet Bah\u00e7eli. O goberno realizou reformas e estabilizou a econom\u00eda turca en preparaci\u00f3n para a apertura de negociaci\u00f3ns coa Uni\u00f3n Europea. Malia iso a pol\u00edtica econ\u00f3mica fixo caer a s\u00faa popularidade e forzou novas elecci\u00f3ns en 2002, no que non foi capaz de que o seu partido entrase na Asemblea Nacional e retirouse da actividade pol\u00edtica."}
{"id": "21170", "revid": "89787", "url": "https://gl.wikipedia.org/wiki?curid=21170", "title": "J\u00falio Dantas", "text": "J\u00falio Dantas Lagos, nado o 19 de maio de 1876 e finado en Lisboa o 25 de maio de 1962, foi un escritor, xornalista, diplom\u00e1tico e pol\u00edtico portugu\u00e9s.\nNa s\u00faa actividade intelectual foi un pol\u00edgrafo, cultivando os m\u00e1is variados x\u00e9neros literarios, da poes\u00eda \u00e1 novela e ao xornalismo, mais foi como dramaturgo que ficou m\u00e1is co\u00f1ecido, en particular pola s\u00faa peza \"A Ceia dos Cardeais\" (1902), unha das m\u00e1is populares produci\u00f3ns teatrais portuguesas de sempre. Na pol\u00edtica foi deputado, Ministro da Instruci\u00f3n P\u00fablica e Ministro dos Negocios Estranxeiros (1921-1922 e 1923), terminando a s\u00faa carreira p\u00fablica como embaixador de Portugal no Brasil (1941-1949). Considerado retr\u00f3grado por alg\u00fans intelectuais da \u00e9poca, como foi o caso de Almada Negreiros, que escribiu o \"Manifesto Anti-Dantas\", moi pol\u00e9mico, conseguiu granjear durante a vida grande prestixio social e literario, prestixio que decaeu tras a s\u00faa morte. Foi elixido socio da Academia de Ciencias de Lisboa (1908), instituci\u00f3n a que presidiu a partir de 1922.\nTraxectoria.\nFillo de Casimiro Augusto Vanez Dantas, militar, escritor e xornalista, e da s\u00faa muller Maria Augusta Pereira de E\u00e7a, estudou no Colexio Militar, en Lisboa, sendo admitido co n\u00famero 114 en 1887, inscrib\u00edndose seguidamente no curso de Medicina da Escola M\u00e9dico-Cir\u00fargica de Lisboa, que conclu\u00edu en 1900 cunha tese titulada \"Pintores e poetas de Rilhafoles\". Pouco despois ingresou no Ex\u00e9rcito Portugu\u00e9s, sendo oficial m\u00e9dico a partir de 1902.\nA carreira de medicina militar, onde optou por unha pr\u00e1ctica no campo de psiquiatr\u00eda, non o absorbeu: dedicouse simultaneamente \u00e1 literatura e a unha intensa actividade intelectual e social, que o tornou co\u00f1ecido nos medios pol\u00edticos e nos c\u00edrculos cultos de Lisboa. En 1905 foi elixido deputado \u00e1s Cortes.\nNa literatura revelouse un grande pol\u00edgrafo, dedic\u00e1ndose aos m\u00e1is variados x\u00e9neros literarios, desde a poes\u00eda, o teatro, o conto, a novela e a cr\u00f3nica at\u00e9 ao ensaio. Alcanzou grandes \u00e9xitos coas s\u00faas pezas teatrais, con obras como \"A Severa, A Ceia dos Cardeais\" (obra que foi traducida para m\u00e1is de 20 linguas), \"Rosas de Todo o Ano\" e O \"Reposteiro Verde\".\nPublicou o seu primeiro artigo en 1893 no xornal \"Novidades\", e o seu primeiro libro de versos en 1897. A maior parte das s\u00faas obras de teatro e novelas son sobre o pasado hist\u00f3rico, mais as s\u00faas mellores obras, \"Pa\u00e7o de Veiros\" (1903) ou \"O Reposteiro Verde\" (1921) est\u00e1n escritas nun estilo naturalista.\nNas s\u00faas obras defende o culto do hero\u00edsmo, da elegancia e do amor, situando a trama das s\u00faas obras case invariabelmente no s\u00e9culo XVIII, \u00e9poca que escoll\u00eda case sempre como escenario das s\u00faas produci\u00f3ns, salientando a decadencia da vida aristocr\u00e1tica da \u00e9poca. Nas s\u00faas obras \u00e9 tam\u00e9n com\u00fan encontrar a exaltaci\u00f3n do ef\u00e9mero, da morte e do sentimentalismo m\u00e1is punxente. A s\u00faa obra po\u00e9tica est\u00e1 claramente inspirada na l\u00edrica palaciana do Cancioneiro Xeral de Garcia de Resende.\nDesde o punto de vista estil\u00edstico, a s\u00faa obra sit\u00faase entre o romanticismo e o parnasianismo, predominando nas obras de teatro e nas novelas os temas hist\u00f3ricos. Con todo, as mellores obras de J\u00falio Dantas, sobre todo \"Pa\u00e7o de Veiros\" (1903) e o \"O Reposteiro Verde\" (1921) te\u00f1en unha clara inclinaci\u00f3n cara o naturalismo. Foi durante d\u00e9cadas un dos autores portugueses m\u00e1is apreciados no estranxeiro.\nA primeira produci\u00f3n dunha das s\u00faas pezas ocorreu en 1899, no Teatro Dona Am\u00e9lia (actual Teatro San Luiz) de Lisboa, coa presentaci\u00f3n da peza en catro actos \"O que morreu de amor\", pola Compa\u00f1\u00eda Rosas. A\u00ednda no campo teatral dedicouse \u00e1 traduci\u00f3n, publicando versi\u00f3ns en lingua portuguesa de \"Cyrano de Bregerac\", de Edmond Rostand, e do \"Rei Lear\", de William Shakespeare. Eximio tradutor, as s\u00faas traduci\u00f3ns c\u00f3ntanse entre as mellores feitas para a lingua portuguesa.\n\"A Ceia dos Cardeais\" (1902) foi enormemente popular o seu tempo. Con base na s\u00faa obra teatral \"A Severa\", Jos\u00e9 Leit\u00e3o de Barros realizou o primeiro filme sonoro portugu\u00e9s en 1931. A s\u00faa peza \"Os Crucificados\" aborda, por primeira vez no teatro portugu\u00e9s, a tem\u00e1tica da homosexualidade.\nFoi socio correspondente da Academia das Ciencias de Lisboa a partir de 1908 e socio efectivo desde 1913. Por varias veces foi escollido para presidente da instituci\u00f3n. En 1949 recibiu o t\u00edtulo de Doutor Honoris Causa pola Universidade do Brasil, t\u00edtulo que en 1954 tam\u00e9n lle foi atribu\u00eddo pola Universidade de Co\u00edmbra.\nAceptou tam\u00e9n unha carreira no ensino art\u00edstico e foi director do Conservat\u00f3rio Nacional de Lisboa, sendo al\u00ed profesor de Historia da Literatura e director da Secci\u00f3n de Arte Dram\u00e1tica.\nO 14 de febreiro de 1920 foi feito Grande-Oficial da Antiga, Nobil\u00edssima e Esclarecida Orde Militar de Sant'Iago da Espada, do M\u00e9rito Cient\u00edfico, Literario e Art\u00edstico.\nFoi Ministro da Instruci\u00f3n P\u00fablica no outono de 1920, no goberno presidido por Ant\u00f3nio Granjo, e Ministro dos Negocios Estranxeiros no goberno de Cunha Leal, no inverno de 1921-1922, e novamente en 1923 no goberno de Ginestal Machado.\nO 14 de febreiro de 1930 foi agraciado coa Gr\u00e3-Cruz da Orde Militar de Noso Se\u00f1or Jesus Cristo e a 21 de marzo do mesmo ano foi elevado a Gr\u00e3-Cruz da Antiga, Nobil\u00edssima e Esclarecida Orde Militar de Sant'Iago da Espada, do M\u00e9rito Cient\u00edfico, Literario e Art\u00edstico.\nEn 1938-1940 presidiu \u00e1 Comisi\u00f3n Executiva dos Centenarios, dirixindo a Exposici\u00f3n do Mundo Portugu\u00e9s que tivo lugar en Lisboa e colaborou na \"Revista dos Centen\u00e1rios\", \u00f3rgano de propaganda da mesma.\nEn 1941 foi un dos Embaixadores Especiais enviados ao Brasil para dignificar a cultura de Portugal e en 1949 foi nomeado embaixador de Portugal no R\u00edo de Xaneiro. Nesas funci\u00f3ns tivo papel destacado na elaboraci\u00f3n dun acordo ortogr\u00e1fico co Brasil.\nFoi considerado retr\u00f3grado por alg\u00fans, como foi o caso de Almada Negreiros, que lle dedicou o \"Manifesto Anti-Dantas\". O feito de ser atacado por aquel manifesto e se ter transformado nun dos albos dos mozos seguidores do modernismo comproba a s\u00faa notoriedade de home p\u00fablico. A pesar diso, pasada a proba do tempo e amainadas as paix\u00f3ns, Vitorino Nem\u00e9sio e David Mour\u00e3o Ferreira defenderon a s\u00faa calidade literaria e a s\u00faa invulgar mestr\u00eda dramat\u00farxica, consider\u00e1ndoo merecedor de lugar destacado nas letras portuguesas.\nNo xornalismo e na cr\u00edtica literaria, foi colaborador dos xornais m\u00e1is importantes de Portugal, sobre todo do \"Di\u00e1rio Ilustrado\", \"Novidades\", \"Correio da Manh\u00e3\" e \"Renascen\u00e7a\" e escribiu no \"Correio da Manh\u00e3\", do Rio de Janeiro, e no \"La Naci\u00f3n\", de Buenos Aires.\nNa area da prensa, tam\u00e9n se encontra colaboraci\u00f3n da s\u00faa autor\u00eda nas revistas \"Branco e Negro\" (1896-1898), \"Ser\u00f5es\" (1901-1911), \"Revista do Conservat\u00f3rio Real de Lisboa\" (1902), \"Illustra\u00e7\u00e3o portugueza\" (1903-1980), \"Azulejos\" (1907-1909), \"O Palco\" (1912), \"Atl\u00e2ntida\" (1915-1920), \"Terra portuguesa\" \u00a0(1916-1927), \"Revista de turismo\" iniciada en 1916, \"O domingo ilustrado\" (1925-1927), \"Ilustra\u00e7\u00e3o\" (1926-), \"Feira da Ladra\" (1929-1943), \"Anais das bibliotecas, arquivo e museus municipais\" (1931-1936), \"Boletim cultural e estat\u00edstico\" (1937), \"Revista municipal\" (1939-1973) e \"Boletim do Sindicato Nacional dos Jornalistas\" (1941-1945).\nNa pol\u00edtica foi considerado oportunista, mostrando realmente unha grande versatilidade, servido como deputado na Monarqu\u00eda, como ministro na Primeira Rep\u00fablica e finalmente como deputado, presidente da Comisi\u00f3n dos Centenarios e embaixador en pleno Estado Novo. Baixo a s\u00faa plasticidade pol\u00edtica, Fernando Dacosta afirmou: \"para se aproximar do Pa\u00e7o e da Ra\u00ed\u00f1a escribe a \"Ceia dos Cardeais\". Non recibindo os cargos e as honras a que xulgaba ter dereito, aprov\u00e9itase da crise do r\u00e9xime mon\u00e1rquico e fai \"U\"Um Ser\u00e3o nas Laranjeiras\", denuncia da decomposici\u00f3n da corte. Mais non se afasta dela.\" Cando foi proclamada a Rep\u00fablica, J\u00falio Dantas adheriuse ao r\u00e9xime e publicou, no diario A Capital, o folhetim \"Cruz de Sangue\", despois en libro co t\u00edtulo \"P\u00e1tria Portuguesa\" (1914), facendo a exaltaci\u00f3n do pobo e a condena da nobreza. En 1911, desencadeado o conflito entre a Igrexa Cat\u00f3lica e o Estado Portugu\u00e9s por causa da Lei da Separaci\u00f3n de Afonso Costa, publica a peza \"A Santa Inquisi\u00e7\u00e3o\" (1910), un libelo contra a Inquisici\u00f3n. Co advento do salazarismo, publicou \"Frei Ant\u00f3nio das Chagas\", un \"eloxio de quen se sacrifica, se inmola pola Patria\". Rematada a segunda guerra mundial, prevendo a ca\u00edda do Estado Novo, reformulou, introduciu, en 1946, na \"Ant\u00edgona\", peza de estrea de Mariana Rey Monteiro, unha cr\u00edtica velada ao vello ditador por medio da personaxe de Creonte.\nFoi un dos fundadores da Sociedade de Escritores e Compositores Teatrais Portugueses, a SECTP, da que foi o primeiro presidente. Aquela sociedade deu orixe \u00e1 Sociedade Portuguesa de Autores (SPA).\nContrariando o estereotipo de conservadorismo ligado \u00e1 s\u00faa imaxe p\u00fablica, quebrou coa tradici\u00f3n e resistiu \u00e1 presi\u00f3n social da \u00e9poca: casou civilmente, a 30 de maio de 1942, con Maria Isabel Penedo Cardoso e Silva, da cal non tivo descendencia, e rexeitou un funeral cat\u00f3lico, mant\u00e9ndose fiel \u00e1s s\u00faas convicci\u00f3ns anticlericais dos inicios do s\u00e9culo XX.\nJ\u00falio Dantas \u00e9 lembrado na s\u00faa cidade natal, Lagos, por un busto, localizado en Santo Amaro, na \u00e1rea envolvente ao Mercado Novo, dando tam\u00e9n o nome \u00e1 biblioteca p\u00fablica da cidade. \u00c9 tam\u00e9n patr\u00f3n da Escola Secundaria J\u00falio Dantas, a principal escola p\u00fablica de ensino secundario daquela cidade.\n\"A Ceia dos Cardeais\".\nEste orixinal de J\u00falio Dantas foi encomendado polo Vizconde S. Luiz Braga e escrito a prop\u00f3sito para a festa art\u00edstica de Jo\u00e3o Rosa, tendo, posteriormente, co\u00f1ecido grande \u00e9xito con m\u00e1is de 50 edici\u00f3ns en portugu\u00e9s e varias traduci\u00f3ns noutras linguas. Foi, tam\u00e9n, representado un pouco por toda a Europa, ben como na Am\u00e9rica do Sur. A peza nun acto, escrita en verso alexandrino, est\u00e1 composta, esencialmente, por tres grandes mon\u00f3logos proferidos por tres cardeais, un portugu\u00e9s, un franc\u00e9s e un espa\u00f1ol, que, nunha luxosa sala do Vaticano setecentista, saborean unha riqu\u00edsima cea e recordan os seus amores de mocidade."}
{"id": "21171", "revid": "114", "url": "https://gl.wikipedia.org/wiki?curid=21171", "title": "Orosio", "text": ""}
{"id": "21172", "revid": "25871", "url": "https://gl.wikipedia.org/wiki?curid=21172", "title": "Erdal \u0130n\u00f6n\u00fc", "text": "Erdal In\u00f6n\u00fc, nado en Ancara en 1926 e finado o 31 de outubro de 2007, foi un f\u00edsico e pol\u00edtico turco.\nTraxectoria.\nFillo do segundo presidente da rep\u00fablica, Ismet In\u00f6n\u00fc, estudou f\u00edsica na Universidade de Ancara e especializouse no Instituto de Tecnolox\u00eda de California en 1951. Foi profesor axudante na Universidade de Ancara e profesor titular de f\u00edsica na Universidade T\u00e9cnica de Oriente Medio de Ancara (1960-66), onde fixo investigaci\u00f3ns sobre os neutr\u00f3ns. En 1974 pasou \u00e1 Universidade do B\u00f3sforo en Istambul ata que en 1983 entrou en pol\u00edtica, foi un dos fundadores do Partido Socialdemocr\u00e1tico Popular e o seu l\u00edder entre 1983 e 1993, foi viceprimeiro ministro entre 1991 e 1993 e ministro de asuntos exteriores en 1995.\nA s\u00faa contribuci\u00f3n m\u00e1is co\u00f1ecida ao campo da f\u00edsica te\u00f3rica \u00e9 o m\u00e9todo de contraci\u00f3ns In\u00f6n\u00fc-Wigner, que estable as relaci\u00f3ns entre os grupos de Lie"}
{"id": "21173", "revid": "98629", "url": "https://gl.wikipedia.org/wiki?curid=21173", "title": "Ordo\u00f1o II", "text": "Ordo\u00f1o II (871 \u2014 Le\u00f3n, 924) foi rei da Galiza \"nuclear\" desde o ano 910 e rei de toda Galiza desde o ano 914.\nInfancia.\nAos oito anos partiu para Zaragoza, onde foi educado por unha importante familia moz\u00e1rabe do emirato. Con esta medida, Afonso III o Magno pretend\u00eda afianzar a amizade coa taifa musulm\u00e1 enfrontada a C\u00f3rdoba. A s\u00faa permanencia al\u00ed debeu durar ata o momento en que rematou o bo entendemento entre o monarca cristi\u00e1n e os Banu Qasi.\nCoudel da aristocracia galega.\nContraeu matrimonio con Elvira M\u00e9ndez, filla de Hermenexildo Guterrez o que o vencellaba \u00e1 m\u00e1is poderosa aristocracia galega, aquela que reclamara para o rei, O Bierzo e Astorga, e chegara en \u00edmpeto conquistador ata Co\u00edmbra, consolidando o territorio portucalense.\nA cr\u00f3nica Albeldense d\u00e1 raz\u00f3n de como Afonso III o asociou ao trono conced\u00e9ndolle o goberno de Galiza. Galvanizando ao seu redor a nobreza galega, dirixiuna a campa\u00f1as ata o sur da Pen\u00ednsula, chegando a saquear Regel, preto de Sevilla, recadando gran n\u00famero de cativos e un importante bot\u00edn.\nAparentemente non tivo relaci\u00f3n ningunha co destronamento perpetrado polo seu irm\u00e1n m\u00e1is vello Garc\u00eda, que rematar\u00eda coa deposici\u00f3n de Afonso III en 910 e a conseguinte coroaci\u00f3n de Garc\u00eda I como rei de Le\u00f3n (segundo unha parte da historiograf\u00eda) ou de toda Galiza (segundo a outra parte da historiograf\u00eda), na propia cidade de Le\u00f3n. A posici\u00f3n adoptada por Ordo\u00f1o ante a nova situaci\u00f3n foi a de fidelidade feudal ao novo rei, e a de consolidaci\u00f3n pol\u00edtica no territorio galego, que se viu materializada o d\u00eda 7 de xu\u00f1o do 910, cando nunha convenci\u00f3n presidida por Recaredo, bispo de Lugo, os grandes magnates galegos proclaman a s\u00faa fidelidade ao \"nostro domino donno Ordonio\" na mesma cidade lucense. Pola s\u00faa parte, o seu irm\u00e1n m\u00e1is novo Froila render\u00edalle vasalaxe xa dende Asturias, rexi\u00f3n da que era se\u00f1or.\nXa finado o seu pai, dirixe unha exitosa expedici\u00f3n pola Lusitania ata \u00c9vora, da que se fai eco a Cr\u00f3nica de al-Nasir. Nela ch\u00e9gase a dicir que o ex\u00e9rcito galego se compo\u00f1\u00eda de 30.000 homes que arrasaron a cidade musulm\u00e1 e fixeron 4.000 prisioneiros. E contin\u00faa: \"Non hai memoria no al-\u00c1ndalus dun desastre do Islam, por parte de inimigo m\u00e1is afrontoso e terrible ca este\".\nEn canto \u00e1 pol\u00edtica interior, axi\u00f1a testemu\u00f1a o seu reco\u00f1ecemento ao santuario apost\u00f3lico de Santiago de Compostela mediante importantes doaz\u00f3ns que fai o matrimonio \"Nos Hordonius rex et Gelvira regina\" ante a presenza de t\u00f3dolos bispos do Reino de Galiza: Nausto, Recaredo, Savarico, Froarengo e Ansurio.\nOrdo\u00f1o II d\u00e1 un importante pulo ao monacato ao apoiar o nacente mosteiro de San Marti\u00f1o Pinario, completando as\u00ed os piares sobre os que se \u00eda asentar a organizaci\u00f3n do territorio: nobreza, bispados e monacato.\nRei de toda Galiza.\nGarc\u00eda reinou en Le\u00f3n tres anos e un mes. Trala s\u00faa morte prematura e ante a falta dun fillo herdeiro, os magnates de Le\u00f3n e Astorga chamaron a Ordo\u00f1o abr\u00edndolle as portas da capital e o goberno de todo o reino (tal como nos conta o historiador cordob\u00e9s Ibn Hayyan), sendo aclamado en Compostela como o rei. Ordo\u00f1o tardou en acudir ao chamamento, debido a unha enfermidade infecciosa que fixo que temese unha pr\u00f3xima morte, tal como claramente o expresa nun documento outorgado en Mondo\u00f1edo a prol desta diocese. Foi unxido, o 12 de decembro do 914, rei na cidade Le\u00f3n, que dende aquela data deixou de ser o antigo acuartelamento dunha lexi\u00f3n romana para se converter definitivamente en \"urbs regia\".\nInquedo e activo reuniu un ex\u00e9rcito de todo o reino de 60.000 homes (segundo as cr\u00f3nicas) e tomou Medell\u00edn, Castro Alange e entrou en M\u00e9rida nunha espectacular campa\u00f1a de saqueo. A reacci\u00f3n cordobesa non se fixo agardar, recrutouse un poderoso ex\u00e9rcito musulm\u00e1n que avanzou cara ao r\u00edo Douro, pero que foi derrotado por Ordo\u00f1o II en Castromuros, na mellor co\u00f1ecida como faza\u00f1a b\u00e9lica de San Esteban de Gormaz (ano 917).\nXa no 918, en alianza con Sancho Garc\u00e9s I de Navarra, marchou contra N\u00e1jera e Tudela, pero foron freados en Mutonia. O propio califa decretou a mobilizaci\u00f3n xeral e derrotou os monarcas navarro e galaico en Valdejunquera (920), a\u00ednda que ao ano seguinte, Ordo\u00f1o II xa se recuperara e atacou de novo na zona de Sig\u00fcenza.\nDa desfeita de Valdejunquera culpouse aos nobres castel\u00e1ns Nu\u00f1o Fern\u00e1ndez, Fernando Ans\u00farez, Abolmondar Albo e o seu fillo Diego, que non se presentaran \u00e1 batalla coa s\u00faa cabaler\u00eda, sendo apreixados e encarcerados pola s\u00faa covard\u00eda. Deberon de ser logo liberados, xa que a documentaci\u00f3n os presenta actuando con normalidade.\nFixo doaz\u00f3ns para engrandecer a catedral de Le\u00f3n.\nVencellos matrimoniais.\nCasou tres veces, e a s\u00faa segunda esposa foi a galega Aragonta Gonz\u00e1lez, pronto repudiada. A s\u00faa terceira muller, Sancha, era a filla do rei Sancho Garc\u00e9s I de Pamplona, e selaba as\u00ed a amizade coa corte navarra. Por\u00e9n, tampouco tivo descendencia con ela, polo que ser\u00e1n os tres fillos da primeira muller: a galega Elvira Men\u00e9ndez os que acabar\u00e1n reinando: Sancho Ord\u00f3\u00f1ez nas terras galegas ao norte do r\u00edo Mi\u00f1o, Afonso IV na Terra de Foris, Asturias e Castela, e Ramiro II no territorio galego entre o Mi\u00f1o e a fronteira de Co\u00edmbra; este reunificar\u00eda todos os territorios do seu pai. Antes disto, a\u00ednda reinar\u00eda, inmediatamente despois do pasamento de Ordo\u00f1o, seu irm\u00e1n Froila II, se\u00f1or de Asturias ata ese momento, pero a descendencia deste ser\u00e1 derrotada polos Ord\u00f3\u00f1ez.\nAscendencia.\nDevanceiros de Ordo\u00f1o II"}
{"id": "21176", "revid": "85894", "url": "https://gl.wikipedia.org/wiki?curid=21176", "title": "A Lodeira, Vilasel\u00e1n, Ribadeo", "text": "A Lodeira \u00e9 un lugar da parroquia de Vilasel\u00e1n, no concello lugu\u00e9s de Ribadeo, na comarca da Mari\u00f1a Oriental. Segundo o IGE, en 2022 estaba despoboado."}
{"id": "21179", "revid": "34155", "url": "https://gl.wikipedia.org/wiki?curid=21179", "title": "Sancho III o Maior", "text": "Sancho III Garc\u00e9s, co\u00f1ecido como Sancho III o Maior, nado cara ao 990 ou 992 e finado o 18 de outubro de 1035, foi rei de Navarra entre o ano 1000 ou 1004 e 1035. Tam\u00e9n foi conde de Arag\u00f3n e de Castela como Sancho I entre 1029 e 1035.\nTraxectoria.\nSancho III herdou do seu pai o Reino de Navarra con s\u00f3 15 anos. Conquistou Sobrarbe e Ribagorza entre os anos 1014 e 1018. No ano 1016 fixou os l\u00edmites co condado de Castela. Protector no seu tempo dos Condes catal\u00e1ns, estendeu a s\u00faa influencia al\u00e9n dos Pireneos, mantendo relaci\u00f3ns co ducado de Gascu\u00f1a. Ao final da s\u00faa vida, no ano 1034 chegou a conquistar Le\u00f3n, Astorga e Zamora expulsando ao rei Vermudo III. \u00c1 s\u00faa morte os seus dominios repart\u00edronse entre os seus catro fillos.\nSancho foi un monarca ilustrado para a s\u00faa \u00e9poca, organizou a s\u00faa corte a semellanza da francesa e tivo como conselleiro a Oliba de Ripoll e pola s\u00faa mediaci\u00f3n establec\u00e9ronse monxes de cluniacense en San Juan de la Pe\u00f1a. A Sancho III d\u00e9beselle o trazado definitivo do Cami\u00f1o de Santiago, ao librar de incursi\u00f3ns musulm\u00e1s a zona comprendida entre os Pireneos e N\u00e1jera e aproveitar o trazado dunha antiga v\u00eda romana que substitu\u00edu o percorrido anterior que \u00eda por \u00c1raba e como queda dito d\u00e9beselle a influencia cluniaciense por todo o cami\u00f1o."}
{"id": "21181", "revid": "22570", "url": "https://gl.wikipedia.org/wiki?curid=21181", "title": "O Campoxurado, Vilasel\u00e1n, Ribadeo", "text": "O Campoxurado \u00e9 un lugar na zona oeste de Vilasel\u00e1n, Ribadeo."}
{"id": "21182", "revid": "1131", "url": "https://gl.wikipedia.org/wiki?curid=21182", "title": "Pedro Gual", "text": "Pedro Gual Villalb\u00ed, nado en Tarragona o 20 de setembro de 1885 e finado en Barcelona o 12 de xaneiro de 1968, foi un economista e pol\u00edtico catal\u00e1n.\nTraxectoria.\nEstudou en Barcelona e Leeds, militante da Lliga Regionalista, durante a ditadura de Primo de Rivera foi secretario da patronal catal\u00e1, Fomento do Traballo. Apoiou a sublevaci\u00f3n do ex\u00e9rcito contra o goberno da Rep\u00fablica e foi elixido membro do Consello de Econom\u00eda Nacional en 1940. Entre 1957 e 1960 foi ministro sen carteira."}
{"id": "21190", "revid": "23204", "url": "https://gl.wikipedia.org/wiki?curid=21190", "title": "Francis Beaumont", "text": "Francis Beaumont, nado en 1584 e finado en 1616, foi un poeta e dramaturgo ingl\u00e9s.\nTraxectoria.\nEstudou en Oxford, pero a morte do seu pai obrigouno a deixar o estudos e exercer de avogado como o seu pai, pero m\u00e1is interesado no mundo literario, foi disc\u00edpulo do poeta Ben Jonson. En 1602 apareceu a s\u00faa primeira obra \"Salmacis and Hermaphroditus\".\nArredor de 1605 comezou a colaborar con Jonh Fletcher, a\u00ednda que non se fixeron famosos ata 1608 coa obra \"Philaster\". Os dous est\u00e1n considerados como os iniciadores da comedia de intigra inglesa."}
{"id": "21191", "revid": "98629", "url": "https://gl.wikipedia.org/wiki?curid=21191", "title": "Lista de ra\u00edces indoeuropeas", "text": "Esta \u00e9 unha lista das ra\u00edces protoindoeuropeas m\u00e1is com\u00fans. En xeral s\u00f3 se ofrece a lingua m\u00e1is representativa de cada unha das ramas do indoeuropeo. Todas as palabras se amosan na s\u00faa declinaci\u00f3n m\u00e1is representativa."}
{"id": "21192", "revid": "89787", "url": "https://gl.wikipedia.org/wiki?curid=21192", "title": "Lingua protoindoeuropea", "text": "O protoindoeuropeo (\"PIE\") \u00e9 o te\u00f3rico devanceiro com\u00fan da familia ling\u00fc\u00edstica das linguas indoeuropeas. Os elementos que compo\u00f1en a lingua derivan da reconstruci\u00f3n ling\u00fc\u00edstica a partir das linguas indoeuropeas documentadas. Non existen ning\u00fan rexistro directo da existencia do protoindoeuropeo.\nExisten m\u00e1is obras sobre a reconstruci\u00f3n do protoindoeuropeo que ningunha outra protolingua, e \u00e9 a m\u00e1is estudada de t\u00f3dalas protolinguas da mesma \u00e9poca. A maior\u00eda das obras dos ling\u00fcistas durante o s\u00e9culo XIX estiveron dedicadas \u00e1 reconstruci\u00f3n do protoindoeuropeo ou as protolinguas que descenden del (como o protoxerm\u00e1nico e o protoindoiranio), e moitas das t\u00e9cnicas modernas de reconstruci\u00f3n ling\u00fc\u00edstica (como o m\u00e9todo comparativo) foron desenvolvidas como resultado.\nCrese que o protoindoeuropeo foi falado como unha \u00fanica lingua dende o ano -4500 at\u00e9 o -2500, durante finais do Neol\u00edtico e comezos da Idade de Bronce, a\u00ednda que as estimaci\u00f3ns var\u00edan en m\u00e1is de mil anos. Segundo a teor\u00eda prevalente, a hip\u00f3tese Kurga, a patria orixinal dos protoindoeuropeos puido ser a estepa p\u00f3ntica do leste de Europa. A reconstruci\u00f3n ling\u00fc\u00edstica do protoindoeuropeo achegou informaci\u00f3n sobre a cultura e a relixi\u00f3n patriarcal dos seus falantes."}
{"id": "21193", "revid": "23204", "url": "https://gl.wikipedia.org/wiki?curid=21193", "title": "American Psychological Association", "text": "A American Psychological Association (APA) \u00e9 unha organizaci\u00f3n profesional de psic\u00f3logos dos EUA.\nHistoria.\nFundouse en xullo de 1892 na Universidade de Clark e o seu primeiro presidente foi Granville Stanley Hall. Actualmente conta con 150.000 asociados e un orzamento anual de $70\u00a0000\u00a0000, o que a converte na maior asociaci\u00f3n mundial de psic\u00f3logos. A s\u00faa sede central est\u00e1 en Washington e div\u00eddese en 53 divisi\u00f3ns profesionais e 58 divisi\u00f3ns territoriais nos Estados Unidos e o Canad\u00e1. As s\u00faas directrices en diversas materias son moi estimadas por t\u00f3dolos psic\u00f3logos."}
{"id": "21194", "revid": "43327", "url": "https://gl.wikipedia.org/wiki?curid=21194", "title": "APA", "text": "As siglas APA p\u00f3dense referir a:"}
{"id": "21195", "revid": "98629", "url": "https://gl.wikipedia.org/wiki?curid=21195", "title": "Jacques Cartier", "text": "Jacques Cartier, nado en Saint-Malo, Breta\u00f1a (Francia) o 31 de decembro de 1491 e finado o 1 de setembro de 1557 no mesmo lugar, foi un explorador franc\u00e9s. F\u00edxose co\u00f1ecido polas s\u00faas tres viaxes ao Canad\u00e1, nas que buscou o Paso do Noroeste, que permitir\u00eda unha ruta entre o Oc\u00e9ano Atl\u00e1ntico e o Oc\u00e9ano Pac\u00edfico polo norte de Am\u00e9rica. Nestas viaxes converteuse no primeiro explorador do Golfo de San Lourenzo (1534) e descubridor do R\u00edo San Lourenzo (1534), cartografando esa costa e denomin\u00e1ndoa por primeira vez como Canad\u00e1.\nTraxectoria.\nFillo de Jamet Cartier e Josselin Jansart, non se co\u00f1ece moito sobre a s\u00faa infancia. Casou o 2 de maio de 1520 con Catherine, filla do condest\u00e1bel de Saint-Malo, Jacques des Granches, matrimonio que mellorou notablemente a s\u00faa posici\u00f3n social.\nAlg\u00fans historiadores cren que antes das s\u00faas co\u00f1ecidas viaxes ao actual Canad\u00e1 Cartier xa ti\u00f1a unha ampla experiencia como mari\u00f1o, participando en expedici\u00f3ns \u00e1 illa de Terra Nova, zona co\u00f1ecida por pescadores vascos e bret\u00f3ns, e \u00e1 costa do Brasil en expedici\u00f3ns da frota normanda que partir\u00edan de Dieppe. Estas crenzas bas\u00e9anse en varios indicios, como as constantes comparaci\u00f3ns que fai entre os nativos de \"Nova Francia\" e os do Brasil, ademais do seu co\u00f1ecemento do portugu\u00e9s. O bispo de Saint-Malo, Jean Le Veneur, tam\u00e9n fai referencia a estas viaxes de Cartier ao presentalo ao Rei de Francia Francisco I en 1532, trala uni\u00f3n formal entre o Ducado da Breta\u00f1a e Francia, coma un \"experimentado mari\u00f1eiro capaz de dirixir as naves ao descubrimento de novas terras no Novo Mundo\".\nPor outro lado tam\u00e9n se cre que en 1524 participou na expedici\u00f3n que por encargo de Francisco I, dirixiu o mari\u00f1o italiano Giovanni da Verrazzano; esta ser\u00eda a primeira misi\u00f3n europea que explorou a costa atl\u00e1ntica de Am\u00e9rica do Norte dende Carolina do Sur ata Nova Escocia e Terra Nova.\nPrimeira viaxe (1534).\nNo ano 1534 o rei de Francia encom\u00e9ndalle o mando dunha expedici\u00f3n co prop\u00f3sito de atopar o Paso do Noroeste, que permitir\u00eda navegar entre o Oc\u00e9ano Atl\u00e1ntico e o Pac\u00edfico polo norte de Am\u00e9rica e establecer unha ruta comercial con Asia. Partiu de Saint-Malo o 20 de abril de 1534 ao mando de dous barcos e sesenta e un homes, tardando vinte d\u00edas en chegar a Terra Nova.\nO 10 de maio fondeou nas costas de Terra Nova, no porto de Santa Catalina, e bordeou a illa en direcci\u00f3n norte atopando o Estreito de Belle Isle polo que accedeu ao Golfo de San Lourenzo e seguiu bordeando a illa, agora a s\u00faa costa occidental, descubrindo as Illas da Madalena e a Illa do Pr\u00edncipe Eduardo. Seguindo despois a costa do Golfo chegou ata a desembocadura do r\u00edo San Lourenzo, a |Illa de Anticosti, que bautizou coma \"illa de l'Assomption\", e a pen\u00ednsula de Gasp\u00e9sie, onde tivo o primeiro encontro cos nativos do Canad\u00e1 seguramente da tribo Micmac. \nO 24 de xullo erixiu unha cruz de 10 metros de altura cas palabras \"viva o rei de Francia\" na costa da Ba\u00eda de Gasp\u00e9, en territorio iroqu\u00e9s, tomando posesi\u00f3n do territorio en nome da coroa francesa. Con agasallos atraeu os fillos do xefe nativo Donnacona, Domagaya e Taignoagny, ret\u00e9ndoos conta a s\u00faa vontade e lev\u00e1ndoos como ref\u00e9ns no seu regreso a Francia. Volveu a Saint-Malo o 5 de setembro de 1534.\nSegunda viaxe (1535/36).\nA s\u00faa segunda expedici\u00f3n tivo comezo en 19 de maio de 1535 e constaba 110 home e de tres nav\u00edos, o \"La Grande Hermine\" (120 toneladas) baixo o seu mando directo, o \"Petite Hermine\" (60 toneladas) ao mando do seu cu\u00f1ado Mac\u00e9 Jallobert e o \"L'\u00c9m\u00e9rillon\" (40 toneladas) ao mando de Guillaume \"o bret\u00f3n\". Nesta expedici\u00f3n tam\u00e9n viaxaban os dous nativos fillos do xefe iroq\u00e9s ref\u00e9ns da primeira viaxe, que agora xa falaban franc\u00e9s.\nO traxecto oce\u00e1nico ata chegar ao continente americano transcorreu coma a vez anterior salvo polo feito de que os barcos foron separados polas tormentas, reun\u00edndose outra vez as tres naves no Estreito de Belle Isle. Co consello dos dous nativos conseguiron chegar \u00e1 desembocadura do R\u00edo San Lourenzo a trav\u00e9s do estreito Jacques Cartier, entre a Illa Anticosti e o continente, e remontandoo chegaron ata a aldea iroquesa de Stadacona, onde Cartier se reuniu de novo co xefe Donnacona, liberando os seus fillos.\nCartier deixou os dous barcos maiores nun porto natural do r\u00edo e seguiu remont\u00e1ndoo con corenta homes a bordo do \"L'\u00c9m\u00e9rillion\"; a pesar de non seguir m\u00e1is al\u00e1 do lago Saint-Pierre a causa do caudal e os r\u00e1pidos que presentaba o r\u00edo nesa zona, bautizou esa zona como Lachine, ao pensar que ese r\u00edo era o \"Paso do Noroeste\" e que os r\u00e1pidos eran o \u00fanico que o separaba da China, nome que a\u00ednda conservan tanto os r\u00e1pidos coma a cidade que existe nesa localizaci\u00f3n. No traxecto, a uns 200 quil\u00f3metros r\u00edo arriba de Stadacona, o 2 de outubro de 1535 chegou a un gran asentamento nativo, Hochelaga, aos pes do monte Royal, que co tempo ser\u00eda a localizaci\u00f3n da cidade de Montreal.\nTras alg\u00fan d\u00eda en Hochelaga, Cartier volveu a Stadacona o 11 de outubro prepar\u00e1ndose para pasar o inverno al\u00ed. Levantaron para tal efecto o forte de Santa Cruz, campamento que ser\u00eda a orixe da cidade do Quebec. Salvo alg\u00fan desacordo menor as relaci\u00f3ns cos nativos foron boas e non desembocaron en actos violentos. Nese inverno Cartier confeccionou unha especie de dicionario xeogr\u00e1fico e etnogr\u00e1fico da zona como o uso do tabaco, cultivado e secado no ver\u00e1n e despois pulverizado e fumado. \nO inverno foi tremendamente duro pese aos preparativos, os barcos franceses permaneceron atrapados no xeo dende novembro a mediados de abril do ano seguinte e a neve en terra superou o metro de espesor. Todo isto foi agravado polo feito de que tanto iroqueses coma franceses sufriron o escorbuto, mais un tratamento nativo permitiu a 85 dos 110 europeos sobrevivir \u00e1 enfermidade.\nO 6 de maio puxo rumbo a Francia, tras capturar o xefe Donnacona, os seus dous fillos e outros sete iroqueses para que contaran na corte francesa as historias que circulaban sobre terras ricas en ouro e outros tesouros, o Reino de Saguenay. Por\u00e9n Cartier tivo que deixar atr\u00e1s a \"Petite Hermine\", ao non ter xa tripulaci\u00f3n para ela. Nesta ocasi\u00f3n sa\u00edndo da desembocadura do R\u00edo San Lourenzo polo estreito de Honguedo, ao sur da Illa Anticosti e polo estreito de Cabot, ao sur da illa de Terra Nova. Chegaron a Saint-Malo o 15 de xullo de 1536.\nTerceira viaxe (1541/42).\nDurante a s\u00faa estancia en Par\u00eds o xefe Donnacona difundiu informaci\u00f3n sobre o suposto reino de Saguenay, ben porque sab\u00eda que era o que quer\u00edan escoitar os franceses ou ben realmente por confusi\u00f3n ou en referencia a lendas sobre o asentamento viquingo de Vinland. Estas historias de grandes xacementos de ouro e xemas aumentaron o interese da coroa francesa no novo continente, accedendo o rei Francisco I a organizar unha terceira expedici\u00f3n. Por\u00e9n, desta non formar\u00edan parte ning\u00fan dos iroqueses tomados como ref\u00e9ns: Donnacona morreu en 1539, ao igual que varios iroqueses e outros casaron pero ning\u00fan volveu \u00e1 s\u00faa terra.\nA\u00ednda que nun primeiro momento se lle encomendou a Cartier comandar unha terceira expedici\u00f3n cara a desembocadura do r\u00edo San Lourenzo con dous obxectivos unha vez esquecido o paso do Noroeste, colonizar a zona e difundir a fe cat\u00f3lica, o 15 de xaneiro de 1541 foi substitu\u00eddo por Jean-Fran\u00e7ois de la Rocque de Roberval, amigo persoal do rei destacado nas disputas relexiosas contra os hugonotes que foi nomeado primeiro tenente xeneral do Canad\u00e1. Cartier si que formar\u00eda parte da expedici\u00f3n pero baixo as ordes deste \u00faltimo.\nA expedici\u00f3n dividiuse en dous grupos, Cartier partir\u00eda primeiro con cinco barcos mentres Jean-Fran\u00e7ois de la Rocque armaba o resto da frota. As\u00ed Cartier partiu de Saint-Malo o 23 de maio, chegando a Stadacona en agosto. Pese a que o recibimento foi c\u00e1lido as relaci\u00f3ns cos nativos deterior\u00e1ronse, polo que decidiu instalar o asentamento r\u00edo arriba, na confluencia do r\u00edo San Lourenzo co r\u00edo Cap-Rouge, na actualidade Cap-Rouge (Quebec). Os colonos, na s\u00faa maior parte reos liberados para tal fin, asent\u00e1ronse, fortificando a colonia e constru\u00edndo outro forte nun acantilado pr\u00f3ximo para maior protecci\u00f3n. O asentamento bautizar\u00edase coma \"Charlesbourg-Royal\".\nO inverno comezou sen que chegase o resto da frota e despois de organizar o asentamento Cartier partiu o 7 de setembro nunha expedici\u00f3n de reco\u00f1ecemento na busca do Reino de Saguenay, por\u00e9n non puido pasar de Hochelaga a causa do mal tempo. Durante este tempo foi acumulando o que el cr\u00eda que era mineral de ouro e diamantes a trav\u00e9s do comercio cos hur\u00f3ns e dous dos barcos foron enviados con estes minerais a Francia para que os analizaran, pero resultaron ser s\u00f3 pirita e cuarzo.\nA s\u00faa volta a Charlesbourg-Royal Cartier atopa unha situaci\u00f3n lamentabel, a relaci\u00f3n cos iroqueses xa non era amig\u00e1bel e no canto de intercambios comerciais hab\u00eda actos host\u00eds, chegando a matar 35 colonos segundo varias fontes, polo que a pesar de contar co remedio para o escorbuto a situaci\u00f3n \u00e9 insostible e \u00e9 consciente de que non ten forzas suficientes nin para manter o asentamento nin para atopar o Reino de Saguenay polo que decide regresar a Francia a comezos de xu\u00f1o de 1942.\nNa viaxe de volta cruzouse con Roberval e o resto da expedici\u00f3n o longo da costa de Terra Nova, por\u00e9n pese aos intentos este non \u00e9 capaz convencelo de regresar a Charlesbourg-Royal e segue cami\u00f1o de Francia convencido de que nas s\u00faas bodegas levaba unha fortuna en ouro e diamantes. Roberval tomou o mando da colonia pero abandonouna en 1543 a causa das enfermidades, o clima e a hostilidade dos nativos.\nRetiro.\nUnha vez fracasada a s\u00faa empresa retirouse \u00e1 s\u00faa residencia preto de Saint-Malo, onde morreu en 1557 a causa da peste."}
{"id": "21196", "revid": "1131", "url": "https://gl.wikipedia.org/wiki?curid=21196", "title": "R\u00edo Mera", "text": ""}
{"id": "21202", "revid": "98629", "url": "https://gl.wikipedia.org/wiki?curid=21202", "title": "Almanzor", "text": "Almanzor, ou Abu Amir Muhamad \"Al-Mansur bi-Allah\", nado en Torrox no 938 e finado en Medinaceli o 10 de agosto de 1002, foi un xeneral do califato de C\u00f3rdoba e o virtual gobernante de Al-Andalus durante a segunda metade do s\u00e9culo X.\nTraxectoria.\nAlmanzor era membro dunha familia \u00e1rabe de orixe iemen\u00ed, con posesi\u00f3ns preto de Alxeciras. Trasladouse moi novo a C\u00f3rdoba para estudar xurisprudencia e literatura. Iniciou a s\u00faa carreira pol\u00edtica como secretario do qad\u00ed Ibn al-Salim. As s\u00faas capacidades lev\u00e1ronmo a ser nomeado administrador da sult\u00e1 Subh, de orixe navarra, e despois titor de Hisam. A morte prematura do califa Al-Hakam II puxo no poder ao seu sucesor Hisam, con s\u00f3 11 anos.\nAlmanzor \u00e9 nomeado ent\u00f3n visir e titor do califa mozo, o que o leva a se enfrontar con Al-Mushaf\u00ed, verdadeiro director da pol\u00edtica de palacio. Co apoio do seu sogro, o xeneral Galib, consegue que o califa lle outorgue publicamente os poderes absolutos do goberno, ao nomealo \"hajib\", ou mordomo do pazo, que vi\u00f1a a ser como primeiro ministro, adic\u00e1ndose o califa \u00e1 vida piadosa. Estamos no ano 978 e despois se desfac\u00eda do seu sogro Galib, traendo tropas dende \u00c1frica, para substitu\u00edlas polas de Galib, e instauralas como garda persoal. Tras este enfrontamento, ao seu retorno a C\u00f3rdoba foille dado o t\u00edtulo de \"Al-Mansur bi-Allah\" (\"O Vitorioso pola Graza de Deus\"), de onde procede o nome de Almanzor, como se co\u00f1eceu no mundo cristi\u00e1n.\nPuxo en marcha un programa de reformas tanto na administraci\u00f3n civil como na militar, rematando coa organizaci\u00f3n tribal do ex\u00e9rcito, que era causa de continuos conflitos, e dispersando en diferentes unidades os membros m\u00e1is destacados das familias. Expulsou aos mercenarios eslavos que chegaran a se converter nunha caste privilexiada na corte cordobesa, o que lle achegou unha enorme popularidade.\nEntre os anos 977 e 1002 levou a cabo 57 expedici\u00f3ns sen ser vencido, de a\u00ed o t\u00edtulo de Al-Mansur (O vitorioso) co que pasar\u00eda \u00e1 historia. As\u00ed, asolou Salamanca (977), venceu \u00e1s tropas unidas de Ramiro III de Le\u00f3n, Garc\u00eda Fern\u00e1ndez de Castela e Sancho II de Navarra en Gormaz, Langa e Estercuel. Saqueou Barcelona no 985, arrasou Co\u00edmbra, Le\u00f3n e Zamora (987 e 988), Osma no ano 990 e castigou Astorga e Santiago de Compostela no 997.\nConstru\u00edu un novo pazo en C\u00f3rdoba, onde trasladou a administraci\u00f3n, chamado Madinat al-Zahira, e o seu fillo e sucesor, Abd al-Malik, foi quen de rematalo. Co seu segundo fillo, co\u00f1ecido como Sanchuelo, extinguiuse a dinast\u00eda de gobernantes e sucesores de Almanzor.\nEn 1002, nunha expedici\u00f3n contra San Mill\u00e1n de la Cogolla, caeu enfermo e morreu en Medinaceli.\nAlmanzor en Galiza.\nA s\u00faa xesta m\u00e1is importante foi o saqueo de Santiago de Compostela o 10 de agosto de 997, cando incendiou e destru\u00edu a catedral e o sepulcro do Ap\u00f3stolo, e obrigou aos cativos cristi\u00e1ns a levar as camp\u00e1s da Catedral e mais as s\u00faas portas at\u00e9 C\u00f3rdoba.\nCorre a lenda de que cando Almanzor entrou na c\u00e1mara sepulcral, atopou un monxe rezando ante o sartego do Ap\u00f3stolo, e que conmovido pola s\u00faa devoci\u00f3n ordenou respecta-la s\u00faa vida e o propio sepulcro. Tr\u00e1tase dunha versi\u00f3n dulcificada das conquistas de Almanzor, posiblemente procedente dos propios cronistas \u00e1rabes. Manuel Chamoso Lamas, estudoso da historia da catedral de Santiago escribe o seguinte:"}
{"id": "21204", "revid": "785", "url": "https://gl.wikipedia.org/wiki?curid=21204", "title": "Garc\u00eda II de Galicia", "text": "Garc\u00eda II de Galicia tam\u00e9n co\u00f1ecido por Garc\u00eda de Galiza, ou simplemente Don Garc\u00eda, nado en 1042 e finado o 21 de marzo de 1090, foi un monarca galego que reinou entre os anos 1065 e 1071.\nFillo de Fernando I e Sancha I, herdou o Reino de Galiza, co condado de Portugal, e a protecci\u00f3n e \"parias\" das taifas de Badaxoz e Sevilla. Educouse desde 1053 en Galiza co bispo Cresconio de Iria. En 1071 tivo que se enfrontar \u00f3 alzamento da nobreza portuguesa, derrotando a Nuno Mendes, conde de Portugal, na batalla de Pedroso. Pouco despois foi atacado e vencido polo seu irm\u00e1n Sancho II de Castela, tendo que se exiliar en Sevilla. Trala morte de Sancho o ano seguinte, regresou, mais foi apreixado mediante engano polo seu irm\u00e1n Afonso VI de Le\u00f3n, pasando o resto da s\u00faa vida encadeado no castelo de Luna, ao norte de Le\u00f3n.\nA s\u00faa historia fixo que fose tratado coma un rei inepto e perdedor pola historiograf\u00eda, \u00e1 parte de ter un importante desenvolvemento na literatura.\nInfancia e mocidade.\nO infante Garc\u00eda naceu contra o ano 1042 e foi o fillo m\u00e1is novo dos reis de Galiza Sancha I e o seu consorte Fernando I, e irm\u00e1n de Urraca de Zamora, de Sancho II de Castela, de Elvira de Toro e de Afonso VI de Le\u00f3n. Era neto por parte materna de Afonso V o Nobre, rei de Galiza, e da s\u00faa esposa a ra\u00ed\u00f1a Elvira M\u00e9ndez. Por parte paterna os seus av\u00f3s eran Sancho III o Maior, rei de Navarra, e a s\u00faa esposa a ra\u00ed\u00f1a Muniadona de Castela.\nDesde moi novo xa aparece en diplomas canda seus pais e irm\u00e1ns; como no xa mencionado da doaz\u00f3n \u00e1 abad\u00eda de Santo Andr\u00e9 da Veiga de Espi\u00f1areda do 24 de abril de 1043 ou nestoutro do mosteiro de San Juan Bautista de Corias do 26 de abril de 1046, que \u00e9 confirmado por t\u00f3dolos irm\u00e1ns, ag\u00e1s Elvira.\nEducouse desde 1053 en Galiza co bispo Cresconio de Iria, xunto a quen aparece na primeira menci\u00f3n co\u00f1ecida de Garc\u00eda, datada nese mesmo ano. S\u00e1nchez Candeira vencella este feito \u00e1 futura repartici\u00f3n do reino, pois os seus tres fillos educ\u00e1ronse nas terras que despois herdar\u00edan (non foi at\u00e9 1063 que se fixo p\u00fablico o repartimento). A\u00ednda as\u00ed, Garc\u00eda seguiu estando presente na corte, en Le\u00f3n, como o testemu\u00f1an os diplomas que asinou (en 1056, 1061 e 1063).\nUnha das menci\u00f3ns do rei Garc\u00eda \u00e9 no relato da viaxe dun grupo de peregrinos de Liexa en 1056 que foron recibidos polo infante e o bispo Cresconio. Garc\u00eda entregoulles \u2015coa oposici\u00f3n de Cresconio\u2015 unha reliquia do brazo do ap\u00f3stolo Santiago co obxectivo de desposar cunha das fillas de Henrique III de Alema\u00f1a, emperador do Sacro Imperio Romano Xerm\u00e1nico, mais non semella que o chegase a facer.\nPosteriormente, contra 1065, \u00e9 prob\u00e1bel que entrase en contactos para concertar matrimonio cunha filla de Guillerme o Conquistador; mais, de novo, non se conclu\u00edu o esposorio. Con motivo destes contactos, \u00e9 pos\u00edbel que Galtier Giffart, se\u00f1or de Longueville, que estivo de peregrinaci\u00f3n en Santiago de Compostela, levase a Guillerme un cabalo como obsequio, o mesmo cabalo que o Conquistador pedir\u00eda para a batalla de Hastings en 1066.\nPouco antes do seu acceso \u00f3 trono, Garc\u00eda reclamaba perante a asemblea de xustiza os dereitos na herdanza dunha familia aristocr\u00e1tica da Galiza do norte. Este preito co bispo de Mondo\u00f1edo, Suario II, ga\u00f1ouno o infante, constitu\u00edndo unha mostra da s\u00faa fortaleza e prudencia a pouco de se converter en soberano.\nReino de Galiza.\nO rei Fernando I repartiu os seus dominios entre os fillos: Sancho, o maior, recibiu Castela e as \"parias\" da taifa de Zaragoza; Afonso recibiu Le\u00f3n e as \"parias\" da taifa de Toledo; mentres Garc\u00eda, o m\u00e1is novo, recibiu Galiza e as \"parias\" das taifas de Badaxoz e Sevilla.. Ademais, Urraca, a primox\u00e9nita, recibiu a cidade de Zamora e Elvira a de Toro, correspond\u00e9ndolles tam\u00e9n o infantado, isto \u00e9, \u00abo padroado e mailas rendas de t\u00f3dolos mosteiros pertencentes \u00f3 patrimonio rexio\u00bb coa condici\u00f3n de non poderen contraer matrimonio. Mais entre a decisi\u00f3n da partici\u00f3n do territorio, en 1063, e a morte de Fernando I, en 1065, houbo trocos no territorio galego que beneficiaban de xeito claro a Garc\u00eda, coa conquista de Co\u00edmbra e a fixaci\u00f3n da fronteira \u00f3 sur do Mondego, cun territorio activo e perfectamente ordenado. A actividade, ordenamento, amplitude e recursos do territorio galego foron unha fonte de envexas para os irm\u00e1ns de Garc\u00eda, e isto consid\u00e9rase unha posible causa do acoso \u00f3 que se veu sometido dende cedo. De feito, no cantar de xesta de Sancho pres\u00e9ntase o repartimento indicando que Garc\u00eda levou a parte m\u00e1is extensa do reino, mentres Afonso a m\u00e1is reducida.\nExiste a crenza de que estableceu a capital do seu reino en Ribadavia, na comarca do Ribeiro, que non est\u00e1 apoiada polas fontes medievais. De feito o centro de gravidade do reino atop\u00e1base \u00f3 sur do Mi\u00f1o, en torno a Braga. Tam\u00e9n segundo conta a tradici\u00f3n, puido morar, de xeito permanente ou de paso, na Torre da Forxa en Porqueira, na comarca da Limia.\nEn febreiro de 1067, aparece nun documento \u00abimperando en Espa\u00f1a\u00bb (\"nutu dei rex [\u2026] imperans Ispania\"), unha intitulaci\u00f3n en primeira persoa desco\u00f1ecida at\u00e9 esa altura. O t\u00edtulo \u00e9 o \u00fanico antecedente das diferentes formas das titulaci\u00f3ns \"Rei de Espa\u00f1a\" e \"Emperador de Espa\u00f1a\" que o seu irm\u00e1n Afonso empregou a partir de 1072 e 1077 respectivamente, e que continuaron os seus descendentes at\u00e9 o reinado de Fernando II de Galiza e Le\u00f3n. O seu uso por parte de Garc\u00eda poder\u00eda expresar o seu dominio sobre as taifas musulm\u00e1s.\nTanto en Galiza coma no condado de Portugal o rei ti\u00f1a que contar cunha forza pol\u00edtica moi grande dos nobres e sobre todo dos bispos, en quen Garc\u00eda II quixo fundamentar o seu goberno. No seu reino ti\u00f1an as s\u00e9s de Lugo, Compostela ou Iria, moi forte polas peregrinaci\u00f3ns \u00e1 tumba do Ap\u00f3stolo Santiago, mais as de Mondo\u00f1edo, Porto e Ourense. Garc\u00eda II restableceu as de Braga (tras acordo cos bispos de Lugo e Iria-Compostela) e Tui, as\u00ed como as de Lamego e Viseu, que foron absorbidas axi\u00f1a pola de Co\u00edmbra. Isto contrasta coa \u00fanica diocese do reino de Sancho II (Oca) e mesmo coas catro do reino de Afonso VI (Oviedo, Le\u00f3n, Astorga e Palencia). Ademais, favoreceu o mosteiro de Santo Antoni\u00f1o de Toques.\nPero Garc\u00eda II apenas tivo tempo de gobernar. A morte do bispo Cresconio veu alterar a estabilidade da vida pol\u00edtica galega \u00e1 que contribu\u00edra o defunto durante os trinta anos de mandato episcopal. O seu herdeiro Gudesteo, quen fora nomeado directamente polo rei Garc\u00eda, foi asasinado xa no ano 1069 polo propio t\u00edo do bispo, o conde Froila \u2015Froila Arias ou Froila Verm\u00fadez\u2015, por mor dunhas disputas territoriais entre os r\u00edos Ulla e Tambre. A \"Historia Compostellana\" fai un rechamante silencio en torno \u00e1 actuaci\u00f3n posterior do rei, e di: \"logo foi elevado \u00e1 mesma c\u00e1tedra Diego Pel\u00e1ez polo rei don Sancho\". Sancho II de Castela non exerceu poder en Galiza at\u00e9 xa entrado o ano 1071, polo que ese \"logo\" que di a cr\u00f3nica ten que significar m\u00e1is de dous anos. Non se sabe o que sucedeu neses dous anos, a\u00ednda que se sabe que nese lapso de tempo Garc\u00eda proseguiu o seu reinado con normalidade.\nGarc\u00eda tivo dificultades tam\u00e9n co problema crecente das ansias de separatismo dos nobres portucalenses, encabezados polo conde Nuno Mendes, descendente da familia de Vimara P\u00e9rez e xenro de Sisnando Davides, con cada vez m\u00e1is desexos autonomistas e cos que tivo que loitar at\u00e9 derrotalos na batalla de Pedroso, entre Braga e o r\u00edo C\u00e1vado. Na batalla morreu o propio Nuno Mendes, tal e como di a \"Chronica Gothorum\", que ademais sit\u00faa a batalla o 18 de xaneiro de 1071, a\u00ednda que seguramente fose posterior \u00f3 17 de febreiro, cando a\u00ednda aparecen Nuno Mendes e a s\u00faa esposa facendo unha doaz\u00f3n. Despois desta batalla, Garc\u00eda asume para si o t\u00edtulo de rei de Portucale, procurando as\u00ed diminu\u00edr a insubmisi\u00f3n dos rebeldes portucalenses e \u00e1s familias que non lle deron o seu apoio privounas dos seus bens.\nApresamento e exilio.\nXa entre maio e xu\u00f1o de 1068, despois da morte de Sancha en novembro do ano anterior, Afonso VI de Le\u00f3n, non aceptando o repartimento e para diminu\u00edr a influencia de Garc\u00eda en terras musulm\u00e1s, atacou a taifa de Badaxoz conseguindo que lle pagasen un tributo. Nos \u00faltimos meses do ano volver\u00eda atacar o reino musulm\u00e1n ap\u00f3s esixir un aumento que lle foi negado.\nMais foi Sancho II de Castela, probablemente descontento tam\u00e9n co repartimento que fixera o seu pai, quen tomou armas contra o rei Garc\u00eda, atacando Galiza. Para iso tivo que contar co apoio de Afonso, ou cando menos coa s\u00faa neutralidade, xa que as tropas castel\u00e1s tiveron que pasar polo seu reino. Isto foi na primavera de 1071, e Sancho f\u00edxose rapidamente co control do reino, xa que un documento do mosteiro de Arlanza, datado o 10 de maio de 1071, nomea a Sancho como rei de Castela e de Galiza. O rei Garc\u00eda foi apreixado posiblemente en Santar\u00e9m.\nGarc\u00eda II foi enviado a Castela para facelo prisioneiro en Burgos, e finalmente foi enviado \u00f3 exilio, refuxi\u00e1ndose no sur do seu reino, moi probablemente en Sevilla, pr\u00f3ximo ao apoio que poder\u00edan prestarlle os reis de Badaxoz e Sevilla. Con Garc\u00eda exiliado, Sancho intitulouse \"Castellae et Gallaeciae rex\", a\u00ednda que contou coa colaboraci\u00f3n de Afonso. Por\u00e9n, xurdiron novamente as tensi\u00f3ns e de novo Sancho atacou e venceu a Afonso na batalla de Golpejera. Xa que logo, Afonso marchou cara \u00f3 exilio en Toledo. O 12 de xaneiro de 1072 Sancho era coroado en Le\u00f3n, a\u00ednda que o goberno en solitario de t\u00f3dolos territorios herdados de Fernando I foi breve, xa que en outubro dese mesmo ano foi asasinado no sitio de Zamora. Morto Sancho, Afonso regresa do seu exilio e faise co control do seu territorio, contando co apoio da s\u00faa irm\u00e1 Urraca.\nVolta do exilio e traiz\u00f3n de Afonso.\nHai diferentes versi\u00f3ns dos cronistas sobre a reacci\u00f3n de Garc\u00eda trala morte de Sancho. As\u00ed, o \"Cronic\u00f3n Compostel\u00e1n\" fala que o rei galego deuse pr\u00e9sa en ir ante o seu irm\u00e1n, resultando preso por el. Paio de Oviedo resalta que foi mediante o engano como foi feito prisioneiro. A data do apresamento enc\u00e1drase entre finais de 1072 e comezos de 1073, sendo pechado no castelo de Luna, en plena monta\u00f1a leonesa de Babia. Al\u00ed permaneceu at\u00e9 o seu pasamento en 1090.\nCo seu apresamento, un dos seus m\u00e1is importantes vasalos, Froila Verm\u00fadez, con dominios desde o r\u00edo Tambre at\u00e9 al\u00e9n da Terra de Trasancos, tivo que se someter a Afonso VI. Por\u00e9n, aceptouno s\u00f3 como rexente do reino galego, non como rei. Este feito, recollido nos tombos do mosteiro de Xuvia, fai sospeitar a alg\u00fan historiador que a crianza do seu fillo Pedro Froilaz na corte leonesa foi en calidade de ref\u00e9n.\nMentres estivo preso, entre 1085 e 1088, produciuse a rebeli\u00f3n dos Ov\u00e9quiz, un dos m\u00e1is importantes acontecementos pol\u00edticos do reinado de Afonso VI que se producen en Galiza. Rodrigo Ov\u00e9quiz, intitulado conde de Galiza e partidario de Garc\u00eda, xunto con Diego Pel\u00e1ez, bispo de Santiago de Compostela, pretend\u00edan entregar a coroa do reino de Galiza a Guillerme o Conquistador, rei de Inglaterra, ou talvez liberar o propio Garc\u00eda e casalo cunha filla de Guillerme. As forzas de Ov\u00e9quiz asaltaron Lugo, asasinando o meiri\u00f1o real Ordo\u00f1o, chegando a se facer mesmo con gran parte de Galiza. Por\u00e9n, a revolta acabou fracasando e Afonso VI confiscou t\u00f3dolos bens a Rodrigo Ov\u00e9quiz e desterrouno, mentres a Diego Pel\u00e1ez dep\u00faxoo, encarcerouno e humillouno. No medio destes acontecementos, Afonso VI tam\u00e9n entregou o goberno de Galiza en 1087 \u00f3 seu xenro Raimundo de Borgo\u00f1a como conde de Galiza.\nMorte e sepultura.\nGarc\u00eda morrer\u00eda en prisi\u00f3n o 21 de marzo de 1090 a causa dunhas febres, segundo indica a \"Cr\u00f3nica de Silos\". O bispo Paio de Oviedo ampl\u00eda a informaci\u00f3n indicando que por desexo de Garc\u00eda, este foi sangrado, pr\u00e1ctica terap\u00e9utica habitual daquela, e pouco despois produciuse o seu pasamento. A \"Cr\u00f3nica Naxarense\" fala do desexo expresado por Garc\u00eda de ser soterrado canda as cadeas que levou durante a s\u00faa vida no c\u00e1rcere. O \"Liber regum\" coincide en situar a morte de Garc\u00eda no c\u00e1rcere, e en situar o lugar do enterramento en Santo Isidoro, coas cadeas que levou en prisi\u00f3n. Outros autores, como Lucas de Tui no \"Chronicon mundi\", en necesidade de facer ver o talante magn\u00e1nimo do rei Afonso, falan que, decat\u00e1ndose da mala situaci\u00f3n do seu irm\u00e1n liberouno e trasladouno a Le\u00f3n, finando na viaxe. Rodrigo Xim\u00e9nez de Rada, tam\u00e9n fala da benevolencia de Afonso, mais subli\u00f1a que Garc\u00eda rexeitou ser liberado. Esta versi\u00f3n foi a que seguiu a \"Primeira Cr\u00f3nica Xeral\", falando da oferta de liberaci\u00f3n do rei Afonso, do rexeitamento do\u00eddo de Garc\u00eda, do seu desexo de ser soterrado cos ferros que levou na cadea, e da sepultura con honras de rei que lle fixeron, expres\u00e1ndoo as\u00ed: \nDeste xeito, no seu sartego de pedra do Pante\u00f3n de Reis de Santo Isidoro de Le\u00f3n, a tampa foi gravada coa figura do rei encadeado. Inclu\u00eda tam\u00e9n o seguinte epitafio latino:\nIsto \u00e9:\nO epitafio parece ser que foi unha \"renovatio\" \u2015inscrici\u00f3n ligada \u00f3 sartego orixinal noutro tipo de escritura\u2015 do s\u00e9culo XIII. Este serviu de base para o historiador \u00c2ngelo Ribeiro poder conclu\u00edr que Garc\u00eda fora o primeiro en usar o t\u00edtulo de rei de Portugal.\nO sartego foi destru\u00eddo na Francesada, en 1809, cando as tropas francesas ocuparon a Bas\u00edlica de Santo Isidoro de Le\u00f3n, convertendo esta en cuartel e o pante\u00f3n en corte. Para isto \u00faltimo, os sartegos foron profanados e tornados bebedoiros para cabalos, amoreando os restos nun curruncho. Estes foron recolleitos polos c\u00f3engos e levados \u00e1 igrexa de Santa Marina la Real de Le\u00f3n, onde ficaron at\u00e9 seren, unha vez rematada a guerra, devoltos \u00f3 pante\u00f3n e introducidos nos sarc\u00f3fagos sen orde ningunha. Por mor disto, resulta impos\u00edbel o reco\u00f1ecemento dos restos do rei Garc\u00eda, igual c\u00f3s demais reis. En 1997 abr\u00edronse os sarc\u00f3fagos de novo para un ambicioso estudo multidisciplinar co obxectivo principal de identificar os restos dos personaxes rexios al\u00ed enterrados. No entanto, despois de 10 anos de pescudas, o proxecto fracasou sen chegar a conclusi\u00f3n ningunha.\nA morte e os funerais de rei en honor de Garc\u00eda produc\u00edronse canda a celebraci\u00f3n do concilio de Le\u00f3n dese ano, \u00f3 cal estaban convocados os bispos dos reinos de Galiza, Le\u00f3n e Castela entre outros. Isto provocou que asistisen \u00e1s s\u00faas exequias moitos importantes prelados, tales como Bernardo de Sedirac, primado de Toledo, e o legado pontificio Raniero, futuro papa Pascual II. As s\u00faas irm\u00e1s Urraca e Elvira tam\u00e9n asistiron.\nNa historiograf\u00eda.\n\u00c1 pouca informaci\u00f3n que hai sobre a s\u00faa vida e o seu reinado, x\u00fantase a vontade dos cronistas de Afonso por indicar aspectos negativos de Garc\u00eda, elementos que foron prendendo na historiograf\u00eda espa\u00f1ola, que trata en boa parte a Garc\u00eda coma un persoeiro secundario, do mesmo xeito c\u00e1 historiograf\u00eda portuguesa, cando non coma un incapaz e un perdedor. A mitificaci\u00f3n do rei perdedor, espallouse considerablemente, e as\u00ed o describen historiadores galegos do rexionalismo galego coma Manuel Murgu\u00eda ou Benito Vicetto. A pouca informaci\u00f3n ou desco\u00f1ecemento deste rei chegou m\u00e1is \u00e1 actualidade: baste como exemplo a descrici\u00f3n que a xornalista e escritora galega Mar\u00eda Victoria Fern\u00e1ndez-Espa\u00f1a fixo do rei na s\u00faa obra \"Galicia feudal\" (1969):\nUn bo exemplo do tratamento historiogr\u00e1fico da figura de Garc\u00eda at\u00f3pase no Tombo A de Compostela, c\u00f3dice que, malia ilustrar as s\u00faas p\u00e1xinas con vinte e catro personaxes vinculados \u00e1 monarqu\u00eda, desde Afonso II at\u00e9 Afonso X, esquece convenientemente ilustrar a figura do monarca. Un esquecemento que resulta chamativo pola presenza no documento non s\u00f3 do seu pai, Fernando I, e seu irm\u00e1n, Afonso VI, sen\u00f3n tam\u00e9n das s\u00faas irm\u00e1s Elvira de Toro e Urraca de Zamora. As\u00ed e todo, a Historia silense de principios do s\u00e9culo XII, denomina a Garc\u00eda como un \u00abbo emperador\u00bb (\"bonus imperator\") por mor das s\u00faas vitorias militares.\nPor outra banda, parte da historiograf\u00eda considerou tradicionalmente o rei Garc\u00eda como a orixe da li\u00f1axe dos Castro. Segundo esta teor\u00eda o rei Garc\u00eda enxendrou durante o seu presidio a Fernando Garc\u00eda de Hita, xenearca da importante familia nobiliaria galega. O conde Fernando figura de xeito continuado nos diplomas da ra\u00ed\u00f1a Urraca, a cal ref\u00edrese a el como parente consangu\u00edneo. Esta estendida hip\u00f3tese \u00e9 obxecto de discusi\u00f3n entre os xenealoxistas.\nNa literatura.\nA captura de Garc\u00eda mediante engano, o longo encarceramento e o pomposo funeral, convert\u00e9rono no favorito dos poetas \u00e9picos, e para mediados do s\u00e9culo XII xa deb\u00eda existir un bo n\u00famero destas obras po\u00e9ticas. A m\u00e1is antiga destas en sobrevivir \u00e9 a balada do s\u00e9culo XVI \u00abRomance de la muerte del rey don Garc\u00eda\u00bb en \"Romances nuevamente sacados de historias antiguas de la cr\u00f3nica de Espa\u00f1a\" (1551) de Lorenzo de Sep\u00falveda. Outra relacionada \u00e9 o famoso \u00abRomance del Prisionero\u00bb, do s\u00e9culo XV polo menos e que ten unha gran cantidade de semellanzas coa historia de Garc\u00eda contada na \"Cr\u00f3nica de 1344\" de Pedro Afonso, conde de Barcelos.\nAdemais, o seu eco puido chegar a unha canci\u00f3n popular n\u00f3rdica, \"Romance de Santiago\" (\"Visen om Sankt Jakob\"), cuxos contidos xa aparecen no \"Speculum historiale\" de Vicente de Beauvais e na \"Legenda aurea\" de Santiago de Voragine do s\u00e9culo XIII. As\u00ed, na versi\u00f3n das Illas Feroe (\"Santa J\u00e1kups v\u00edsa\" ou \"Santa Jaakup\"), a m\u00e1is completa e conservada, f\u00e1lase do \u00abpa\u00eds de Garc\u00eda\u00bb (\"Garsialand\") e do rei Garc\u00eda.\nExiste unha obra teatral do s\u00e9culo XVII titulada \"La Lindona de Galicia\" (ou \"La Ricahembra de Galicia\") que trata a lenda de Garc\u00eda e a loita polo trono galego. Unha boa parte est\u00e1 escrita en galego e historicamente atribu\u00eduse a diferentes autores (Montalb\u00e1n, Moreto e Lope de Vega); no entanto, conforme as an\u00e1lises do proxecto \"ETSO. Estilometr\u00eda aplicada al Teatro del Siglo de Oro\", hoxe crese que a autor\u00eda corresponde a Andr\u00e9s de Claramonte (\u20201626) e que foi escrita probablemente entre 1620 e 1625. Para conmemorar o D\u00eda Mundial do Teatro de 2021, o Consello da Cultura Galega realizou coas pasaxes m\u00e1is destacadas da peza unha adaptaci\u00f3n para podcast dividida en cinco cap\u00edtulos. Esta ficci\u00f3n sonora foi coordinada por Manuel Gago Mari\u00f1o, dirixida por Tito Asorey, sonorizada por Chus Silva e interpretada por Melania Cruz, Sergio Zearreta, Josito Porto e o propio Tito Asorey. Unha imaxe de Laura Romero, na cal se amosa a figura do rei Garc\u00eda atr\u00e1s da Lindona, ilustrou o proxecto.\nEn 1857 publicouse a novela \"Rogin Rojal, \u00f3 El paje de los cabellos de oro: Historia caballeresca del siglo XI\" do galego Benito Vicetto. Nela, o relato comeza co rei Garc\u00eda no ano 1067 e c\u00f3ntase a s\u00faa historia e a do seu fillo Rox\u00edn Roxal.\nA historia de Garc\u00eda II tam\u00e9n inspirou a Victor Hugo a creaci\u00f3n da epopea \"Le Petit Roi de Galice\" (\"O reici\u00f1o de Galicia\"), inclu\u00edda na primeira serie da obra \"La L\u00e9gende des si\u00e8cles\" (1859). O poema relata a tentativa de usurpaci\u00f3n do reino a Nuno, fillo de Garc\u00eda de Galiza. En 2023 unha adaptaci\u00f3n en banda dese\u00f1ada de Inacio Vilari\u00f1o e Iv\u00e1n Su\u00e1rez foi publicada polo Demo Editorial e recibiu o Premio Deputaci\u00f3n da Coru\u00f1a a proxectos sobre o Reino de Galicia 2022.\nXa no s\u00e9culo XX, Garc\u00eda \u00e9 mencionado ou figura en d\u00faas obras de \u00c1lvaro Cunqueiro: no relato haxiogr\u00e1fico \"San Gonzalo\", publicado so o pseud\u00f3nimo de \u00c1lvaro Labrada en 1945, que trata de Gonzalo Froilaz, bispo de Mondo\u00f1edo a partir de 1070; e na peza teatral \"Palabras de v\u00edspera\", escrita en 1968 e publicada en 1974, que trata dos seus irm\u00e1ns \u2015de Urraca e do seu namoro de Afonso\u2015.\nO 3/4 de marzo de 1979, Casimiro Torres Rodr\u00edguez ingresou na Real Academia Galega como membro numerario pronunciando un discurso titulado \"O malfadado D. Garc\u00eda: Rei de Galicia\".\nNas d\u00faas \u00faltimas d\u00e9cadas do s\u00e9culo XX, a figura do rei Garc\u00eda como personaxe literario tivo un gran desenvolvemento. Deste xeito, un dos escritores galegos contempor\u00e1neos m\u00e1is destacados, Manuel Rivas, publicou na s\u00faa \"Balada nas praias do Oeste\" (1985) un poema titulado cunha pregunta de Garc\u00eda: \u00ab\u00bfDeixaredes morrer a naci\u00f3n dos galegos?\u00bb. Posteriormente escribiu \"O \u00faltimo rei dos galegos\", relato rom\u00e1ntico publicado na colecci\u00f3n Contos do Castromil (1992), e \"En salvaxe compa\u00f1a\" (1994), novela que recibiu o Premio da Cr\u00edtica Galicia e na que o rei Garc\u00eda \u00e9 un corvo branco con grill\u00f3ns que exerce de anxo da garda.\nAs\u00ed mesmo, en 1986, Manuel Mar\u00eda inclu\u00edu na secci\u00f3n \u00abOs mitos e as derrotas\u00bb do seu poemario \"Or\u00e1culos para cavalinhos-do-demo\" un poema titulado \u00abO rei Garcia\u00bb, entre outros adicados a m\u00e1is personaxes hist\u00f3ricos galegos.\nAdemais, na novela \"No ano do cometa\" (1987) de Xo\u00e1n Bern\u00e1rdez Vilar, ga\u00f1adora do Premio Xerais e ambientada na Europa de 1066, Garc\u00eda ten un lugar destacado no argumento. En 1999, o autor tam\u00e9n escribiu a obra de teatro \"O valedor do reino\", unha peza hist\u00f3rica en catro actos sobre o bispo Cresconio, conselleiro e amigo de Garc\u00eda. Foi publicada dixitalmente na Biblioteca Virtual Galega en 2002 e recibiu o Premio de teatro da Universidade de Vigo dese ano.\nDar\u00edo Xoh\u00e1n Cabana, outro dos m\u00e1is prestixiosos escritores galegos, escribiu tam\u00e9n varios poemas e novelas relacionados co rei Garc\u00eda e vencellados entre si. A figura deste monarca fascinou e obsesionou o autor durante moitos anos. Deste xeito, comezou adicando dous poemas a Garc\u00eda en \"Patria do mar\" (1989) e mencion\u00e1ndoo na novela \"Galv\u00e1n en Saor\" (1989), ga\u00f1adora do Premio Xerais. Proseguiu primeiro coa novela \"C\u00e1ndido Branco e o Cabaleiro Negro\" (1992), onde se fan varias alusi\u00f3ns \u00f3 rei Garc\u00eda e \u00f3 seu reinado anterior, e despois c\"'O cervo na torre\" (1994), novela ga\u00f1adora tam\u00e9n do Premio Xerais e na cal un dos personaxes principais \u00e9 Sebasti\u00e1n Garc\u00eda, descendente directo de Garc\u00eda. Finalmente rematou con \"Morte de rei\" (1996), unha novela hist\u00f3rica rigorosamente documentada onde o protagonista \u00e9 o propio Garc\u00eda, que est\u00e1 preso e encadeado vendo preto a s\u00faa fin. A obra intercala o relato dos pensamentos e conversas do rei coa acci\u00f3n do d\u00eda a d\u00eda na prisi\u00f3n e o relato das s\u00faas propias vivencias como pr\u00edncipe e posteriormente como rei. En palabras do autor \u00abningunha das cousas que se din na novela \u00e9 demostrable que sexan ficci\u00f3n\u00bb. As d\u00faas \u00faltimas novelas foron inicialmente ideadas como unha serie de cinco ou seis novelas \u2015que Cabana non chegou a escribir\u2015 na cal \"Morte de rei\" ser\u00eda a primeira e \"O cervo na torre\" a \u00faltima.\nTam\u00e9n Xos\u00e9 Lu\u00eds M\u00e9ndez Ferr\u00edn, considerado un dos referentes m\u00e1is excepcionais da literatura galega da segunda metade do s\u00e9culo XX, escribiu o poema \u00abDon Garc\u00eda, Rei\u00bb, publicado no seu libro de poes\u00eda \"Estirpe\" de 1994, ga\u00f1ador do Premio da Cr\u00edtica de poes\u00eda galega de 1994 e do Premio Losada Di\u00e9guez de creaci\u00f3n literaria de 1995.\nO 1 de abril de 2005 estreouse en Nar\u00f3n a peza teatral \u00abGarc\u00eda\u00bb de C\u00e1ndido Paz\u00f3. Con X. A. Porto \"Josito\" como o rei Garc\u00eda, a obra foi representada pola compa\u00f1\u00eda Teatro do Adro e dirixida polo propio C\u00e1ndido Paz\u00f3. Foi galardoada co Premio Mar\u00eda Casares 2006 \u00f3 mellor texto orixinal e nomeada para o Premio Max 2006 \u00f3 Mellor Texto Orixinal en Galego. Na obra, Garc\u00eda leva xa moitos anos preso e Rodrigo, antigo amigo e vasalo, entra no castelo coa intenci\u00f3n de o liberar, mais topar\u00e1 cun monarca totalmente derrotado.\nAl\u00e9n da literatura, Lu\u00eds Seoane, en 1967, dese\u00f1ou unhas cabezas de personaxes medievais galegos para xerras de porcelana co obxectivo de divulgar a historia de Galiza; sendo unha delas a do rei Garc\u00eda. Foron as primeiras figuras da nova etapa de Sargadelos. Posteriormente, Seoane tam\u00e9n realizou unha xilograf\u00eda de Garc\u00eda, contida no seu libro \"Im\u00e1genes de Galicia. 72 xilograf\u00edas originales\" publicado a finais de 1978. Con el, o autor pretend\u00eda \u00abrescatar mitos e feitos hist\u00f3ricos galegos que non tiveron, na s\u00faa maior\u00eda, expresi\u00f3n gr\u00e1fica algunha\u00bb.\nEn 1978 publicouse tam\u00e9n o \u00e1lbum \"Porque no mundo mengou a verdade\" do cantautor Xos\u00e9 Quintas Canella que incl\u00fae a canci\u00f3n \u00abO Rei Garc\u00eda\u00bb.\nO rei Garc\u00eda II foi ilustrado por Pepe Carreiro en \"O Reino de Galiza\" (1998) e por Tucho Fern\u00e1ndez Calo en \"Os reis de Galicia\" (2003), \u00e1mbolos libros do historiador Anselmo L\u00f3pez Carreira.\nEn 2017, a contacontos uruguaia Soledad Felloza estreou o seu espect\u00e1culo \"Unha mulata na corte do Rei Garc\u00eda\", que conta cun imaxinario vencellado \u00e1 tradici\u00f3n oral galega.\nAdemais, Garc\u00eda figura no libri\u00f1o er\u00f3tico-pornogr\u00e1fico \"Os Anais do Reino da Gall\u00e6cia\" (2017).\nO 25 de decembro de 2017 sa\u00edu un \"mod\" para o videoxogo \"Civilization VI\" titulado \"Daenvil's Galicia: Garc\u00eda II\". O obxectivo do xogo \u00e9 desenvolver a Galiza do rei Garc\u00eda que pos\u00fae un gran poder cultural e relixioso, \u00e1 parte dunha grande unidade migrante colonizadora.\nDevanceiros.\nDevanceiros de Garc\u00eda II"}
{"id": "21205", "revid": "17467", "url": "https://gl.wikipedia.org/wiki?curid=21205", "title": "Garc\u00eda de Galiza", "text": ""}
{"id": "21208", "revid": "114", "url": "https://gl.wikipedia.org/wiki?curid=21208", "title": "Carlos Marx", "text": ""}
{"id": "21210", "revid": "89787", "url": "https://gl.wikipedia.org/wiki?curid=21210", "title": "Johannes Gutenberg", "text": "Johannes Gensfleish zur Laden zum Gutenberg, nado en Maguncia en c. 1398 e finado o 3 de febreiro de 1468, foi un ferreiro, ourive, impresor, e editor alem\u00e1n que introduciu a impresi\u00f3n en Europa, sendo co\u00f1ecido polas s\u00faas contribuci\u00f3ns \u00e1 tecnolox\u00eda da impresi\u00f3n ao menos en tres dos seus procesos: nas matrices ou pranchas de impresi\u00f3n de tipos m\u00f3biles, na prensa e nas tintas para transferir os tipos ao pergami\u00f1o ou ao papel. O seu invento fixo posible a publicaci\u00f3n de libros en grandes cantidades e foi un dos factores m\u00e1is decisivos para a difusi\u00f3n das ideas do Renacemento en toda Europa.\nEntre as contribuci\u00f3ns espec\u00edficas \u00e1 imprenta que se atrib\u00faen a Gutenberg est\u00e1 o uso de tipos m\u00f3biles met\u00e1licos para a confecci\u00f3n das formas de impresi\u00f3n, coa lox\u00edstica que implica (c\u00e1lculo das cantidades de tipos e de letras que se utilizar\u00e1n, facilidade para fundilas no momento que se necesitan, uso de matrices e punz\u00f3ns etc.), o uso da tinta a base de aceite e a utilizaci\u00f3n dunha prensa de madeira similar ao parafuso das prensas de vi\u00f1o da \u00e9poca. A s\u00faa invenci\u00f3n verdadeiramente transcendental foi a combinaci\u00f3n destes elementos nun sistema pr\u00e1ctico.\nGutenberg poder\u00eda estar familiarizado coa t\u00e9cnica da impresi\u00f3n xilogr\u00e1fica, con bloques de madeira e poder\u00eda traballar no gravado de ferros de cobre para un artista co\u00f1ecido como Mestre dos Naipes.\nA utilizaci\u00f3n de tipos m\u00f3biles met\u00e1licos (no caso de Gutenberg, o chumbo) foi o elemento fundamental do novo proceso de impresi\u00f3n. Ata finais do s\u00e9culo XX, pola edici\u00f3n dixital, foi a base do m\u00e9todo de produci\u00f3n de libros en todo o mundo.\nO sistema tecnol\u00f3xico de impresi\u00f3n de Gutenberg propagouse rapidamente por toda Europa e consid\u00e9rase un factor clave na evoluci\u00f3n da cultura universal. Gutenberg segue sendo unha figura popular. En 1999, o A&amp;E Network, unha poderosa cadea estadounidense de televisi\u00f3n por cable e sat\u00e9lite, clasificou a Gutenberg co n\u00famero un na s\u00faa lista de \"People of the Millennium\" (Xente do milenio), e en 1997, a revista \"Times-Life\" escolleu o invento de Gutenberg como o m\u00e1is importante do segundo milenio.\nTraxectoria.\nEra o fillo m\u00e1is novo do comerciante de clase alta Frele Gensfleisch zu Laden -quen adoptar\u00eda m\u00e1is tarde o nome \"zum Gutenberg\", hom\u00f3nimo da veci\u00f1anza a onde a familia se trasladara-, e da s\u00faa segunda esposa Else Wyrich, que era filla dun tendeiro. Suponse que foi bautizado na zona pr\u00f3xima ao seu lugar de nacemento na Igrexa de \"St. Christoph zu Mainz\" en Maguncia. A maior parte da vida de Gutenberg na s\u00faa fase inicial \u00e9 un misterio. O seu pai traballou no \u00e1mbito eclesi\u00e1stico e Gutenberg creceu co\u00f1ecendo o comercio da ourivar\u00eda. Segundo alg\u00fans informes, o seu pai Friel ti\u00f1a entre os seus clientes ao arcebispo de Maguncia. Gutenberg foi xoieiro e, xa que logo, co\u00f1ecedor da arte da construci\u00f3n de moldes e da fundici\u00f3n de ouro e prata, por iso logrou facer excelentes tipos, valiosos ata artisticamente como traballo de ourive.\nO historiador Heinrich Wallau, vai apoiar isto o engadir que: \"Nos s\u00e9culos XIV e XV, os seus descendentes solicitaron un cargo hereditario como ... mestre da casa da moeda arcebispal. Sen d\u00fabida nesta responsabilidade adquiriu considerables co\u00f1ecementos e habilidades t\u00e9cnicas no traballo dos metais. Fornec\u00eda a casa da moeda co metal que necesitaba para cu\u00f1ar, cambiou os diversos tipo de moeda, e ti\u00f1a un asento nas sesi\u00f3ns xur\u00eddicas para os casos de falsificaci\u00f3n\".\nWallau engade: \"O seu apelido deriva da casa habitada polo seu pai e os seus antepasados paternos \"zu Laden, zu Gutenberg\". A casa dos G\u00e4nsfleisch eran unha das familias patricias da cidade, remont\u00e1ndose a s\u00faa li\u00f1axe ao s\u00e9culo XIII.\" Os patricios en Maguncia a mi\u00fado eran co\u00f1ecidos polo nome da casa da s\u00faa propiedade.\nEn 1411, houbo un levantamento en Maguncia contra os patricios, e m\u00e1is dun centenar de familias v\u00edronse obrigadas a marchar. Como resultado, crese que os Gutenberg se trasladaron a Eltville am Rhein (Vila Alta), onde a s\u00faa nai herdara un terreo. Probablemente estudou na Universidade de Erfurt, onde hai un rexistro dun estudante, en 1419, chamado Johannes de Altavila (Altavilla \u00e9 a forma latina de Eltville am Rhein). Trala morte do seu pai en 1419, menci\u00f3nano no procedemento de herdanza.\nEn Maguncia, como outras cidades renanas, empezaron unhas fortes revoltas sociais e pol\u00edticas que enfrontaron ao partido dos gremialistas co partido dos patricios, ao que pertenc\u00eda Gutenberg, motivo polo cal tivo que fuxir da s\u00faa cidade.\nEn 1434, Gutenberg trasladouse a Estrasburgo onde ti\u00f1a uns parentes da s\u00faa nai e onde permaneceu varios anos. Gutenberg residiu no suburbio de Saint-Arbogast, cerca do convento do mesmo nome, a beiras do r\u00edo Ill.\nOs arquivos da cidade confirman a s\u00faa presenza. Alg\u00fans destes documentos son reco\u00f1ecemento de d\u00e9bedas, unha situaci\u00f3n habitual na s\u00faa vida. Entre 1436-1437 o seu nome aparece mencionado nos tribunais en relaci\u00f3n cun compromiso de matrimonio cunha muller de Estrasburgo, Emel zu der Yser T\u00fcr, a\u00ednda que se desco\u00f1ece se o matrimonio tivo lugar.\nO proceso de Estrasburgo.\nCara ao 1437, Gutenberg estaba asociado con tres ricos comerciantes, Hans Riff, Andreas Dritzehn e Andreas Heilmann, os que ensinaba ademais de exercer en actividades relacionadas co tallado de xemas e o pu\u00eddo de espellos para a s\u00faa venda aos peregrinos de Aachen, xa que se cr\u00eda que capturaban a luz sagrada das reliquias relixiosas. Pero Gutenberg invest\u00eda o seu tempo nun proxecto que levaba en segredo para protexerse contra eventuais imitadores.\nPois en 1439 a cidade planeaba exhibir unha colecci\u00f3n de reliquias do emperador Carlomagno e a sociedade esperaba vender moitos espellos, pero o evento atrasouse un ano, debido a unha gran inundaci\u00f3n, ocasionando perdas nos seus investidores polo que a d\u00e9beda non puido ser pagada.\nTras este contratempo, os seus socios, que descubriran as actividades paralelas de Guteberg, insistiron en participar naquel misterioso asunto que o inventor levaba entre mans. Especulouse que este segredo puido ser a idea da impresi\u00f3n con tipos m\u00f3biles. A lenda di que a idea lle veu \"como un raio de luz\". Gutenberg, necesitado de di\u00f1eiro, accedeu e asinouse un contrato no que se estipulaba, entre outras cousas, que os tres incorporados deber\u00edan aboar a cantidade de 125 flor\u00edns. A morte s\u00fabita ese mesmo ano dun deles, Andreas Dritzehn, levou aos irm\u00e1ns do falecido a esixir entrar na sociedade ou ben recibir unha compensaci\u00f3n econ\u00f3mica, aspecto que non estaba previsto nos termos do contrato, e Gutenberg negouse a tal pretensi\u00f3n. O caso foi levado en 1439 ante os tribunais, que fallaron en contra dos herdeiros.\nO proceso de Estrasburgo fixo aflorar informaci\u00f3n sobre o proxecto, xa que as declaraci\u00f3ns das testemu\u00f1as fac\u00edan alusi\u00f3n \u00e1 intensa actividade do taller, a adquisici\u00f3n de chumbo, dunha prensa, de moldes de fundici\u00f3n etc.\nPolo menos ata 1444 viviu en Estrasburgo, moi probablemente na parroquia St. Arbogast, tal como o demostra a s\u00faa inscrici\u00f3n, ese mesmo ano, nunha lista de homes \u00fatiles para defender a cidade contra as tropas do conde de Armagnac. Foi en Estrasburgo en 1440 cando se di que Gutenberg perfeccionou e deu a co\u00f1ecer o segredo de impresi\u00f3n baseado na s\u00faa investigaci\u00f3n, misteriosamente titulado \"Kunst und Aventur\" (arte e empresa). Non est\u00e1 claro a que tipo de traballo se dedicaba en Estrasburgo, ou se \u00e9 que fixo al\u00ed algunhas das primeiras probas coa impresi\u00f3n de caracteres tipogr\u00e1ficos m\u00f3biles. Logo disto, hai unha lagoa de catro anos na s\u00faa biograf\u00eda. En 1448, el estaba en Maguncia, onde pediu un pr\u00e9stamo ao seu cu\u00f1ado Arnold Gelthus, moi posiblemente para unha prensa de impresi\u00f3n ou algo relacionado con ela.\nA creaci\u00f3n da imprenta.\nO taller de Gutenberg estableceuse en Hof Humbrecht, unha propiedade que pertenc\u00eda a un parente afastado. O negocio montado cham\u00e1base \"D\u00e1s Werk der B\u00fccher\", e de feito, constitu\u00edu a primeira imprenta tipogr\u00e1fica moderna.\nNo ano 1450, a prensa estaba en funcionamento, sendo posiblemente un poema alem\u00e1n o primeiro artigo en ser imprimido al\u00ed. Pola contra o \"Misal de Constanza\", un libro impreso en 1449 ou 1450 por Gutenberg, \u00e9 considerado por varias fontes como o primeiro en ser impreso nunha imprenta de tipos m\u00f3biles en Europa, xa que logo crese que o primeiro libro feito con caracteres m\u00f3biles foi o \u201cSutra do diamante\u201d atopado na China e datado no ano 868 d.C..\nGutenberg foi quen de convencer ao comerciante Johannes Fust, con quen formou sociedade, para que lle concedese un pr\u00e9stamo de 800 flor\u00edns. O cal\u00edgrafo Peter Schoeffer, formado en Par\u00eds, quen era xenro de Fust, tam\u00e9n se uniu \u00e1 empresa. Sch\u00f6ffer traballaba como escrib\u00e1n en Par\u00eds e crese que dese\u00f1ou alg\u00fans dos primeiros tipos de letra. De feito, o invento foi unha tarefa conxunta na que Fust foi o elemento capitalista, e Gutenberg e Schoeffer (o cal posteriormente tivo unha fecunda carreira como impresor e usou tipos diferentes) achegaron a idea e o seu desenvolvemento.\nNon est\u00e1 claro cando se concibiu o proxecto da Biblia de Gutenberg, pero para iso Fust emprestoulle outros 800 flor\u00edns, e o traballo iniciouse en 1452. Ao mesmo tempo, a prensa tam\u00e9n estaba imprimindo outros textos, m\u00e1is lucrativos (gram\u00e1ticas posiblemente en lat\u00edn). Tam\u00e9n hai certa especulaci\u00f3n de que puido haber d\u00faas prensas, unha para os textos prosaicos e outra para a Biblia. Unha das empresas con \u00e1nimo de lucro da nova prensa foi a impresi\u00f3n de miles de indulxencias da Igrexa, documentadas en 1454-55. En 1455 Gutenberg completou a s\u00faa \"Biblia de 42 li\u00f1as\", est\u00edmase que logrou imprimir, iluminar e encadernar 180 Biblias de 1.282 p\u00e1xinas cada unha, a d\u00faas columnas de 42 li\u00f1as. Hoxe en d\u00eda (en 2003) existen 60 Biblias de Gutenberg, 12 en pergami\u00f1o e 48 en papel. Alema\u00f1a pos\u00fae polo menos 15 Biblias de Gutenberg, na s\u00faa maior\u00eda nas bibliotecas de instituci\u00f3ns universitarias.\nLogo da impresi\u00f3n da Biblia de 1452, a sociedade desf\u00edxose e Schoeffer e Fust levaron a Gutenberg a un preito: os dous quedaron cos materiais de impresi\u00f3n e continuaron imprimindo outras obras .\nDemanda xudicial.\nGutenberg arruinouse e, outra vez acosado polos acredores e levado aos tribunais, tivo que refuxiarse na comunidade de relixiosos da fundaci\u00f3n de San V\u00edctor. Uns anos m\u00e1is tarde, Konrad Humery, un funcionario do concello de Maguncia, proporcionoulle material para montar un pequeno taller tipogr\u00e1fico de forma desinteresada. A s\u00faa actividade posterior foi moi escasa con produci\u00f3n de obras menores, como a traduci\u00f3n ao alem\u00e1n dunha bula papal contra os turcos e un calendario m\u00e9dico en lat\u00edn. Tam\u00e9n participou na impresi\u00f3n dunha Biblia na cidade de Bamberg ao redor de 1459, na que, polo menos, proporcionou os tipos m\u00f3biles.\nPero nunca os seus libros levaron o seu nome ou unha data, polo que \u00e9 dif\u00edcil estar seguro da autor\u00eda das s\u00faas obras. Tam\u00e9n se cre que realizou o gran dicionario \"Catholicon\", uns 300 exemplares de 744 p\u00e1xinas impresas en Maguncia o 1460.\nDesde 1462, Gutenberg contou co mecenado da arcebispo elector de Maguncia, Adolf II de Nassau. En xaneiro de 1465 o mesmo arcebispo reco\u00f1eceu os seus m\u00e9ritos e deulle o t\u00edtulo de \"Hofmann\" (membro da corte real), eximiuno de pagar impostos e concedeulle unha pensi\u00f3n anual de 2.180 litros de gran, un vestido anual e 2.000 litros de vi\u00f1o. Xa nos \u00faltimos anos da s\u00faa vida, trasladouse a Eltville onde participou na creaci\u00f3n e supervisou unha nova imprenta dos irm\u00e1ns Bechterm\u00fcnze.\nSegundo un escrito dun c\u00f3engo da fundaci\u00f3n de San V\u00edctor onde viv\u00eda, morreu o 3 de febreiro de 1468 e foi enterrado na igrexa dos monxes franciscanos en Maguncia. Esta igrexa foi destru\u00edda nun bombardeo de 1793 e na s\u00faa localizaci\u00f3n actual est\u00e1 a r\u00faa \"Peter Sch\u00f6ffer\".\nPrecedentes.\nCara a 1459 e anos anteriores, os libros eran difundidos a trav\u00e9s das copias manuscritas de monxes e frades dedicados exclusivamente ao rezo e \u00e1 r\u00e9plica de exemplares por encargo do propio clero ou de reis e nobres. Tam\u00e9n se copiaban libros a entidades oficiais (administraci\u00f3ns p\u00fablicas etc.) Ou por encargos particulares feitos a copistas profesionais que viv\u00edan, como aut\u00f3nomos, deste traballo. O libro manuscrito, pola s\u00faa fabricaci\u00f3n artesanal, era un produto caro e, sobre todo, de produci\u00f3n moi limitada. Malia o que se cre, non todos os monxes copistas sab\u00edan ler e escribir. Realizaban a funci\u00f3n de copistas, imitadores de signos que en moitas ocasi\u00f3ns non entend\u00edan, o cal era fundamental para copiar libros prohibidos que falasen de medicina interna ou de sexo. As ilustraci\u00f3ns e as mai\u00fasculas eran produto decorativo e art\u00edstico do propio copista, que decoraba cada exemplar que realizaba segundo o seu gusto ou visi\u00f3n. Cada un deses traballos pod\u00eda requirir ata dez anos.\nNa Alta Idade Media utiliz\u00e1base a xilograf\u00eda en Europa para publicar panfletos publicitarios ou pol\u00edticos, etiquetas e traballos de poucas follas. Para iso traball\u00e1base o texto en oco sobre unha tablilla de madeira, inclu\u00edndo os debuxos -un duro traballo de artesans?-. Unha vez confeccionada, axust\u00e1base a unha mesa de traballo, tam\u00e9n de madeira, e impregn\u00e1banse de tinta negra, vermella ou azul (s\u00f3 exist\u00edan esas cores), despois aplic\u00e1base o papel e con rodete fix\u00e1base a tinta. O desgastar da madeira era considerable, polo que non se pod\u00edan facer moitas copias co mesmo molde. A este tipo de impresi\u00f3n ch\u00e1maselle xilograf\u00eda.\nCada impresor fabricaba o seu papel, outorg\u00e1ndolle a s\u00faa propia marca de auga a modo de firma de impresor. Por estas marcas de auga \u00e9 polo que se co\u00f1ecen os seus traballos.\nUn factor determinante que non se deu antes en Europa nin noutras sociedades como as asi\u00e1ticas, era o ambiente socioecon\u00f3mico onde traballaron Gutenberg e Schoeffer. A Maguncia de mediados do s\u00e9culo XV, como outras cidades alem\u00e1s ou italianas do momento, era unha sociedade urbana, cunha importante e crecente clase burguesa que ti\u00f1a recursos econ\u00f3micos, tempo libre e era capaz de ler (era unha clase social educada ou que, por dedicarse \u00e1 industria ou ao comercio, necesitaba dominar a lectura e a escritura): hab\u00eda demanda de libros e, xa que logo, a produci\u00f3n en masa deste produto era rendible. As universidades, radicadas nas cidades, tam\u00e9n xeraran un mercado que demandaba libros en grandes cantidades para o estudo.\nCab\u00eda, pois, un sistema que permitise prover, en grandes cantidades e a prezos moito m\u00e1is baixos, un produto que se estaba pedindo. A sociedade Gutenberg-Schoeffer-Fust foron os primeiros en velo e formaron unha empresa comercial co obxectivo primario de obter beneficios. O \u00e9xito do invento deulles a raz\u00f3n. Nesta contorna, Gutenberg apostou a ser capaz de facer \u00e1 vez varias copias da Biblia en menos da metade do tempo do que tardaba en copiar unha o m\u00e1is r\u00e1pido de todos os monxes copistas do mundo cristi\u00e1n, e que estas non se diferenciar\u00edan en absoluto das manuscritas por eles.\nNo canto de utilizar as habituais tablillas de madeira, que se desgastaban rapidamente co uso, confeccionou moldes en madeira de cada unha das letras do alfabeto e posteriormente reencheu os moldes con ferro, creando os primeiros \u00abtipos m\u00f3biles\u00bb. Tivo que facer varios modelos das mesmas letras para que coincidisen todas con todas, en total m\u00e1is de 150 \u00abtipos\u00bb, imitando perfectamente a escritura dun manuscrito. Ti\u00f1a que unir unha a unha as letras que suxeitaba nun enxe\u00f1oso soporte, moito m\u00e1is r\u00e1pido que o gravado en madeira e infinitamente m\u00e1is resistente ao uso.\nComo prancha de impresi\u00f3n, amoldou unha vella prensa de uvas \u00e1 que suxeitaba o soporte cos \u00abtipos m\u00f3biles\u00bb, deixando o oco para letras capitais e debuxos. Estes, posteriormente, ser\u00edan engadidos mediante o vello sistema xilogr\u00e1fico e terminados de decorar de forma manual. Hai que remarcar que o interese pola impresi\u00f3n r\u00e1pida e econ\u00f3mica de libros era comercial. Parece que, ata, quix\u00e9ronse facer pasar as s\u00faas primeiras Biblias como exemplares realizados a man, para cobrar a prezo de manuscrito.\nO que Gutenberg non calculou ben foi o tempo que lle levar\u00eda po\u00f1er en marcha o seu novo invento, polo que antes de finalizar o traballo quedou sen di\u00f1eiro. Volveu solicitar un novo cr\u00e9dito a Johannes Fust, e ante a desconfianza do prestamista, ofreceulle entrar en sociedade. Johannes Fust aceptou a proposta e delegou a vixilancia dos traballos de Gutenberg ao seu sobri\u00f1o, Peter Sch\u00f6ffer, quen se puxo a traballar c\u00f3bado con c\u00f3bado con el \u00e1 vez que vixiaba o investimento do seu t\u00edo.\nTras dous anos de traballo, Gutenberg volveu quedar sen di\u00f1eiro. Estaba preto de rematar as 150 Biblias que se propuxera, pero Johannes Fust non quixo ampliarlle o cr\u00e9dito e deu por vencidos os anteriores, qued\u00e1ndose co negocio e po\u00f1endo \u00e1 fronte ao seu sobri\u00f1o, ducho xa nas artes da nova impresi\u00f3n como socio-aprendiz de Gutenberg.\nGutenberg sa\u00edu da s\u00faa imprenta arruinado e c\u00f3ntase que foi acollido polo bispo da cidade, o \u00fanico que reco\u00f1eceu o seu traballo, ata a s\u00faa morte poucos anos despois de reco\u00f1ecerse o traballo.\nPeter Sch\u00f6ffer rematou o traballo que iniciou o seu mestre e as Biblias foron vendidas rapidamente a altos cargos do clero, inclu\u00eddo o Vaticano, a moi bo prezo. Pronto empezaron a chover encargos de novos traballos. A rapidez da execuci\u00f3n foi sen d\u00fabida o detonante da s\u00faa expansi\u00f3n, posto que antes a entrega dun s\u00f3 libro pod\u00eda pospo\u00f1erse durante anos.\nElementos innovadores da imprenta de Gutenberg.\nOs tipos m\u00f3biles.\nA invenci\u00f3n dos tipos m\u00f3biles en occidente atrib\u00faese a Johannes Gutenberg; crese que os inventou sen co\u00f1ecemento da existencia de inventos similares ocorridos na China e Corea. A primeira referencia a alg\u00fan modelo de tipos m\u00f3biles na historia parece ser a do aparello inventado polo chin\u00e9s Bi Sheng cara ao ano 1040 d.C.\nMatrices xilogr\u00e1ficas.\nDesde finais do s\u00e9culo XIV utiliz\u00e1ronse en Europa matrices de impresi\u00f3n de madeira, que son o \"negativo\", a \"imaxe especular\" dunha p\u00e1xina, cortadas nun soporte r\u00edxido (normalmente era un bloque de madeira) que entintado transfer\u00eda a imaxe, mediante presi\u00f3n ao pergami\u00f1o ou o papel. Estas matrices conti\u00f1an tipos fixos: cifras, par\u00e1grafos, p\u00e1xinas completas ou imaxes, par\u00e1grafos\u2026 labrados (gravados) sobre t\u00e1boas de arxila mol e logo cocidas ou talladas sobre madeira\u2013 co\u00f1ec\u00edanse desde hab\u00eda moito tempo. As primeiras foron case contempor\u00e1neas da invenci\u00f3n da escritura, as t\u00e1boas de arxila sobre as que os sumerios codificaron e marcaron os primeiros inventarios de produci\u00f3n agr\u00edcola e cobraron os primeiros impostos, contra o 3500 a.C.\nEstritamente, matrices deste tipo at\u00f3panse desde a Antig\u00fcidade. Hai testemu\u00f1os de moldes para gravar sobre tablillas de arxila utilizados na antiga Mesopotamia para marcar frases que deb\u00edan usarse repetidamente en documentos administrativos, ou os selos cil\u00edndricos para imprimir sobre o barro as firmas do propietario ou emisor do documento. Igualmente, algunhas placas met\u00e1licas da antiga Grecia presentan textos gravados cun molde, do mesmo xeito que os selos que os romanos utilizaban para marcar sobre o barro das \u00e1nforas de aceite ou vi\u00f1o. O seu uso, con todo, era moi limitado.\nO paso de cortar un texto completo a un bloque a cortarse s\u00f3 un car\u00e1cter e combinalo con outros foi o definitivo. O feito de que en Europa tivesen \u00e9xito, a diferenza da imprenta coreana, radica no car\u00e1cter alfab\u00e9tico do escritura occidental que s\u00f3 require a elaboraci\u00f3n dun n\u00famero reducido de tipos diferentes, un para cada letra do alfabeto, mentres que a escritura chinesa, tam\u00e9n utilizada por coreanos, \u00e9 ideogr\u00e1fica e require miles de tipos diferentes, un para cada concepto, idea ou palabra.\nOs tipos individuais m\u00f3biles.\nGutenberg est\u00e1 considerado como o primeiro europeo (pois os chineses e coreanos xa os usaban) en usar os tipos m\u00f3biles de chumbo fundido, m\u00e1is duradeiros e resistentes que os fabricados en madeira, e por tanto reutiliz\u00e1beis que conferiron unha enorme versatilidade ao proceso de elaboraci\u00f3n de libros e \u00e1 s\u00faa masificaci\u00f3n. Inicialmente estes eran singulares (\u00fanicos), como unha obra de arte, elaborados a man letra por letra, palabra por palabra, por un \"Scriba\" nun \"Scriptorium\".\nA diferenza \u2013e vantaxe\u2013 entre os tipos m\u00f3biles de Gutenberg e os orientais dos chineses e coreanos non \u00e9 desprez\u00e1bel, estriba no car\u00e1cter alfab\u00e9tico da escritura occidental que require soamente a elaboraci\u00f3n dun n\u00famero reducido de clases de tipos, un por cada letra do alfabeto, mentres que a escritura chinesa, tam\u00e9n usada polos coreanos, \u00e9 ideogr\u00e1fica e require milleiros de clases de tipos, un para cada concepto, idea ou palabra.\nA prensa.\n\u00c9 outra das contribuci\u00f3ns de Gutenberg; con anterioridade empreg\u00e1ranse, tam\u00e9n desde a \u00e9poca de Sumeria, discos ou cilindros sobre os cales se labraba o negativo do texto a imprimir, que xeralmente era s\u00f3 a r\u00fabrica do dono do cilindro e outorgaba certeza de autenticidade \u00e1s t\u00e1boas que a levaban. As prensas da Idade Media eran simples t\u00e1boas grosas e pesadas ou bloques de pedra que se apoiaban sobre a matriz de impresi\u00f3n xa entintada para transferir a s\u00faa imaxe ao pergami\u00f1o ou papel. A prensa de Gutenberg \u00e9 unha adaptaci\u00f3n daquelas usadas para espremer o zume das uvas na fabricaci\u00f3n do vi\u00f1o, coas cales Gutenberg estaba familiarizado, pois Maguncia, onde naceu e viviu, est\u00e1 no val do Rin, unha rexi\u00f3n vin\u00edcola desde a \u00e9poca dos romanos.\nAs tintas e o papel de impresi\u00f3n.\nO interese de Gutenberg pola impresi\u00f3n r\u00e1pida e econ\u00f3mica de libros era en gran medida comercial e incluso chegouse a afirmar que quixo facer pasar as s\u00faas primeiras Biblias por exemplares realizados a man. Antes de inventar os tipos remov\u00edbeis fora xoieiro, co\u00f1ecedor da arte da construci\u00f3n de moldes e da fundici\u00f3n de ouro e prata; por iso logrou facer excelentes tipos, valiosos incluso artisticamente como traballo de ourive.\nTras a invenci\u00f3n dos tipos e a adaptaci\u00f3n da prensa vin\u00edcola, Gutenberg seguiu experimentando coa prensa at\u00e9 lograr un aparello funcional. Tam\u00e9n investigou sobre o papel ou o v\u00e9laro e as tintas. Uns e outras ti\u00f1an que comportarse de tal xeito que as tintas se absorbesen polo papel sen se correren, asegurando a precisi\u00f3n dos trazos; necesit\u00e1base que o secado fose r\u00e1pido e a impresi\u00f3n permanente. Por iso, Gutenberg experimentou con pigmentos de base de aceite -que non soamente usou para imprimir coas matrices, sen\u00f3n tam\u00e9n para as capitulares e ilustraci\u00f3ns que se realizaban manualmente- e co papel de trapo de orixe chinesa introducido en Europa na s\u00faa \u00e9poca.\nLegado.\nGutemberg non puido sacar r\u00e9dito do seu invento, non obstante as tecnolox\u00edas da impresi\u00f3n difundironse rapidamente: a imprenta de Gutemberg facilitou a impresi\u00f3n de libros e noticias o que permitiu unha m\u00e1is r\u00e1pida difusi\u00f3n de noticias e libros, o que facilitou que empezaran a circular por Europa moito m\u00e1is r\u00e1pido que antes. Este aumento na difusi\u00f3n do co\u00f1ecemento alimentou o crecemento do Renacemento, xa que facilitou enormemente a publicaci\u00f3n cient\u00edfica, que foi un importante catalizador para a revoluci\u00f3n cient\u00edfica m\u00e1is tarde.\nA capitalidade da imprenta en Europa pasou a Venecia, onde os impresores visionarios, como Aldo Manuzio, garantiron a dispo\u00f1ibilidade xeneralizada dos principais textos gregos e latinos. Este auxe italiano da imprenta fomenta, en parte, as teor\u00edas cara a unha orixe italiana para os tipo m\u00f3biles. Non obstante este feito poder\u00eda ser debido polo feito de que Italia era a potencia dominante no comercio do papel e da impresi\u00f3n, xunto co feito de que a econom\u00eda italiana se atopase crecendo fortemente, o que facilitaba a difusi\u00f3n da alfabetizaci\u00f3n. Por outra banda, a cidade de Maguncia foi saqueada en 1462, o que forzou a moitos dos seus habitantes a tomar o cami\u00f1o do exilio (inclu\u00edndo un bo n\u00famero de impresores e cortadores).\nA impresi\u00f3n converteuse nun factor clave na Reforma protestante: Marti\u00f1o Lutero viu como as s\u00faas \"Noventa e cinco Teses\", que colocou na porta da s\u00faa igrexa, foron impresas e distribu\u00eddas amplamente, posteriormente emit\u00edronse tam\u00e9n follas soltas, delineando a s\u00faa loita contra o \"comercio\" das indulxencias (ironicamente, as primeiras impresi\u00f3ns de Gutenberg foron indulxencias).\nO \"formato saba\" converteuse en formato dos xornais. Definindo os medios de comunicaci\u00f3n que hoxe co\u00f1ecemos.\nNas d\u00e9cadas posteriores a Gutenberg, moitos clientes conservadores desprezaban os libros impresos, de menor prezo, considerando os libros producidos a man m\u00e1is apropiados. A corte papal considerou esixir \u00e1s prensas de impresi\u00f3n o obter unha licenza para levar a cabo a s\u00faa actividade, con todo non chegou a decretalo.\nOs libros, follas e imaxes impresas de antes de 1501 (en Europa) denomin\u00e1ronse Incunables: son reco\u00f1ecidos como incunables os libros impresos entre 1453 (data da invenci\u00f3n da imprenta moderna) e 1500 (inclu\u00eddo), procedentes dunhas 1.200 imprentas, distribu\u00eddas entre 260 cidades, cun lanzamento aproximado de 35.000 obras diferentes. Estes obxectos convert\u00e9ronse en verdadeiros tesouros dada o seu rareza (en n\u00famero) e a innegable contribuci\u00f3n da imprenta no desenvolvemento do co\u00f1ecemento en Europa.\nDada a importancia do seu invento o nome de Gutenberg pasou aos anales da historia, sendo cualificado como unha das persoas m\u00e1is influyentes da historia. As\u00ed, dada esta interpretaci\u00f3n, atopamos moitos monumentos, estatuas, instituci\u00f3ns e proxectos que adoptaron o nome de \"Gutemberg\". Por exemplo en Maguncia at\u00f3panse a Universidade Johannes Gutenberg, o Museo Gutenberg, o Proxecto Gutenberg etc.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Inventores de Alema\u00f1a]]\n[[Categor\u00eda:Nados en Maguncia]]\n[[Categor\u00eda:Nados en 1398]]\n[[Categor\u00eda:Finados en 1468]]\n[[Categor\u00eda:Artigos que toda Wikipedia deber\u00eda ter (Biograf\u00edas)]]\n[[Categor\u00eda:Personalidades do catolicismo de Alema\u00f1a]]"}
{"id": "21215", "revid": "98629", "url": "https://gl.wikipedia.org/wiki?curid=21215", "title": "Amadou-Mahtar M'Bow", "text": "Amadou-Mahtar M'Bow, nado en Dakar en 1921, \u00e9 un profesor e pol\u00edtico senegal\u00e9s. Foi Director Xeral da UNESCO entre 1974 e 1987.\nRealizou os seus estudos en Par\u00eds, volvendo a Senegal para exercer como profesor de Xeograf\u00eda e Historia. Ocupou o cargo de director do Departamento de Educaci\u00f3n B\u00e1sica do seu pa\u00eds entre 1952 e 1957. Ministro de Educaci\u00f3n e Cultura entre 1957 e 1958 e de Educaci\u00f3n Nacional trala independencia (1966-1968) as\u00ed como de Xuventude e Cultura (1968-1970).\nFormou parte do Consello Consultivo da UNESCO en 1966. En 1974 foi nomeado Director Xeral, cargo que ocupou durante dous mandatos."}
{"id": "21216", "revid": "98629", "url": "https://gl.wikipedia.org/wiki?curid=21216", "title": "UNESCO", "text": "A Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura, UNESCO (en ingl\u00e9s \"United Nations Educational, Scientific and Cultural Organization\" e en franc\u00e9s: \"Organisation des Nations unies pour l'\u00e9ducation, la science et la culture\") \u00e9 un organismo especializado das Naci\u00f3ns Unidas cuxo obxectivo \u00e9 promover a paz e a seguridade mundial mediante a cooperaci\u00f3n internacional en materia de educaci\u00f3n, artes, ciencias e cultura. Ten 194 estados membros e 12 membros asociados, as\u00ed como socios das organizaci\u00f3ns non gobernamentais, intergobernamentais e do sector privado. A s\u00faa sede at\u00f3pase en Par\u00eds, Francia, mais a UNESCO ten 53 oficinas rexionais de campo e 199 comisi\u00f3ns nacionais que facilitan o seu mandato global.\nA UNESCO fundouse en 1945 como sucesora do Comit\u00e9 Internacional de Cooperaci\u00f3n Intelectual da Sociedade de Naci\u00f3ns. A s\u00faa constituci\u00f3n estabelece os obxectivos da axencia, a estrutura de goberno e o marco operativo. A misi\u00f3n fundacional da UNESCO, que foi moldeada pola segunda guerra mundial, \u00e9 promover a paz, o desenvolvemento sustent\u00e1bel e os dereitos humanos facilitando a colaboraci\u00f3n e o di\u00e1logo entre as naci\u00f3ns. Persegue estes obxectivos a trav\u00e9s de cinco grandes \u00e1reas do programa: educaci\u00f3n, ciencias naturais, ciencias sociais, cultura e comunicaci\u00f3n. A UNESCO patrocina proxectos que melloran a alfabetizaci\u00f3n, proporcionan formaci\u00f3n t\u00e9cnica e educaci\u00f3n, fomentan a ciencia, protexen os medios independentes e a liberdade de prensa, preservan a historia rexional e cultural e promoven a diversidade cultural.\nComo centro de coordinaci\u00f3n da cultura e da ciencia mundiais, as actividades da UNESCO foron ampli\u00e1ndose ao longo dos anos; axuda na traduci\u00f3n e difusi\u00f3n da literatura mundial, axuda a establecer e asegurar o Patrimonio da Humanidade cultural e natural, traballa para tender unha ponte entre a fenda dixital mundial, e crea sociedades do co\u00f1ecemento inclusivas mediante a informaci\u00f3n e a comunicaci\u00f3n. A UNESCO lanzou varias iniciativas e movementos globais, como \"Educaci\u00f3n para Todos\", para seguir avanzando nos seus obxectivos fundamentais.\nA UNESCO est\u00e1 rexida pola Conferencia Xeral, integrada por estados membros e membros asociados, que se re\u00fane semestralmente para fixar os programas e o orzamento da axencia. Tam\u00e9n elixe os membros do consello executivo, que xestiona o traballo da UNESCO, e nomea cada catro anos un director xeral, que exerce como administrador xefe da UNESCO. A UNESCO \u00e9 membro do Grupo das Naci\u00f3ns Unidas para o Desenvolvemento, unha coalici\u00f3n de axencias e organizaci\u00f3ns da ONU destinadas a cumprir os Obxectivos de Desenvolvemento Sost\u00edbel.\nCaracter\u00edsticas.\nDed\u00edcase a orientar \u00f3s pobos nunha xesti\u00f3n m\u00e1is eficaz do seu propio desenvolvemento, a trav\u00e9s dos recursos naturais e os valores culturais, e coa finalidade de modernizar e facer progresar \u00e1s nacions do mundo, sen que por iso se perdan a identidade e a diversidade cultural. A UNESCO ten vocaci\u00f3n pacifista, e entre varias cousas ori\u00e9ntase moi particularmente a apoiar a alfabetizaci\u00f3n. Na educaci\u00f3n, este organismo asigna prioridade ao logro da educaci\u00f3n elemental adaptada \u00e1s necesidades actuais. Colabora coa formaci\u00f3n de docentes, planificadores familiares e vivenda, administradores educativos e alenta a construci\u00f3n de escolas e a dotaci\u00f3n de equipo necesario para o seu funcionamento.\nAs actividades culturais buscan a salvagarda do patrimonio cultural mediante o est\u00edmulo da creaci\u00f3n e a creatividade e a preservaci\u00f3n das entidades culturais e tradici\u00f3ns orais, as\u00ed coma a promoci\u00f3n dos libros e da lectura. En materia de informaci\u00f3n, a UNESCO promociona a libre circulaci\u00f3n de ideas por medios audiovisuais, fomenta a liberdade de prensa e a independencia, o pluralismo e a diversidade dos medios de informaci\u00f3n, mediante o \"Programa Internacional para a Promoci\u00f3n da Comunicaci\u00f3n\".\nHistoria.\nA UNESCO ten as s\u00faas ra\u00edces en 1942, durante a segunda guerra mundial, cando os pa\u00edses aliados comezan a prepararse para restablecer os seus sistemas educativos en canto remate a guerra. Na Conferencia de Ministros Aliados de Educaci\u00f3n (\"Conference of Allied Ministers of Education\", CAME), no Reino Unido, in\u00edcianse as conversaci\u00f3ns entre pa\u00edses europeos.\nComo resultado, prep\u00e1rase unha conferencia das Naci\u00f3ns Unidas para temas de educaci\u00f3n e cultura, do 1 ao 16 de novembro de 1945. Re\u00fanense corenta e catro pa\u00edses, dos cales trinta e sete deciden fundar a UNESCO. A constituci\u00f3n da UNESCO as\u00ednase o 16 de novembro, e vinte estados ratif\u00edcana un ano despois, o 4 de novembro de 1946 (Arabia Saudita, Australia, o Brasil, o Canad\u00e1, Checoslovaquia, China, Dinamarca, Exipto, Estados Unidos de Am\u00e9rica, Francia, Grecia, India, L\u00edbano, M\u00e9xico, Noruega, Nova Zelandia, Rep\u00fablica Dominicana, Reino Unido, Sur\u00e1frica e Turqu\u00eda). Poucos d\u00edas despois in\u00edciase a primeira Conferencia Xeral da UNESCO, en Par\u00eds.\nSegundo se van normalizando as relaci\u00f3ns internacionais rotas pola segunda guerra mundial, vanse incorporando m\u00e1is pa\u00edses. As\u00ed, o Xap\u00f3n e a Rep\u00fablica Federal Alem\u00e1 entran en 1951, Espa\u00f1a en 1953, a URSS en 1956 e os pa\u00edses africanos xurdidos na descolonizaci\u00f3n de \u00c1frica durante a d\u00e9cada dos sesenta do s\u00e9culo XX.\nEn 1957, por primeira vez un pa\u00eds membro abandona a UNESCO: o goberno de Sur\u00e1frica alega \"interferencias\" da UNESCO nos seus \"problemas raciais\". En 1996, con Nelson Mandela como presidente, Sur\u00e1frica volver\u00e1 a incorporarse \u00e1 UNESCO.\nDurante a X Conferencia Xeral da UNESCO celebrada en Par\u00eds en 1958, ac\u00f3rdase crear un \"Centro Latinoamericano de Estudos Superiores de Xornalismo\". A iniciativa contou co apoio do Goberno e a Universidade Central de Ecuador, os cales o 9 de outubro de 1959 asinaron, xunto coa UNESCO, un acordo tripartito para a fundaci\u00f3n e radicaci\u00f3n en Ecuador de dito Centro, que hoxe leva o nome de Centro Internacional de Estudios Superiores de Comunicaci\u00f3n para Am\u00e9rica Latina ou CIESPAL.\nO 3 de novembro de 1958 inaug\u00farase a sede principal no n\u00famero 7 da praza de Fontenoy, en Par\u00eds. A s\u00faa planta ten forma de Y. Os planos foron dese\u00f1ados polos arquitectos Marcel Breuer, Pier Luigi Nervi e Bernard Zehrfuss e aprobados por un comit\u00e9 internacional de cinco membros: Lucio Costa, Walter Gropius, Le Corbusier, Sven Markelius e Ernesto Rogers. Tam\u00e9n foi consultado Eero Saarinen.\nEn 1960 l\u00e1nzase o primeiro proxecto de grandes dimensi\u00f3ns: a protecci\u00f3n do templo de Abu Simbel e outros 21 monumentos e complexos arquitect\u00f3nicos en Exipto, ameazados pola construci\u00f3n do encoro de Asu\u00e1n.\nEn 1985, Estados Unidos abandona a UNESCO alegando diferenzas en temas de xesti\u00f3n; o Reino Unido e Singapur tam\u00e9n a abandonaron en 1986. Isto fixo que o orzamento diminu\u00edra considerabelmente durante os anos seguintes. Os tres pa\u00edses reincorpor\u00e1ronse posteriormente (en 2003, 1997 e 2007 respectivamente).\n\u00d3rganos reitores.\nOs \u00f3rganos reitores da UNESCO son a Conferencia Xeral e o Consello Executivo.\nA Conferencia Xeral.\nA Conferencia Xeral est\u00e1 formada por representantes de todos os Estados membros da organizaci\u00f3n. Re\u00fanese cada dous anos, coa participaci\u00f3n dos estados membros e dos membros asociados.Cada estado membro ten un voto, independentemente de cal sexa a s\u00faa achega ao orzamento da organizaci\u00f3n.\nTam\u00e9n se invita a participar, en calidade de observadores, a Estados non membros, organizaci\u00f3ns intergobernamentais, organizaci\u00f3ns non gobernamentais e fundaci\u00f3ns.\nA Conferencia Xeral determina a orientaci\u00f3n e a li\u00f1a de actuaci\u00f3n xeral da UNESCO. Decide o Programa e o orzamento da UNESCO para os dous anos seguintes. Elixe aos membros do Consello Executivo e designa, cada catro anos, ao Director Xeral.\nOs idiomas de traballo da Conferencia Xeral son ingl\u00e9s, \u00e1rabe, chin\u00e9s, espa\u00f1ol, franc\u00e9s e ruso.\nO Consello Executivo.\nO Consello Executivo, \u00e1 unha sorte de consello de administraci\u00f3n da UNESCO. Prepara o traballo da Conferencia Xeral e vela porque as decisi\u00f3ns se executen axeitadamente.\nAs funci\u00f3ns e responsabilidades do Consello Executivo emanan da Constituci\u00f3n e dos regulamentos ou directivas establecidos pola Conferencia Xeral. Este regulamento complementase coas resoluci\u00f3ns da Conferencia Xeral. Cada dous anos, a Conferencia Xeral encarga tarefas espec\u00edficas ao Consello. Outras atribuci\u00f3ns emanan de acordos asinados entre a UNESCO e a ONU, as instituci\u00f3ns especializadas e outras organizaci\u00f3ns intergobernamentais.\nOs seus 58 membros son escollidos pola Conferencia Xeral. A selecci\u00f3n respecta a diversidade de culturas e a orixe xeogr\u00e1fica que representa cada pa\u00eds; tr\u00e1tase de acordos complexos para lograr que haxa equilibrio entre as diversas rexi\u00f3ns do mundo, e reflectir a universalidade da organizaci\u00f3n. O Consello Executivo re\u00fanese d\u00faas veces no ano.\nDirectores Xerais da UNESCO.\nEn xu\u00f1o de 2013, eran 11 os directores xerais da UNESCO dende a s\u00faa creaci\u00f3n: nove homes e d\u00faas mulleres. Os 11 directores xerais da UNESCO proceden de seis rexi\u00f3ns da organizaci\u00f3n: Europa Occidental (5), Am\u00e9rica Central (1), Am\u00e9rica do Norte (2), \u00c1frica Occidental (1), Asia Oriental (1) e Europa Oriental (1).\nAta a data, non houbo ning\u00fan director xeral elixido das dez rexi\u00f3ns restantes da UNESCO: sueste asi\u00e1tico, sur de Asia, Asia central e do norte, Oriente Medio, norte de \u00c1frica, \u00c1frica oriental, \u00c1frica central, Sur\u00e1frica, Australia-Ocean\u00eda e Suram\u00e9rica.\nA lista dos directores xerais da UNESCO dende a s\u00faa creaci\u00f3n en 1946 \u00e9 a seguinte:\nConferencia Xeral.\nEsta \u00e9 a lista das sesi\u00f3ns da Conferencia Xeral da UNESCO celebradas dende 1946:\nCr\u00edticas \u00e1 UNESCO.\nA Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura foi fortemente criticada \u00f3 longo da s\u00faa historia. Os cr\u00edticos a acusan de tomar posici\u00f3ns contrarias \u00e1 liberdade de prensa e de mercados, en particular pola iniciativa \"New World Information and Communication Order\" que reco\u00f1ec\u00eda o dereito dos estados a censurar \u00e1 prensa. En 1984 os Estados Unidos abandonaron a organizaci\u00f3n en protesta.\nAs\u00ed, mesmo no per\u00edodo dos anos 1970 e 1980, a organizaci\u00f3n recibiu repetidas acusaci\u00f3ns de malgasto e corrupci\u00f3n.\nPosteriormente, baixo a direcci\u00f3n de Federico Mayor Zaragoza e Koichiro Matsuura a UNESCO foi recuperando progresivamente a s\u00faa credibilidade, culminando coa reincorporaci\u00f3n dos Estados Unidos no 2002."}
{"id": "21219", "revid": "89787", "url": "https://gl.wikipedia.org/wiki?curid=21219", "title": "Lingua hebrea", "text": "O hebreo ou hebraico (en \u02bfIvrit) \u00e9 unha lingua sem\u00edtica da familia ling\u00fc\u00edstica afroasi\u00e1tica. Historicamente, \u00e9 a lingua dos israelitas e dos seus antergos, malia que a lingua non aparece co nome de hebreo no Tanakh. No Tanakh (Biblia xud\u00eda), a lingua \u00e9 chamada \"yehudit\" (a lingua de Xud\u00e1) ou \"s\u0259pa\u1e6f k\u0259na\u2018an\" (a lingua de Canaan). Os exemplos m\u00e1is antigos de paleohebreo datan do s\u00e9culo -X, na forma de debuxos primitivos, mais \"a cuesti\u00f3n da lingua usada na inscrici\u00f3n queda sen responder, facendo imposible probar que era hebreo e non outra lingua local\".\nO hebreo deixou de ser unha lingua falada nalg\u00fan momento entre os s\u00e9culos I e IV e sobreviviu no per\u00edodo medieval s\u00f3 como lingua lit\u00farxica e da literatura dos rabinos. Por\u00e9n, no s\u00e9culo XIX, foi revivida como lingua falada e da literatura, e segundo Ethnologue, hoxe \u00e9 a lingua de 9 mill\u00f3ns de persoas en todo o mundo, dos cales 7 mill\u00f3ns son de Israel. Nos Estados Unidos est\u00e1 a segunda maior poboaci\u00f3n hebreo falante, con 221.593 falantes flu\u00eddos, a maior\u00eda procedentes de Israel.\nO hebreo moderno \u00e9 unha das d\u00faas linguas oficiais de Israel (a outra \u00e9 o \u00e1rabe), mentres que o hebreo b\u00edblico \u00e9 usado para a oraci\u00f3n e estudo polas comunidades xud\u00edas de todo o mundo. O hebreo antigo \u00e9 a\u00ednda hoxe a lingua lit\u00farxica dos samaritanos, mentres que o hebreo ou \u00e1rabe modernos \u00e9 a lingua vern\u00e1cula. Como lingua estranxeira, \u00e9 estudada por estudantes de xuda\u00edsmo e por arque\u00f3logos e ling\u00fcistas especializados no Oriente Medio e as s\u00faas civilizaci\u00f3ns, as\u00ed como por te\u00f3logos.\nA Torah (os primeiros cinco libros da Biblia hebrea), est\u00e1 escrita en hebreo b\u00edblico, lingua da cal deriva a moderna, e que os estudosos cren floreceu no s\u00e9culo -VI, na era do exilio babilonio. Por este motivo, o hebreo \u00e9 chamado polos xudeus \"\" (), \"A lingua sagrada\", dende tempos antigos.\nEtimolox\u00eda.\nA palabra moderna \"hebreo\" deriva da palabra \"Ibri\" (plural \"Ibrim\"), un dos moitos nomes do pobo xudeu. Tradicionalmente, ent\u00e9ndese como un adxectivo baseado no nome dun suposto antergo de Abraham, Eber (\"Ebr\" \u05e2\u05d1\u05e8 en hebreo), mencionado no libro da X\u00e9nese 10:21. O nome est\u00e1 posiblemente baseado na ra\u00edz \"\u0295-b-r\" () que significa \"cruzar\". As interpretaci\u00f3ns de \"\u0295ibrim\" est\u00e1n relacionadas con este verbo; xa que fai referencia \u00f3s hebreos como o pobo que cruzou o r\u00edo \u00c9ufrates. A palabra \"habiru\" ou a asiria \"ebru\" te\u00f1en id\u00e9ntico significado.\nNa Biblia, a lingua hebrea \u00e9 chamada ' () porque Xud\u00e1 (') foi o reino existente no momento da cita (finais do s\u00e9culo -VII (Is 36, 2 Reis 18)). En Isa\u00edas 19:18, tam\u00e9n \u00e9 chamada \"Lingua de Canaan\" (.\nHistoria.\nO hebreo pertence ao grupo de linguas cananeas. As linguas cananeas son unha rama da familia de linguas sem\u00edticas do noroeste.\nSegundo Avraham Ben-Yosef, o hebreo floreceu como lingua falada no Reinos de Israel e Xud\u00e1 durante o per\u00edodo de aproximadamente 1200 a 586 a.C. Os estudosos debaten o grao en que o hebreo era unha lingua vern\u00e1cula falada na antig\u00fcidade despois do exilio babil\u00f3nico cando a lingua internacional predominante na rexi\u00f3n era o arameo antigo.\nO hebreo extinguiuse como lingua coloquial na Antig\u00fcidade tard\u00eda, mais seguiu us\u00e1ndose como lingua literaria, especialmente en Espa\u00f1a, como lingua de comercio entre xudeus de diferentes linguas nativas, e como lingua lit\u00farxica do xuda\u00edsmo, evolucionando varios dialectos do hebreo medieval literario, ata o seu renacemento como lingua falada a finais do s\u00e9culo XIX.\nInscrici\u00f3ns hebreas m\u00e1is antigas.\nEn xullo de 2008, o arque\u00f3logo israel\u00ed Yossi Garfinkel descubriu un fragmento de cer\u00e1mica en Khirbet Qeiyafa que, segundo el, poder\u00eda ser a primeira escritura hebrea descuberta ata agora, datada de hai uns 3.000 anos. O arque\u00f3logo da Universidade Hebrea Amihai Mazar dixo que a inscrici\u00f3n era \"protocananea\", mais advertiu que \"a diferenciaci\u00f3n entre as escrituras e as linguas propias dese per\u00edodo segue sen estar clara\", polo que suxeriu que chamar ao texto hebreo poder\u00eda considerarse como ir demasiado lonxe.\nO calendario de Gezer tam\u00e9n se remonta ao s\u00e9culo -X, a comezos do per\u00edodo mon\u00e1rquico, a \u00e9poca tradicional do reinado de David e Salom\u00f3n. Clasificado como hebreo b\u00edblico arcaico, o calendario presenta unha lista de estaci\u00f3ns e actividades agr\u00edcolas relacionadas. O calendario de Gezer (nomeado as\u00ed pola cidade en cuxa proximidade se atopou) est\u00e1 escrito nunha antiga escritura sem\u00edtica, semellante ao fenicio que, a trav\u00e9s dos gregos e etruscos, m\u00e1is tarde se converteron no alfabeto latino. O calendario de Gezer escr\u00edbese sen ningunha vogal, e non usa consoantes para implicar vogais mesmo nos lugares nos que a ortograf\u00eda hebrea posterior as require.\nNa rexi\u00f3n atop\u00e1ronse numerosas t\u00e1boas m\u00e1is antigas con escrituras semellantes escritas noutras linguas sem\u00edticas, por exemplo, a protosina\u00edtica. Crese que as formas orixinais da escritura se remontan aos xer\u00f3glifos exipcios, a\u00ednda que os valores fon\u00e9ticos est\u00e1n inspirados no principio acr\u00f3f\u00f3nico. O devanceiro com\u00fan do hebreo e do fenicio ch\u00e1mase cananeo, e foi o primeiro en usar un alfabeto sem\u00edtico distinto do exipcio. Un documento antigo \u00e9 a famosa estela de Mesha, escrita no dialecto moabita; a inscrici\u00f3n de Silo\u00e9, atopada preto de Xerusal\u00e9n, \u00e9 un exemplo temper\u00e1n do hebreo. As mostras menos antigas do hebreo arcaico incl\u00faen o ostracon atopado preto de Laquis, que describe os acontecementos que precederon \u00e1 captura final de Xerusal\u00e9n por Nabucodonosor II e a catividade babil\u00f3nica do 586 a.C.\nHebreo moderno.\nO hebreo est\u00e1ndar, tal como foi desenvolvido por Eliezer Ben-Yehuda, baseouse na ortograf\u00eda mishnaica e na pronuncia do hebreo sefard\u00ed. Por\u00e9n, os primeiros falantes do hebreo moderno ti\u00f1an o yiddish como lingua materna e a mi\u00fado introduc\u00edan calcos procedentes do yiddish e correspondencias fonosem\u00e1nticas de palabras internacionais.\nMalia usar a pronuncia do hebreo sefard\u00ed como a s\u00faa base principal, o hebreo israel\u00ed moderno adaptouse \u00e1 fonolox\u00eda do hebreo asquenac\u00ed nalg\u00fans aspectos, principalmente os seguintes:\nO vocabulario do hebreo israel\u00ed \u00e9 moito m\u00e1is amplo que o de per\u00edodos anteriores. Segundo Ghil'ad Zuckermann:\nEn Israel, o hebreo moderno ens\u00ednase no presente en instituci\u00f3ns chamadas Ulpanim (singular: Ulpan). Hai Ulpanim, propiedade do goberno e privado, que ofrece cursos en li\u00f1a e programas presenciais.\nStatus actual.\nO hebreo moderno \u00e9 a lingua oficial principal do Estado de Israel. No ano 2013, hab\u00eda uns 9 mill\u00f3ns de falantes de hebreo en todo o mundo, dos cales 7 mill\u00f3ns f\u00e1lano con soltura.\nNo 2013, o 90% dos xudeus israel\u00eds eran competentes en hebreo e o 70% eran altamente competentes. Un 60% dos \u00e1rabes israel\u00eds tam\u00e9n eran competentes en hebreo, e o 30% afirmou ter un dominio m\u00e1is alto do hebreo ca do \u00e1rabe. En total, preto do 53% da poboaci\u00f3n israel\u00ed fala o hebreo como lingua nativa, mentres que a maior\u00eda do resto f\u00e1lao con soltura. En 2013, o hebreo era a lingua nativa do 49% dos israel\u00eds maiores de 20 anos, sendo o ruso, o \u00e1rabe, o franc\u00e9s, o ingl\u00e9s, o yiddish e o xudeoespa\u00f1ol as linguas nativas da maior\u00eda do resto. Aproximadamente o 26% dos inmigrantes procedentes da antiga Uni\u00f3n Sovi\u00e9tica dos anos 90 e o 12% dos \u00e1rabes dixeron falar mal ou nada de hebreo.\nTom\u00e1ronse medidas para manter o hebreo como lingua principal de uso e evitar a incorporaci\u00f3n a grande escala de palabras inglesas ao vocabulario hebreo. A Academia da Lingua Hebrea e a Universidade Hebrea de Xerusal\u00e9n inventan unhas 2.000 palabras hebreas novas cada ano para conceptos modernos ao atopar unha palabra hebrea orixinal que capte o significado, sendo a alternativa a incorporar m\u00e1is palabras en ingl\u00e9s ao vocabulario hebreo. O cidade de Haifa prohibiu aos funcionarios o uso de palabras en ingl\u00e9s nos documentos oficiais e loita para que as empresas non utilicen s\u00f3 sinais en ingl\u00e9s para comercializar os seus servizos. En 2012, prop\u00faxose un proxecto de lei na Knesset para a preservaci\u00f3n da lingua hebrea, que incl\u00fae a estipulaci\u00f3n de que toda a sinalizaci\u00f3n en Israel debe estar ante todo en hebreo, as\u00ed como con todos os discursos de funcionarios israel\u00eds no estranxeiro. O autor do proxecto de lei, Akram Hasson, afirmou que o proxecto foi proposto como unha resposta \u00e1 \"perda de prestixio\" do hebreo e a que as novas xeraci\u00f3ns incorporan cada vez m\u00e1is palabras en ingl\u00e9s no seu vocabulario.\nO hebreo \u00e9 unha das linguas que a constituci\u00f3n de Sur\u00e1frica chama a ser respectadas no seu uso con fins relixiosos. Ademais, o hebreo \u00e9 unha lingua oficial da minor\u00eda nacional en Polonia, dende o 6 de xaneiro de 2005."}
{"id": "21220", "revid": "346", "url": "https://gl.wikipedia.org/wiki?curid=21220", "title": "Hebreo", "text": ""}
{"id": "21221", "revid": "22795", "url": "https://gl.wikipedia.org/wiki?curid=21221", "title": "Balea franca", "text": ""}
{"id": "21238", "revid": "5863", "url": "https://gl.wikipedia.org/wiki?curid=21238", "title": "R\u00edo Mera, r\u00eda de Ortigueira", "text": "O r\u00edo Mera \u00e9 un curso fluvial galego, pertence \u00e1 vertente cant\u00e1brica.\nCurso.\nNace a uns 752 m de altitude, no alto do Caxado (correspondente a sector meridional da Serra da Faladoira); segundo outros autores nace da confluencia do regatos Carr\u00eds e Soutochao. Percorre 29\u00a0km, facendo medio fronteira entre os concellos das Somozas, As Pontes de Garc\u00eda Rodr\u00edguez, Cerdido e Ortigueira, onde desemboca (levando case sempre a direcci\u00f3n sur-norte) na r\u00eda de Ortigueira, formando a enseada do mesmo nome.\nTen un caudal duns 5 m\u00b3, e ten unha cunca duns 127\u00a0km\u00b2. Ao longo do percorrido recibe varios regatos, sendo o principal o Pulgueiro ou Pulgueira, que lle chega pola dereita."}
{"id": "21239", "revid": "6939", "url": "https://gl.wikipedia.org/wiki?curid=21239", "title": "R\u00edo Mera, r\u00edo Tambre", "text": "O r\u00edo Mera \u00e9 un afluente que lle chega pola marxe esquerda ao r\u00edo Tambre.\nCurso.\nTen o seu nacemento no nord\u00e9s, xunta a fonte da parroquia de San Marti\u00f1o de Calvos de Sobrecami\u00f1o no concello de Arz\u00faa. No seu percorrido, abarca as parroquias de Dodro, O\u00edns, Gonzar e O Pino, onde desauga no R\u00edo Tambre, nos l\u00edmites da parroquia de Budi\u00f1o.\nExisten discrepancias sobre a lonxitude do seu percorrido, pois recibe as augas de varios regatos."}
{"id": "21240", "revid": "22570", "url": "https://gl.wikipedia.org/wiki?curid=21240", "title": "Linfa", "text": "A linfa \u00e9 un l\u00edquido claro, transparente, alcalino, amarelo claro ou opalescente, de sabor salgado, que se transporta polos vasos linf\u00e1ticos en sentido unidireccional e filtrado nos linfonodos ou n\u00f3dulos linf\u00e1ticos. Despois da filtraxe, a linfa l\u00e1nzase ao sangue, desembocando en veas.\nA linfa prod\u00facese polo exceso de l\u00edquido que sae dos capilares sangu\u00edneos ao espazo intersticial ou intercelular, sendo recollida polos capilares linf\u00e1ticos que drenan aos vasos linf\u00e1ticos m\u00e1is grosos ata converxer en condutos que verten nas veas subclavias.\nA linfa percorre o sistema linf\u00e1tico grazas \u00e1s d\u00e9biles contracci\u00f3ns dos m\u00fasculos, da pulsaci\u00f3n das arterias pr\u00f3ximas e do movemento das extremidades. Se un vaso sofre unha obstruci\u00f3n, o l\u00edquido acum\u00falase na zona afectada, produc\u00edndose un inchazo denominado edema.\nA linfa est\u00e1 composta dun l\u00edquido claro pobre en prote\u00ednas e rico en l\u00edpidos, parecido ao sangue, mais coa diferenza de que as \u00fanicas c\u00e9lulas que cont\u00e9n son gl\u00f3bulos brancos que migran dos capilares, sen conter hemacias. \u00c9 m\u00e1is abundante a linfa que o sangue.\nA linfa pode conter microorganismos que se eliminan ao pasar polo filtro dos ganglios linf\u00e1ticos."}
{"id": "21241", "revid": "109216", "url": "https://gl.wikipedia.org/wiki?curid=21241", "title": "R\u00edo Mera, r\u00edo Mi\u00f1o", "text": "O r\u00edo Mera chega pola marxe dereita ao r\u00edo Mi\u00f1o, no termo da parroquia lucense de Orbazai.\nCurso.\nTen o seu nacemento preto do cordal do Chao cunha aba duns 697 metros (cerca do Monte das Bestas), na parroquia de Santalla de B\u00f3veda de Mera ou na parroquia de Vilach\u00e1 de Mera, segundo outros autores. A\u00ednda existen na actualidade certas discrepancias entre o nacemento do citado r\u00edo, xa que a confusi\u00f3n do regato de Mera e mailo r\u00edo do mesmo nome fan pensar entre as xentes do lugar que o r\u00edo orixinal \u00e9 un afluente do regato; e que este \u00e9 o r\u00edo orixinal.\nO longo do percorrido (uns 12 Km. con 800 metros) recibe as augas de varios regatos (un deles co mesmo nome, o que fai que durante o seu curso reciba outras denominaci\u00f3ns) mentres fl\u00fae de suroeste a nord\u00e9s ata chegar a Orbazai, onde ademais doutros, recibe o regato do Mera."}
{"id": "21242", "revid": "55340", "url": "https://gl.wikipedia.org/wiki?curid=21242", "title": "Melanoma maligno", "text": "O melanoma maligno \u00e9 o tipo de cancro de pel con peor progn\u00f3stico. \u00c9 un tumor altamente maligno nos seus estadios avanzados, debido \u00e1 s\u00faa elevada probabilidade de diseminar met\u00e1stases noutros \u00f3rganos.\nEtiolox\u00eda e xen\u00e9tica.\nO melanoma maligno orix\u00ednase dos melanocitos, as c\u00e9lulas que producen o pigmento melanina que d\u00e1 cor \u00e1 pel. \u00c9 m\u00e1is com\u00fan na pel mais pode xurdir tam\u00e9n raramente noutros epitelios, como no ollo, nas mucosas do es\u00f3fago, vaxina e outros \u00f3rganos.\nOs xenes mutados son frecuentemente o CDK4 (unha cinase de ciclina) e o BRAF, un membro da familia dos oncoxenes RAS.\nEpidemiolox\u00eda.\nComo exemplo da s\u00faa casu\u00edstica, nos EUA hai m\u00e1is de 50.000 casos cada ano, que provocan preto de 8.000 mortes.\nOs principais factores de risco do melanoma son a pel clara e a exposici\u00f3n ao Sol, unha vez que os raios ultravioleta provocan alteraci\u00f3ns ou mutaci\u00f3ns no ADN (por exemplo dimerizaci\u00f3n de determinadas bases), e as persoas de pel escura te\u00f1en melanina que absorbe a maior\u00eda deses raios UV antes deles provocaren danos.\nPor\u00e9n o melanoma pode xurdir en \u00e1reas da pel non expostas ao sol e tam\u00e9n en persoas de pel moi escura, porque a melanina non para todos os raios UV. Hai alg\u00fans raios UV mesmo cando hai nubes e no inverno, e porque hai outros factores que poden causar o melanoma, como factores xen\u00e9ticos (susceptibilidade hereditaria, respons\u00e1bel por 10% dos casos), e determinados qu\u00edmicos cancer\u00edxenos.\nEstas consideraci\u00f3ns explican a alta incidencia do melanoma maligno en pa\u00edses como a tropical Australia, cuxa poboaci\u00f3n ten orixe na Europa do norte, cultura de praia e vive baixo o Buraco do Ozono, o que leva a maior incidencia de raios UV naquela rexi\u00f3n do Mundo; e tam\u00e9n nalg\u00fans grupos de Brasileiros de orixe n\u00f3rdica. Ali\u00e1s c\u00f3idase que foi a selecci\u00f3n natural do melanoma maligno e outros tumores da pel -como os carcinomas basocelulares ou de c\u00e9lulas escamosas- o que levou as poboaci\u00f3ns humanas que viven nos tr\u00f3picos a desenvolveren a coloraci\u00f3n escura que os protexe. No norte, inversamente, o pouco aceso ao Sol criou outro tipo de problemas m\u00e9dicos como a baixa absorci\u00f3n de vitamina D (unha vitamina formada na pel, en reacci\u00f3n qu\u00edmica que precisa da luz solar, necesaria \u00e1 absorci\u00f3n do calcio para os osos; a s\u00faa deficiencia trad\u00facese no raquitismo, con fracturas frecuentes). Os individuos escuros con altos niveis de melanina absorben pouca vitamina D comparativamente, porque a melanina absorbe a maior parte da luz solar incidente. Dese modo as presi\u00f3ns, durante decenas de millares de anos, da necesidade de vitamina D por un lado, e de evitar o mort\u00edfero melanoma por outro, explican algunhas diferenzas \u00e9tnicas existentes hoxe. Se as poboaci\u00f3ns n\u00f3rdicas nos pa\u00edses tropicais, ou as tropicais nos pa\u00edses do norte permanecesen illadas durante moitos millares de anos, tornar\u00edanse de certo cada vez m\u00e1is escuras ou m\u00e1is claras de acordo coa exposici\u00f3n solar nas respectivas rexi\u00f3ns.\nCl\u00ednica.\nO melanoma xeralmente ten m\u00e1is de 8\u00a0mm de di\u00e1metro horizontalmente. Pode ser negro, casta\u00f1o, vermello, azul ou branco. Pode xurdir na pel sa ou de lesi\u00f3ns pigmentadas preexistentes (as \"pintas\" ou \"sinais\" de nacenza).\nO melanoma non ten s\u00edntomas na s\u00faa fase inicial, excepto a irritaci\u00f3n cut\u00e1nea (comech\u00f3n ou dor) que xorde s\u00f3 nalg\u00fans casos. \u00c9 frecuente que apareza como unha \u00e1rea dun nevo (\"sinal\") xa existente que creceu, mudou de cor, ga\u00f1ou contornos irregulares; ou como un novo nevo que xorde na vida adulta. Todas esas manifestaci\u00f3ns son altamente suxestivas de melanoma.\nPatolox\u00eda.\nAs c\u00e9lulas do melanoma conc\u00e9ntranse inicialmente en ni\u00f1os ben ou mal formados. Son maiores que os melanocitos normais, e poden ou non producir melanina (se non producen son melanomas acr\u00f3micos).\nAs c\u00e9lulas te\u00f1en grandes n\u00facleos irregulares, nucl\u00e9olos prominentes. Un elevado n\u00famero de mitoses suxire mal progn\u00f3stico. P\u00f3dese observar en estadios avanzados a invasi\u00f3n de nervios, vasos sangu\u00edneos e linf\u00e1ticos, indicando un mal progn\u00f3stico. A existencia de resposta inmunitaria vigorosa, como infiltraci\u00f3n de linfocitos, suxire mellor progn\u00f3stico.\nProgresi\u00f3n.\nInicialmente o melanoma non ten posibilidade de metastizaci\u00f3n e crece s\u00f3 pola pel (crecemento radial ou horizontal). Co aumento do n\u00famero de c\u00e9lulas, hai maior probabilidade de desenvolver as mutaci\u00f3ns que lle permitan tornarse invasiva (por exemplo expresi\u00f3n de xenes de encimas degradadoras do col\u00e1xeno do tecido conxuntivo envolvente, unha barreira \u00e1 proliferaci\u00f3n). Esa c\u00e9lula ent\u00f3n multipl\u00edcase e inicia a fase de crecemento vertical, invadindo os tecidos adxacentes.\nA metastizaci\u00f3n do melanoma \u00e9 com\u00fan no f\u00edgado e n\u00f3dulos linf\u00e1ticos.\nProgn\u00f3stico e terapia.\nO tratamento \u00e9 cir\u00farxico. A probabilidade de \u00e9xito na cirurx\u00eda depende do crecemento vertical do tumor. As persoas con tumores cuxa espesura vertical \u00e9 menor de 0,76\u00a0mm sobreviven case todas a este cancro. Tama\u00f1os inferiores a 1,7\u00a0mm a\u00ednda indican progn\u00f3stico intermedio. Maiores os tama\u00f1os correlaci\u00f3nanse con cada vez maiores taxas de mortalidade. O melanoma, non sendo extirpado no inicio, a\u00ednda pertence ao grupo dos cancros con alta taxa de mortalidade."}
{"id": "21246", "revid": "1131", "url": "https://gl.wikipedia.org/wiki?curid=21246", "title": "R\u00edo Mera, r\u00edo Mera", "text": "O r\u00edo Mera \u00e9 un regato que lle chega pola marxe dereita ao R\u00edo Mera; outros autores din que desemboca pola mesma marxe no r\u00edo Mi\u00f1o, o cal acostuma dar confusi\u00f3ns co hom\u00f3logo. Ten o seu nacemento na parroquia de Bacur\u00edn, no lugar de Mourentaos, \u00e1 altitude do Monte da Pernas de Fornos; e do cal recibe o nome de rego de O Burgo; pero, debido \u00e1s proximidades ao R\u00edo Mera, as xentes do lugar danlle o mesmo nome; motivo que quizais te\u00f1a o seu curto percorrido (duns 3 Km e 600 metros). P\u00f3dese atribu\u00edr que outro tanto pasa co arroio de Benestar (que \u00e1s altitudes de Bacur\u00edn se acostuma chamarlle regato de Bacur\u00edn); o cal, confluir\u00e1 (levando as augas do arroio de Carballos) xunto con este no r\u00edo Mera, cerca do lugar da Fraga (a\u00ednda que outros autores fanos desaugar en Orbazai)."}
{"id": "21247", "revid": "98629", "url": "https://gl.wikipedia.org/wiki?curid=21247", "title": "Arsenio Iglesias", "text": "Arsenio Iglesias Pardo, tam\u00e9n co\u00f1ecido como o Bruxo de Arteixo ou o Raposo de Arteixo, ou simplemente Arsenio, nado na Baiuca (Arteixo) o 24 de decembro de 1930 e finado na Coru\u00f1a o 5 de maio de 2023, foi un futbolista e adestrador de f\u00fatbol galego que estivo unido durante boa parte da s\u00faa carreira ao Deportivo da Coru\u00f1a, onde acadou importantes \u00e9xitos deportivos, convert\u00e9ndose nunha das figuras m\u00e1is destacadas da historia do club.\nComo futbolista xogaba de dianteiro, e tras pasar polo Berganti\u00f1os, o Fabril e o Xuvenil, debutou en Primeira Divisi\u00f3n co Deportivo na tempada 1951/52. Xogou seis anos co club coru\u00f1\u00e9s, disputando 146 partidos oficiais e marcando 33 goles. Na tempada 1957/58 xogou no Sevilla, co que debutou na Copa de Europa, e a continuaci\u00f3n recalou no Granada, onde militou durante seis tempadas, tres delas na m\u00e1xima categor\u00eda. Na primeira delas anotou nove goles na Copa do Xeneral\u00edsimo, axudando ao seu equipo a acadar unha hist\u00f3rica final contra o FC Barcelona, na que Arsenio fixo o \u00fanico gol granadino. Na segunda metade da tempada 1963/64 fichou polo Oviedo, contribu\u00edndo \u00e1 s\u00faa salvaci\u00f3n con dous goles na promoci\u00f3n de permanencia, e despois de xogar outro ano no club asturiano pechou a s\u00faa carreira no Albacete.\nComezou a s\u00faa traxectoria como adestrador en 1967 no Fabril, ao que dirixiu ata 1971 cando se sentou por primeira vez no banco do Deportivo para substitu\u00edr ao cesado Roque Olsen. Conseguiu o ascenso a Primeira esa mesma tempada e permaneceu d\u00faas m\u00e1is como adestrador do club na m\u00e1xima categor\u00eda. Entre 1973 e 1977 adestrou o H\u00e9rcules, sendo art\u00edfice da \u00e9poca dourada do club alacantino. No seu primeiro ano logrou o ascenso dende Segunda divisi\u00f3n, e nos dous seguintes acadou a quinta e a sexta posici\u00f3n da Primeira divisi\u00f3n. Na tempada 1977/78 foi campi\u00f3n de Segunda co Zaragoza, e a continuaci\u00f3n pasou polo Burgos, o Elche e o Almer\u00eda, antes de regresar en 1982 ao Deportivo da Coru\u00f1a. Deixou o equipo en 1985 e despois dun breve paso polo Compostela volveu ao Deportivo en 1988. En 1991 devolveu o Deportivo \u00e1 Primeira divisi\u00f3n case d\u00faas d\u00e9cadas despois e acto seguido deixou o f\u00fatbol. Con todo, o Deportivo recorreu a el ao ano seguinte, tras a destituci\u00f3n de Boronat, para salvar a dif\u00edcil situaci\u00f3n do equipo. Logrou a permanencia e ficou tres anos m\u00e1is como adestrador branquiazul, dando inicio \u00e1 era do chamado S\u00faper D\u00e9por. Obtivo un terceiro posto na liga e dous subcampionatos, o segundo deles despois de ocupar o liderado durante a meirande parte da tempada ata perdelo na derradeira xornada contra o Valencia, a do famoso penalti de \u0110uki\u0107. Na s\u00faa \u00faltima tempada conquistou a Copa do Rei, o primeiro t\u00edtulo oficial da historia do Deportivo, nunha final disputada contra o Valencia no Santiago Bernab\u00e9u en dous d\u00edas, ao ser o partido suspendido pola intensa choiva. O seu \u00faltimo club foi o Real Madrid, ao que chegou mediada a tempada 1995/96 para substitu\u00edr a Valdano. \nEn 2005 foi designado xunto a Fernando V\u00e1zquez, adestrador da selecci\u00f3n galega, combinado que recuperaba a s\u00faa actividade despois de d\u00e9cadas de ausencia. Ambos os t\u00e9cnicos dirixiron o equipo galego nos catro encontros que este disputou ata 2008. A importancia de Arsenio no f\u00fatbol coru\u00f1\u00e9s e no deporte galego en xeral, val\u00e9ronlle numerosas homenaxes e reco\u00f1ecementos, entre elas un monumento situado nas inmediaci\u00f3ns do estadio de Riazor ou a Medalla Castelao que lle foi concedida no 2012.\nTraxectoria.\nComo futbolista.\nComezos en Arteixo.\nFoi o noveno fillo dunha familia labrega da Baiuca, en Arteixo, sendo seus pais Arsenio Iglesias Gonz\u00e1lez e Dolores Pardo Alvedro. Axi\u00f1a demostrou sentir unha gran paix\u00f3n polo f\u00fatbol, deporte que comezou a practicar xunto a outros rapaces da vila, xogando descalzos con pelotas de goma ou feitas con trapos. Durante a adolescencia xogou alg\u00fans partidos co Penouqueira, de xeito espor\u00e1dico, pois o club a\u00ednda non estaba federado.\nCiudad Jard\u00edn e Berganti\u00f1os (1947-1950).\nEn 1946 marchou \u00e1 Coru\u00f1a para estudar na Escola do Traballo (hoxe IES Fernando Wirtz), e ao ano seguinte comezou a xogar no CD Ciudad Jard\u00edn, debutando cun triplete contra o Orz\u00e1n (3-2). Militou s\u00f3 un ano no modesto club coru\u00f1\u00e9s, pois fixouse nel Antonio V\u00e1zquez Mouzo, presidente do Berganti\u00f1os, que o levou para o equipo carball\u00e9s, que militaba naquel ent\u00f3n na Serie A Rexional e que disputaba tam\u00e9n o Campionato Galego de Afeccionados. Durante esta \u00e9poca compaxinaba os estudos e o f\u00fatbol co seu traballo na montaxe da li\u00f1a el\u00e9ctrica para os trolebuses da Coru\u00f1a a Carballo.\nFabril e Xuvenil (1950-1951).\nDespois de d\u00faas tempadas no Berganti\u00f1os, e de xogar un partido coa Ximn\u00e1stica Lucense na Copa Galicia fronte \u00e1 Orensana, marcando un gol, fichou en 1950 polo Fabril, que xogaba tam\u00e9n na Serie A, e que naquel ent\u00f3n a\u00ednda non era filial do Deportivo da Coru\u00f1a, mais manti\u00f1a un convenio con este. Al\u00ed coincidiu con xogadores como Carlos Torres ou Fernando Pav\u00f3n.\nDeportivo da Coru\u00f1a (1951-1957).\nEn 1951 fichou polo Deportivo da Coru\u00f1a, e xogou alg\u00fans encontros co filial deste en Terceira, o Xuvenil, onde realizou destacadas actuaci\u00f3ns, cun equipo no que xogaban entre outros Otero, Dieste ou Juananco. En outubro dese ano, despois dun partido contra o Polvor\u00edn no que anotou catro goles, o adestrador do Deportivo, Chacho, subiuno para o primeiro equipo, que ti\u00f1a varias baixas na dianteira. \nDebutou na Primeira Divisi\u00f3n na xornada 8 da tempada 1951/52, nun encontro que enfrontou ao Deportivo contra o FC Barcelona no Camp de les Corts e que acabou 6-1 para os barceloneses. Seis d\u00edas despois marcou o seu primeiro gol, contra o Espa\u00f1ol no estadio de Riazor, e xa non sa\u00edu da formaci\u00f3n titular en toda a tempada. A pesar de chegar tarde ao equipo, acabou como m\u00e1ximo goleador deste, empatado con Oswaldo e Moll a sete goles, dous deles anotados nun mesmo partido contra o Real Madrid de Pahi\u00f1o, e outro contra o FC Barcelona na segunda volta, onde conseguiu superar ao hist\u00f3rico gardameta Ramallets. A lenda conta que despois de anotar, Arsenio colleu a b\u00f3la e pediu desculpas ao porteiro catal\u00e1n. Con todo, segundo o dianteiro, isto foi unha invenci\u00f3n dos seus compa\u00f1eiros.\nNa seguinte tempada estivo varias xornadas de baixa por lesi\u00f3n, precisando dunha operaci\u00f3n cir\u00farxica antes de comezar a competici\u00f3n. Reapareceu na xornada 5 no derbi co Celta de Vigo, pero non conseguiu m\u00e1is dun gol en toda a tempada, na que o equipo acabou preto do descenso, tendo que xogar unha promoci\u00f3n de permanencia. Para dita promoci\u00f3n chegou ao banco o arxentino Helenio Herrera (o quinto adestrador da tempada), que ter\u00eda unha grande influencia na carreira de Arsenio. O equipo acabou logrando a salvaci\u00f3n nun ag\u00f3nico derbi co Celta. Durante esa tempada e a seguinte Arsenio alternou a titularidade coa suplencia, nun equipo con destacados xogadores do medio do campo para diante, entre eles Pahi\u00f1o, Luis Su\u00e1rez e alg\u00fans membros da antiga Orquestra Canaro. No ver\u00e1n de 1954 participou co equipo na xira suramericana, e marcou un gol fronte ao Pe\u00f1arol no Estadio Centenario.\nComezou a campa\u00f1a 1954/55 cumprindo unha sanci\u00f3n da tempada anterior, onde fora expulsado por unha liorta con Biosca nun encontro de Copa fronte ao FC Barcelona. Ao seu regreso f\u00edxose cunha praza fixa na dianteira do equipo dirixido por Toba, sendo titular en todos os restantes encontros de liga, e marcou sete goles, contribu\u00edndo a que o equipo acabase s\u00e9timo por segundo ano consecutivo. Na tempada seguinte disputou todos os partidos de liga, marcando outros sete goles, inclu\u00eddo o n\u00famero 600 do Deportivo en Primeira. Ademais participou na primeira conquista para o equipo coru\u00f1\u00e9s do Trofeo Teresa Herrera na s\u00faa d\u00e9cima edici\u00f3n, nun partido de 130 minutos contra o Athletic que a prensa da \u00e9poca definiu como un dos m\u00e1is memor\u00e1beis da historia do f\u00fatbol coru\u00f1\u00e9s.\nA s\u00faa mellor cifra goleadora conseguiuna na 1956/57, na que marcou oito goles en 24 partidos. Con todo, o equipo rematou pen\u00faltimo e descendeu a Segunda despois de nove tempadas na elite.\nSevilla FC (1957-1958).\nPara a tempada 1957/58, deixou o Deportivo despois de seis tempadas, e fichou polo subcampi\u00f3n de liga, o Sevilla FC, que pagou preto dun mill\u00f3n de pesetas ao club coru\u00f1\u00e9s polo xogador arteix\u00e1n, ademais das cesi\u00f3ns de Liz e Arenas. Asinou co club andaluz xa antes de rematar a tempada anterior, sendo o adestrador sevillista a\u00ednda Helenio Herrera, pero ao chegar \u00e1 cidade hispalense o arxentino xa non estaba no banco, o que foi unha gran decepci\u00f3n para Arsenio.\nNo Sevilla coincidiu con xogadores hist\u00f3ricos do club como Juan Arza, Busto, Campanal II ou Valero. Debutou o 26 de setembro de 1957, nun partido da Copa de Europa contra o Benfica de M\u00e1rio Coluna. Xogou tam\u00e9n os oitavos de final contra o AFG dan\u00e9s, pero a s\u00faa participaci\u00f3n co equipo adestrado esa tempada por Grech primeiro, e Villalonga despois, reduciuse a 11 encontros entre as tres competici\u00f3ns, e tres goles.\nGranada CF (1958-1964).\nNa tempada seguinte foi traspasado xunto a Ramon\u00ed ao Granada CF de Scopelli, nunha operaci\u00f3n pola que Gilberto Navarro pasou a ser xogador do Sevilla, e na que entrou tam\u00e9n Loren, cedido ao Granada. Disputou s\u00f3 17 encontros de liga na s\u00faa primeira tempada, e non conseguiu ning\u00fan gol neles. O equipo acabou en postos de promoci\u00f3n de permanencia e Scopelli foi destitu\u00eddo xa antes do remate, sendo substitu\u00eddo por Jen\u0151 Kalm\u00e1r. O h\u00fangaro mudou o xogo do equipo e Arsenio tivo unha destacada actuaci\u00f3n na Copa do Xeneral\u00edsimo, marcando nove goles na competici\u00f3n e sendo determinante para que o equipo acadase unha hist\u00f3rica final, a primeira e \u00fanica da historia do club. Marcou dous goles contra o Elche en dezaseisavos de final, outros dous contra o C\u00e1diz en oitavos, tres contra o Plus Ultra en cuartos e outro nas semifinais contra o Valencia. Deste xeito, o equipo chegou ata a final, onde se mediu ao FC Barcelona de Helenio Herrera no Santiago Bernab\u00e9u. Arsenio marcou de cabeza tras un centro de Loren o \u00fanico gol do Granada, insuficiente para contrarrestar os catro do equipo catal\u00e1n, liderado no campo polo seu ex compa\u00f1eiro Luis Su\u00e1rez e por S\u00e1ndor Kocsis. O h\u00fangaro acabou como m\u00e1ximo goleador da Copa (11 goles) e Arsenio segundo (9). Unha semana despois xogou a permanencia contra o Sabadell, facendo de cabeza o primeiro dos cinco goles cos que o seu equipo deixou practicamente sentenciada a eliminatoria.\nNa tempada 1959/60 foi titular indiscutible, e marcou oito goles, pero a s\u00faa participaci\u00f3n baixou na seguinte, xa sen Kalm\u00e1r no banco, na que xogou s\u00f3 17 encontros, marcando dous goles, contra o Real Madrid e o Barcelona. O equipo acabou \u00faltimo e descendeu \u00e1 Segunda divisi\u00f3n. Na parte final da tempada foi cedido ao Albacete para reforzar o equipo na fase polo ascenso a Segunda, xunto ao tam\u00e9n ex do Deportivo Dagoberto Moll. Na primeira eliminatoria enfront\u00e1ronse ao La Felguera, e Arsenio marcou tanto na ida, disputada no campo de La Barraca, como na volta no Carlos Belmonte, ga\u00f1ando o equipo manchego por un global de 3-1. Ga\u00f1aron tam\u00e9n a seguinte eliminatoria, contra o Badalona, logrando as\u00ed o obxectivo de subir \u00e1 categor\u00eda de prata.\nXa de volta en Granada, xogou d\u00faas tempadas e media m\u00e1is en Segunda, elevando os seus n\u00fameros co club ata os 130 encontros e 37 goles.\nReal Oviedo (1964-1965).\nEn febreiro de 1964 foi traspasado ao Real Oviedo, que ocupaba as derradeiras prazas da Primeira divisi\u00f3n. Foi unha petici\u00f3n do novo adestrador, o galego Eduardo Toba, que pediu tam\u00e9n os reforzos dos coru\u00f1eses Matito e Jaime Blanco. Debutou na xornada 20 fronte ao Pontevedra, e a\u00ednda que tardou uns partidos en atopar a forma, acabou por facer grandes actuaci\u00f3ns. Marcou tres goles, un deles conseguido contra o hist\u00f3rico Ir\u00edbar en San Mam\u00e9s, co que o Oviedo ga\u00f1ou pola m\u00ednima e sa\u00edu dos postos de descenso directo nos que levaba metido varias xornadas. O equipo acabou clasificado para xogar a fase pola permanencia, e conseguiu manterse na m\u00e1xima categor\u00eda ao derrotar ao H\u00e9rcules por un global de 4-2, con dous goles de Arsenio.\nNa tempada 1964/65 foi fixo nas ali\u00f1aci\u00f3ns do adestrador Quique e nas do seu substituto Diestro. A pesar dun bo inicio de tempada o equipo obtivo s\u00f3 unha vitoria entre a xornada 7 e a 23, caendo ata as \u00faltimas posici\u00f3ns e perdendo finalmente a categor\u00eda xunto ao Deportivo. Arsenio marcou catro goles, o \u00faltimo deles nun partido de Copa fronte ao Osasuna no Carlos Tartiere.\nAlbacete (1965-1966).\nNa tempada 1965/66 regresou ao Albacete, de novo en Terceira, despois de que un grupo de socios do club costease a s\u00faa fichaxe. Ao remate da campa\u00f1a colgou as botas, aos 35 anos de idade.\nComo adestrador.\nFabril (1967-1970).\nCo t\u00edtulo de adestrador rexional no peto p\u00faxose \u00e1 fronte do Fabril en agosto de 1967. O equipo despregou un gran xogo ofensivo e logrou sonadas vitorias, como un 9-1 fronte ao Lemos en Riazor con catro goles de Chapela II, ou un 6-0 sobre o Arousa, rematando no terceiro posto da Terceira Divisi\u00f3n, a segunda mellor clasificaci\u00f3n da historia do club. Continuou como adestrador do Fabril, as\u00ed como segundo adestrador do Deportivo, durante d\u00faas tempadas e media m\u00e1is, pero na 1969/70 non puido manter a categor\u00eda, despois de que a reestruturaci\u00f3n da Terceira divisi\u00f3n provocase o descenso de 96 dos 160 equipos da categor\u00eda, inclu\u00eddo o equipo fabrilista que rematou 11\u00ba no seu grupo de 20.\nDeportivo da Coru\u00f1a (1970-1973).\nO 31 de decembro de 1970 colleu as rendas do primeiro equipo do Deportivo da Coru\u00f1a, despois de que fose destitu\u00eddo Roque Olsen a noite anterior. O equipo branquiazul ocupaba naquel momento a cuarta posici\u00f3n da Segunda divisi\u00f3n, empatado a puntos co Castell\u00f3n, quinto. Arsenio debutou no banco do equipo o 3 de xaneiro de 1971, no partido da xornada 18 contra o Racing de Ferrol que acabou con empate a dous goles. Chegou \u00e1 derradeira xornada no quinto lugar, xog\u00e1ndose todo no \u00faltimo partido contra o Rayo Vallecano, que estaba segundo. No decisivo encontro, o equipo de Arsenio bateu por 1-0 ao de Orizaola cun solitario gol de Beci, clasific\u00e1ndose terceiro e regresando as\u00ed \u00e1 m\u00e1xima categor\u00eda despois de dous anos de ausencia, acompa\u00f1ado no ascenso por Betis, Burgos e C\u00f3rdoba. Ademais na Copa do Xeneral\u00edsimo eliminou \u00e1 UD Salamanca, ao Real Madrid (vixente campi\u00f3n) e ao Celta de Vigo, alcanzando os cuartos de final, onde foi eliminado polo FC Barcelona de Vic Buckingham.\nA tempada 1971/72 foi a do debut de Arsenio nos bancos da Primeira Divisi\u00f3n. O Deportivo mantivo practicamente o mesmo bloque de xogadores que lograron o ascenso, coa incorporaci\u00f3n de Zugazaga como \u00fanico cambio destacado, e rematou na 14\u00aa posici\u00f3n, conseguindo as\u00ed a permanencia. Ao ano seguinte non puido manter a categor\u00eda, descendendo na \u00faltima xornada ao perder contra o Atl\u00e9tico de Madrid, que ga\u00f1ou ese d\u00eda a liga.\nH\u00e9rcules (1973-1977).\nEn 1973 principiou unha das etapas m\u00e1is exitosas da s\u00faa carreira, \u00e1 fronte do H\u00e9rcules CF, que militaba ent\u00f3n na Segunda divisi\u00f3n. Destacaban naquel equipo xogadores como Baena, Nagy ou o coru\u00f1\u00e9s Manolete, este \u00faltimo cedido ao equipo polo Valencia por petici\u00f3n expresa de Arsenio. A pesar dun mal inicio, con catro derrotas nos seis primeiros partidos, o equipo recomp\u00faxose e comezou a lograr bos resultados, sufrindo s\u00f3 cinco derrotas nas restantes 32 xornadas. Subiu ata a segunda posici\u00f3n, s\u00f3 por detr\u00e1s do Betis de Ferenc Szusza, e logrou ascender a Primeira despois de sete anos de ausencia. \nPara a tempada 1974/75 na m\u00e1xima categor\u00eda, o H\u00e9rcules reforzouse con numerosas fichaxes como as de Santoro, Giuliano, Quique, Juan Carlos, Arieta II ou Barrios. Tras uns irregulares resultados, o equipo ocupaba postos de descenso a falta de dez xornadas. Con todo, os de Arsenio conseguiron seis vitorias e tres empates neses dez encontros, subindo ata a quinta posici\u00f3n final, a mellor clasificaci\u00f3n da historia do club. Quedaron ademais empatados a puntos coa Real Sociedad, cuarta, e a dous puntos dos subcampi\u00f3ns, o Zaragoza de Carriega.\nA boa xeira prolongouse durante o inicio da tempada 1975/76, e transcorridas dez xornadas o H\u00e9rcules ocupaba a segunda praza da t\u00e1boa. Despois de m\u00e1is de media tempada entre as catro primeiras posici\u00f3ns, finalmente acabou sexto, con 36 puntos, os mesmos que na tempada anterior. Na cuarta e derradeira tempada de Arsenio no club alacantino, este rematou 13\u00ba e acadou os cuartos de final da Copa do Rei, onde foi eliminado na quenda de penaltis polo Betis, que logo ser\u00eda o campi\u00f3n. Estes anos de triunfos profesionais foron acompa\u00f1ados no persoal dunha \u00e9poca de fonda tristura e saudade, ao ter que vivir afastado da s\u00faa familia, unha situaci\u00f3n que comezou en Alacant pero que continuou o resto da s\u00faa carreira e pola que tivo que recibir tratamento m\u00e9dico.\nReal Zaragoza (1977-1978).\nNa tempada 1977/78 regresou \u00e1 Segunda divisi\u00f3n para adestrar o Zaragoza. Foi un dif\u00edcil ano para o t\u00e9cnico, duramente criticado pola afecci\u00f3n polo xogo defensivo do equipo, a pesar de que este acabou proclam\u00e1ndose campi\u00f3n despois de permanecer invicto na Romareda, onde s\u00f3 cedeu dous empates en todo a campa\u00f1a, e grazas en gran parte aos 22 goles de Pichi Alonso.\nBurgos CF (1978-1979).\nNa tempada seguinte fichou polo Burgos CF, que comezaba a s\u00faa quinta tempada na m\u00e1xima categor\u00eda, a terceira consecutiva. Non tivo grandes problemas para manter a categor\u00eda, conseguindo a permanencia con varias xornadas de antelaci\u00f3n. A falta de catro partidos ocupaba a oitava praza da t\u00e1boa; con todo, tres derrotas consecutivas fixeron que baixase ata o 13\u00ba posto final. A pesar de que o club lle ofreceu a renovaci\u00f3n, decidiu non aceptala.\nElche CF (1979-1980).\nEn novembro de 1979 chegou ao Elche, de 2\u00aa, para substitu\u00edr ao paraguaio Heriberto Herrera, que sufrira unha trombose. Colleu o equipo na metade da t\u00e1boa e acabou na cuarta posici\u00f3n, a dous puntos dos postos de ascenso.\nAD Almer\u00eda (1980-1981).\nNa 1980/81 fichou pola AD Almer\u00eda, na que ser\u00eda a segunda tempada do club na Primeira divisi\u00f3n, e onde sucedeu no banco ao triunfante Maguregui, que logrou o ascenso e acadou a novena posici\u00f3n ao ano seguinte. A s\u00faa etapa almeriense durou s\u00f3 ata a xornada 18, cando o equipo ocupaba a derradeira posici\u00f3n, sendo ent\u00f3n destitu\u00eddo por primeira e \u00fanica vez na s\u00faa carreira.\n2\u00aa etapa no Deportivo (1982-1985).\nEn xu\u00f1o de 1982, despois de varios meses viaxando polo mundo como observador da Federaci\u00f3n Espa\u00f1ola, enviando informes de equipos rivais ao seleccionador Jos\u00e9 Santamar\u00eda, regresou ao Deportivo, que despois da s\u00faa marcha case unha d\u00e9cada antes levaba anos vagando pola Segunda divisi\u00f3n, a Segunda B e a Terceira.\nNa s\u00faa primeira tempada nesta nova etapa, o club coru\u00f1\u00e9s, no que xogaban futbolistas como Parrocho, Pi\u00f1a, Silvi, Ballesta, Vara ou Traba, ocupou os postos de ascenso a Primeira durante a maior parte do ano e chegou \u00e1 derradeira xornada na terceira posici\u00f3n. Con todo, o ascenso frustrouse nun \u00faltimo partido contra o Rayo Vallecano en Riazor que acabou en derrota, nun dos d\u00edas m\u00e1is tristes da historia do club. Chegou tam\u00e9n ata a final da Copa da Liga de Segunda, onde caeu contra o Atl\u00e9tico Madrile\u00f1o de Joaqu\u00edn Peir\u00f3.\nNas d\u00faas seguinte campa\u00f1as os resultados empeoraron e o Deportivo rematou na 9\u00aa e na 13\u00aa praza, moi lonxe do seu obxectivo. Ante as presi\u00f3ns de certos sectores da contorna do club decidiu abandonar o seu posto. \nCompostela (1987-1988).\nDende a s\u00faa marcha do Deportivo tivo ofertas de varios equipos que rexeitou pois non quer\u00eda sa\u00edr de novo de Galicia. En decembro de 1987 o presidente do Compostela, Manuel Carballal, recorreu a el para que se sentase no banco santiagu\u00e9s substitu\u00edndo ao cesado Manolo Petaca, proposta que aceptou. Al\u00ed dirixiu entre outros a Villalba, Luisito, Ochoa e Baleato, pero o seu paso por Compostela durou s\u00f3 dous meses e medio, ata que volveu recibir a chamada do Deportivo.\n3\u00aa etapa no Deportivo (1988-1991).\nChegou ao Deportivo a finais de febreiro de 1988, despois de recibir a carta de liberade do Compostela. Faltaban 14 xornadas para o remate da tempada 1987/88 e o equipo coru\u00f1\u00e9s ocupaba postos de descenso a Segunda B despois dunha desgraciada campa\u00f1a que inclu\u00edu o paso de dous adestradores antes de Arsenio, Eusebio R\u00edos e Luis Rodr\u00edguez Vaz, e incluso a morte dun dos xogadores do equipo, Javier Sagarzazu. Baixo o mando de Arsenio o Deportivo salvouse no minuto 92 do derradeiro partido, grazas a un solitario gol de Vicente Celeiro contra o Racing de Santander.\nNa tempada seguinte o equipo rematou d\u00e9cimo na liga, e deu a sorpresa na Copa do Rei, chegando por primeira vez na s\u00faa historia \u00e1s semifinais, despois de eliminar a Arenteiro, As Pontes, San Sebasti\u00e1n, Sabadell, Real Sociedad e Mallorca. Nas semifinais enfrontouse ao Valladolid de Vicente Cantatore. O Deportivo ga\u00f1ou na ida por 1-0 cun gol de Raudnei, mentres que na volta Albis empatou a eliminatoria no minuto 82, forzando unha pr\u00f3rroga na que o equipo de Valladolid sa\u00edu vitorioso cun tanto do lucense Manolo Pe\u00f1a. Na 1989/90 o Deportivo remata cuarto despois dunha irregular tempada, logrando unha das d\u00faas prazas para a promoci\u00f3n de ascenso contra un rival de Primeira. Este foi o Tenerife, que esa mesma tempada eliminara ao Deportivo na primeira rolda da Copa do Rei. Os de Arsenio non pasaron do empate a cero no Heliodoro e caeron derrotados en Riazor cun gol de Eduardo Ramos, tendo que continuar un ano m\u00e1is en Segunda.\nFoi finalmente na campa\u00f1a 1990/91 cando Arsenio conseguiu o ascenso para o Deportivo. Nunha tempada con numerosas e importantes incorporaci\u00f3ns, como as de Albis, Joaqu\u00edn Villa, os vascos Yosu, Albistegi, Uralde e Mujika, ou os iugoslavos Kanatlarovski, Stojadinovi\u0107 e \u0110uki\u0107, o Deportivo mant\u00edvose toda a tempada entre os cinco primeiros. Nun \u00faltimo encontro fronte ao Murcia, en Riazor, no que ardeu parte do estadio, o Deportivo certificou o segundo posto, a un s\u00f3 punto do Albacete de Benito Floro, regresando \u00e1 Primeira divisi\u00f3n case d\u00faas d\u00e9cadas despois, e, igual que a vez anterior, con Arsenio no banco. Ao remate do partido contra o Murcia, o adestrador arteix\u00e1n anunciou a s\u00faa retirada dos bancos.\nS\u00faper D\u00e9por (1992-1995).\nNa temporada de retorno do Deportivo a Primeira, o club comezou con mal p\u00e9, e en abril de 1992 o presidente Augusto C\u00e9sar Lendoiro destitu\u00edu a Marco Antonio Boronat tras ser goleado en Albacete, botando man unha vez m\u00e1is da experiencia de Arsenio case un ano despois de que este anunciase a s\u00faa retirada. Volveu para salvar a categor\u00eda nas oito \u00faltimas xornadas, e conseguiu evitar o descenso directo pero non a promoci\u00f3n. O rival dos galegos naquela hist\u00f3rica promoci\u00f3n foi o Betis de Felipe Mesones. O Deportivo ga\u00f1ou na ida en Riazor cunha escasa marxe de 2-1, con goles de Albistegi e do b\u00falgaro Kiriakov, mentres que o tenso partido de volta no Benito Villamar\u00edn acabou con empate a cero e cunha famosa e ic\u00f3nica aperta entre Arsenio e o capit\u00e1n deportivista, Mart\u00edn Lasarte. Ademais neses d\u00edas o equipo disputou por segunda vez na s\u00faa historia unhas semifinais da Copa do Rei. Con todo, os de Arsenio non puideron centrarse na eliminatoria copeira, pois o seu principal obxectivo era a promoci\u00f3n de permanencia, e caeron por un global de 3-1 contra o Atl\u00e9tico de Madrid de Luis Aragon\u00e9s.\nUns d\u00edas despois o seu contrato foi renovado e deu comezo as\u00ed a etapa de m\u00e1is \u00e9xito da s\u00faa carreira, a do co\u00f1ecido como S\u00faper D\u00e9por. Para a tempada 1992/93 o equipo renovouse e chegaron entre outros Nando, Aldana e os brasileiros Mauro Silva e Bebeto. Cos goles de Bebeto e Claudio o Deportivo conseguiu cinco vitorias nos primeiros cinco partidos, inclu\u00eddos dous triunfos contra Celta de Vigo e Real Madrid. Derrotou tam\u00e9n ao FC Barcelona de Cruyff e mantivo o liderado ata a und\u00e9cima xornada, cando perdeu contra o Atl\u00e9tico de Madrid. Volveu ocupar o primeiro posto entre as xornadas 20 e 24, caendo logo ao terceiro posto que ocupar\u00eda ata o final de tempada. Deste xeito Arsenio clasificou ao Deportivo para a Copa da UEFA por primeira vez na s\u00faa historia. Na Copa do Rei, pola contra, o equipo caeu en 1/16 de final contra o M\u00e9rida de Ufarte na quenda de penaltis.\nNa seguinte tempada chegaron entre outros Voro, Donato e Alfredo. O debut de Arsenio e do Deportivo na Copa da UEFA produciuse contra o Aalborg dan\u00e9s, contra o que perderon na ida no Aalborg Stadion por 1-0 cun gol de S\u00f8ren Thorst, pero ao que golearon na volta en Riazor por 5-0, cun triplete de Bebeto e dous goles de Claudio. A continuaci\u00f3n eliminaron ao Aston Villa e caeron en oitavos contra o Eintracht Frankfurt. Tam\u00e9n en oitavos quedaron f\u00f3ra da Copa do Rei, onde os eliminou o Oviedo de Radomir Anti\u0107. As cousas foron moito mellor na liga, onde con 22 vitorias e s\u00f3 18 goles encaixados, ocuparon a primeira praza entre a xornada 14 e a 37. Chegaron \u00e1 derradeira xornada contra o Valencia cun punto de vantaxe sobre o FC Barcelona, segundo, mentres Arsenio ped\u00eda cautela ante a excesiva euforia na Coru\u00f1a. No partido final o Deportivo non puido pasar do empate a cero co Valencia e \u0110uki\u0107 fallou un famoso penalti no tempo de desconto, que poder\u00eda terlle dado ao equipo galego o t\u00edtulo de liga, que foi finalmente para Barcelona. A pesar da decepci\u00f3n o Deportivo de Arsenio conseguiu aquela tempada o segundo subcampionato da s\u00faa historia, 44 anos despois do primeiro.\nNa tempada 1994/95 o equipo mantivo practicamente o mesmo bloque de futbolistas, con Julio Salinas e Villarroya como \u00fanicas fichaxes destacadas. Os bos resultados continuaron e o Deportivo volveu acadar o subcampionato de liga, esta vez por detr\u00e1s do Real Madrid de Valdano. Tam\u00e9n na Copa da UEFA repetiu a actuaci\u00f3n do ano anterior, caendo de novo en oitavos, esta vez fronte ao Borussia Dortmund de Ottmar Hitzfeld, tras encaixar dous goles nos minutos finais da pr\u00f3rroga do partido de volta no Westfalenstadion.\nMais o grande \u00e9xito de Arsenio esa tempada chegou na Copa do Rei. O Deportivo iniciou a s\u00faa andaina na competici\u00f3n nos oitavos de final, vencendo ao Lleida de Man\u00e9 por un global de 7 goles a 1, tres deles obra de Salinas. Nos cuartos de final o rival foi Athletic de Javier Irureta, ao que o Deportivo deixou practicamente sentenciado no partido de ida en Riazor, cun resultado de 3-0, mentres que na volta o partido acabou con empate a cero. Nas semifinais o club coru\u00f1\u00e9s derrotou por 0-2 ao Sporting de Gij\u00f3n no partido de ida no Molin\u00f3n, que xunto co 0-1 da volta foi suficiente para meterse na primeira final de Copa historia do Deportivo e a segunda de Arsenio, despois da que disputara como futbolista do Granada en 1959. A final disputouse contra o Valencia no Estadio Santiago Bernab\u00e9u e comezou o 24 de xu\u00f1o de 1995. O marcador sinalaba un empate a un (con tantos de Manjar\u00edn para o Deportivo e de Mijatovi\u0107 para o Valencia), cando no minuto 79 o partido tivo que ser suspendido por mor da intensa choiva que estaba a caer na capital espa\u00f1ola. Tres d\u00edas despois xog\u00e1ronse os 11 minutos restantes, nos que o equipo de Arsenio conseguiu o primeiro t\u00edtulo de Copa para un equipo galego, grazas a un gol de Alfredo.\nA pesar de todos estes \u00e9xitos e de que neste \u00faltimo ano o Deportivo se fixese campi\u00f3n de Copa, Arsenio sa\u00edu do club non sen certa pol\u00e9mica coa directiva presidida por Augusto C\u00e9sar Lendoiro, sendo anunciado John Benjamin Toshack como o seu substituto meses antes do remate da tempada.\nReal Madrid (1996).\nMediada a temporada 1995/96, e ante a crise interna que estaba a experimentar o Real Madrid, daquela adestrado por Jorge Valdano, a directiva do club branco decidiu despedir ao t\u00e9cnico arxentino despois dunha derrota contra o Rayo na xornada 22 que deixou ao equipo no oitavo posto da t\u00e1boa. O presidente Lorenzo Sanz chamou ent\u00f3n a Arsenio Iglesias para que se fixese cargo do equipo at\u00e9 final de temporada. Asinou contrato o 23 de xaneiro de 1996 e ocupouse do Real Madrid durante catro meses, debutando con vitoria por 1-2 contra o Real Oviedo no Carlos Tartiere, con dous goles de Ra\u00fal. En marzo dirixiu por primeira vez na Liga de Campi\u00f3ns, nos cuartos de final contra a Juventus de Lippi. Ga\u00f1ou na ida no Bernab\u00e9u por 1-0, pero os italianos deixaron f\u00f3ra ao equipo branco no partido de volta no Stadio delle Alpi con dous goles de Del Piero e Padovano.\nA\u00ednda que conseguiu dar algo de estabilidade ao conxunto, que ti\u00f1a grandes problemas dentro do vestiario, non puido acadar a clasificaci\u00f3n para competici\u00f3ns europeas ficando sexto, a tan s\u00f3 dous puntos do \u00faltimo clasificado para a UEFA, o Tenerife.\nSelecci\u00f3n galega (2005-2008).\nNo 2005 foi designado para dirixir xunto con Fernando V\u00e1zquez o retorno da selecci\u00f3n galega, combinado ao que adestraron en catro encontros, debutando na vitoria por 3-2 fronte ao Uruguai en San L\u00e1zaro. Posteriormente, os dous t\u00e9cnicos dirixiron o equipo galego nos dous empates contra Ecuador e o Camer\u00fan en Riazor e Bala\u00eddos respectivamente, e na vitoria por 3-2 contra Ir\u00e1n en Riazor en 2008.\nDeportivo de f\u00fatbol indoor (2008).\nNo 2008 organizouse a primeira edici\u00f3n da Liga espa\u00f1ola e da Copa de Espa\u00f1a de f\u00fatbol indoor. Con tal motivo formouse un equipo de veteranos do Deportivo da Coru\u00f1a, no que se reencontraban ex xogadores do club como Fran, Jos\u00e9 Ram\u00f3n, Djalminha ou Manjar\u00edn. Arsenio foi o encargado de adestrar ao equipo, que conseguiu ambos t\u00edtulos tanto ese ano como en 2010, convertendo as\u00ed ao Deportivo no primeiro gran dominador deste deporte en Espa\u00f1a.\nLegado e reco\u00f1ecementos.\nMais al\u00e9n da s\u00faa traxectoria deportiva, Arsenio recibiu a simpat\u00eda da sociedade galega polo seu xeito de ser e de enfrontarse \u00e1 vida, humilde, sinxelo, e \u00e1 vez espelido, e ga\u00f1ou popularidade polas s\u00faas declaraci\u00f3ns \u00e1 prensa, onde se deixaba ver dita humildade. Exemplos disto son o seu co\u00f1ecido desagrado polo termo \"S\u00faper D\u00e9por\" ou o seu chamamento \u00e1 cautela nos d\u00edas previos ao desenlace da liga 1993/94, nun momento no que A Coru\u00f1a case celebraba xa un t\u00edtulo que nunca chegou, e onde Arsenio fixo famosa a frase \"ollo \u00e1 festa, que cha quitan dos foci\u00f1os, pero inmediatamente\".\nEn 1994 o concello de Arteixo p\u00faxolle o seu nome a unha r\u00faa, chamada dende ent\u00f3n Avenida Arsenio Iglesias. Ao ano seguinte o concello da Coru\u00f1a inaugurou un monumento na s\u00faa honra, situado no Paseo Mar\u00edtimo \u00e1 altura do estadio de Riazor, preto dos monumentos a Otero, Chacho e Acu\u00f1a. Tr\u00e1tase dun busto de bronce realizado polo escultor Eduardo Rodr\u00edguez Osorio, que morreu uns meses antes da inauguraci\u00f3n, sendo esta a s\u00faa \u00faltima obra.\nEn 2012 foille concedida a Medalla Castelao e catro anos despois a insignia de Ouro e Brillantes do Deportivo da Coru\u00f1a, a maior distinci\u00f3n que concede o club. En 2020 foi homenaxeado pola cidade da Coru\u00f1a, sendo nomeado Fillo Adoptivo da cidade, e d\u00e1ndolle o seu nome a unha r\u00faa e \u00e1 Cidade Deportiva da Torre.\nO grupo coru\u00f1\u00e9s Os Diplom\u00e1ticos de Monte-Alto dedicoulle a canci\u00f3n \"Manda Tralla (oda a Arsenio)\".\nVida persoal.\nCasou en 1956 con Carmen V\u00e1zquez Garc\u00eda, unha mestra escolar natural de Loureda, e tiveron catro fillos: Mar\u00eda del Carmen, Arsenio, Antonio e Pablo.\nFinou como consecuencia do p\u00e1rkinson o 5 de maio de 2023. A s\u00faa capela ardente instalouse no estadio de Riazor, a primeira vez que isto se fac\u00eda. Foi soterrado no cemiterio novo de Arteixo.\nPalmar\u00e9s.\nAdestrador.\nZaragoza"}
{"id": "21249", "revid": "98629", "url": "https://gl.wikipedia.org/wiki?curid=21249", "title": "Sancho II de Castela", "text": "Sancho II de Castela, tam\u00e9n co\u00f1ecido como Sancho III, nado cara a 1037 e finado o 6 de outubro de 1072 en Zamora, foi o primeiro rei de Castela entre 1065 e 1072, rei de Galiza entre 1071 e 1072 e rei de Le\u00f3n en 1072.\nCando herdou do seu pai Fernando I o reino de Castela, tam\u00e9n herdou os problemas dos l\u00edmites territoriais con Navarra, Le\u00f3n e Arag\u00f3n. Unha das s\u00faas primeiras medidas foi restaurar a sede episcopal de Oca e trasladar a s\u00faa capital a Burgos. Os problemas con Sancho IV de Navarra vi\u00f1an polas lindes da Rioxa, mentres que con Arag\u00f3n foron os intereses que se contrapu\u00f1an respecto ao Reino taifa de Zaragoza.\nAs s\u00faas primeiras iniciativas pol\u00edticas foron ao de atacar no ver\u00e1n do 1067 a al-Muqtadir de Zaragoza, probablemente para lle esixir o pago das \"parias\" debidas, o que o levou a enfrontarse con Sancho IV, a quen lle arrebatou Pancorbo e parte de Bureba. Outorgou mercedes aos mosteiros de O\u00f1a, Arlanza e San Mill\u00e1n da Cogolla. Na parte occidental do seu reino optou pola mesma pol\u00edtica do seu av\u00f3, que foi o de intentar a anexi\u00f3n de Le\u00f3n como medio para evitar os enfrontamentos.\nO conflito con Afonso VI esb\u00f3zase no ano 1068, con enfrontamentos illados, o que non prexudica o acordo entre os dous reis para desposu\u00edr ao seu irm\u00e1n Garc\u00eda do Reino de Galiza. Pero no ano 1072 o enfrontamento en Golpejera, onde Rodrigo D\u00edaz de Vivar actuou como alf\u00e9rez do rei Sancho, remata co apresamento de Afonso, quen foi conducido a Burgos, mentres Sancho se dirix\u00eda a Le\u00f3n onde se coroaba a si mesmo diante da negativa do bispo Pelaio de Oviedo a facelo. O interese maior de Sancho foi completar o afastamento pol\u00edtico dos seus dous irm\u00e1ns: na primavera dese ano, marchou contra Garc\u00eda, quen se refuxiara no sur do seu reino, e derrotouno en Santar\u00e9m, obrig\u00e1ndoo a exiliarse en Sevilla. A continuaci\u00f3n enviou o seu irm\u00e1n Afonso exiliado a Toledo. Xa ti\u00f1a con isto todo o poder nas s\u00faas mans, pero necesitaba atraer a todas as forzas pol\u00edticas do seu reino e evitar as revoltas que se puidesen producir.\nConclu\u00eda o ver\u00e1n cando a s\u00faa irm\u00e1n Urraca e m\u00e1is o conde Pedro Ans\u00farez se declararon en rebeld\u00eda. Os rebeldes refuxi\u00e1ronse en Zamora, a onde acudiu o rei, cercando a cidade. O s\u00e1bado 6 de outubro do 1072 foi asasinado por un tal Vellido Ariulfi (Vellido Dolfos) segundo as cr\u00f3nicas da \u00e9poca.\nAs acusaci\u00f3ns contra Urraca, por instigaci\u00f3n do seu irm\u00e1n Afonso e pola s\u00faa propia ambici\u00f3n do poder, foron as que marcaron a volta de Afonso dende Toledo cara a Zamora e Le\u00f3n para tomara as r\u00e9deas de todo o reino, que xa estaba agora nas s\u00faas mans."}
{"id": "21252", "revid": "15490", "url": "https://gl.wikipedia.org/wiki?curid=21252", "title": "Aqueos", "text": "Os aqueos (en , \"Akhaioi\") foron unha das catro tribos principais nas cales o pobo da Grecia cl\u00e1sica se divid\u00eda a si mesmo (xunto cos eolios, xonios e dorios). Segundo o mito fundacional formalizado por Hes\u00edodo, o seu nome prov\u00e9n de \"Aqueo\", o fundador m\u00edtico da tribo aquea, quen supostamente era un dos fillos de Xuto e Cre\u00fasa medio irm\u00e1n de I\u00f3n (devanceiro ep\u00f3nimo dos Xonios). Xuto era \u00e1 s\u00faa vez o fillo de Hel\u00e9n, o patriarca m\u00edtico da naci\u00f3n dos gregos. \nHistoricamente, os membros da tribo aquea habitaron a rexi\u00f3n de Acaia no norte do Peloponeso. Os aqueos xogaron un papel activo na colonizaci\u00f3n grega do sur de Italia, fundando a cidade de Kroton (\u039a\u03c1\u03cc\u03c4\u03c9\u03bd) en -710. A cidade acadou a fama logo de ser o lugar onde se fundou a Escola Pitag\u00f3rica. \u00d3 contrario que as outras tribos principais (xonios, dorios e eolios), os aqueos non ti\u00f1an un dialecto de seu no per\u00edodo cl\u00e1sico e falaban o grego d\u00f3rico.\nA Arg\u00f3lide converteuse no seu feudo e desde ela dominaron o resto de Grecia. Homero fala as\u00ed de \u00abAqueos\u00bb ou de \u00abArxivos\u00bb para designar o conxunto dos gregos reunidos ante Troia. Os seus centros principais eran as cidades de Argos, Tirinto, Pilos, pero sobre todo Micenas, de onde v\u00e9n o nome de \"civilizaci\u00f3n mic\u00e9nica\" para o per\u00edodo que vai do s\u00e9culo XVII ao XII antes da nosa era, aproximadamente. A ca\u00edda do dominio mic\u00e9nico atribu\u00eduse tradicionalmente \u00e1 invasi\u00f3n doria, pero hoxe se pensa que a grande invasi\u00f3n foi m\u00e1is ben unha serie de pequenas incursi\u00f3ns, espazadas no tempo.\nEtimolox\u00eda.\nSegundo Margalit Finkelberg o nome \u1f08\u03c7\u03b1\u03b9\u03bf\u03af/\u1f08\u03c7\u03b1\u03b9\u03dd\u03bf\u03af deriva posiblemente da forma *\u1f08\u03c7\u03b1\u03ddy\u03bf\u03af, hipoteticamente da forma grega antiga para a palabra hitita \"A\u1e2b\u1e2biyaw\u0101\"; esta \u00faltima forma aparece en arquivos hititas, como na carta Tawagalawa. Por\u00e9n, Robert S. P. Beekes dubida da s\u00faa validez e suxire a forma pregrega \"*Akaywa-\"."}
{"id": "21253", "revid": "1987", "url": "https://gl.wikipedia.org/wiki?curid=21253", "title": "Ahhiyawa", "text": "O Ahhiyawa (forma antiga Ahhiya) \u00e9 un reino que aparece ante todo nos arquivos do reino dos hititas na segunda metade do II milenio antes da nosa era. O debate arredor da s\u00faa localizaci\u00f3n, centrado no feito de que se puidese ver nel unha menci\u00f3n dos Aqueos, est\u00e1 a\u00ednda lonxe de pecharse.\nAhhiyawa = Aqueos ?\nDesde a traduci\u00f3n nun texto hitita da palabra \"Ahhiyawa\", que designaba un reino situado cara a Anatolia occidental ou o mar Exeo, numerosos especialistas das civilizaci\u00f3ns anatolias relacionaron esa palabra con \"Akhaiwia\" e \"Akhaia\", que designan aos Aqueos, o pobo da Grecia do II milenio antes da nosa era. Este descubrimento, pois, foi visto como a proba da existencia do reino mic\u00e9nico dos textos de Homero. A hip\u00f3tese Ahhiyawa = Aqueos foi contestada por\u00e9n desde moi cedo polo feito de que ese reino apareceu situado m\u00e1is ben en Tracia, en Rodas ou en Chipre, e engadindo que a arqueolox\u00eda non demostra que a civilizaci\u00f3n mic\u00e9nica estivese en contacto directo coa dos Hititas, nin que os Mic\u00e9nicos constitu\u00edsen un estado o suficientemente poderoso como para estenderse ata Anatolia. Os que v\u00edan nos Ahhiyawa os Aqueos tampouco non est\u00e1n de acordo sobre a localizaci\u00f3n do seu reino: en Asia Menor, ou ben na Grecia continental? Un argumento suplementario en favor da ecuaci\u00f3n Ahhiyawa = Aqueos reside no feito de que se atopa nos textos hititas unha cidade chamada \"Millawanda\", que est\u00e1 politicamente moi pr\u00f3xima aos Ahhiyawa. Moitos queren ver nesta cidade a Mileto (\"Miletos\"), na que as escavaci\u00f3ns arqueol\u00f3xicas revelaron precisamente relaci\u00f3ns moi fortes coa civilizaci\u00f3n mic\u00e9nica.\nO debate est\u00e1 a\u00ednda hoxe aberto, un pequeno n\u00famero dos especialistas nos Mic\u00e9nicos a\u00ednda contestan que os Ahhiyawa son os Aqueos, mentres que na parte oposta unha maior\u00eda de especialistas da Anatolia hitita o cren. C\u00f3mpre dicir que se os Ahhiyawa non son os Aqueos, hai que imaxinar a existencia nunha rexi\u00f3n id\u00e9ntica de dous pobos que levan un nome sensiblemente diferente, un testemu\u00f1ado s\u00f3 pola arqueolox\u00eda e a tradici\u00f3n hom\u00e9rica, e o outro testemu\u00f1ado s\u00f3 polos textos da \u00e9poca.\nOs Ahhiyawa nos textos hititas.\nA primeira menci\u00f3n deste pa\u00eds rem\u00f3ntase ao reinado do rei hitita Tudhaliyas I (c. -1465--1430). Un personaxe chamado Attarsiya \u00e9 chamado \u00abo home de Ahhiya\u00bb (sen d\u00fabida un rei ou un personaxe importante). Enfr\u00f3ntase co vasalo dos hititas Madduwattas antes de aliarse finalmente con el, sen d\u00fabida contra os hititas. Alg\u00fans decenios despois, \u00e9 Mursilis II (c. -1340--1310) quen ten problemas cun \u00abrei de Ahhiyawa\u00bb que se al\u00eda con Arzawa e con Millawanda contra el. A coalici\u00f3n \u00e9 desfeita, pero o pa\u00eds de Ahhiyawa non se menciona entre os territorios sometidos, contrariamente aos seus dous aliados. Polo contrario, \u00e9 o rei de Arzawa Uhha-Ziti quen se refuxia onda o rei dos Ahhiyawa, antes de que este o extradite aos hititas baixo a presi\u00f3n de Mursilis. Parece, pois, que este reino est\u00e1 lonxe do alcance dos hititas, cousa que constit\u00fae un argumento importante para o situar no mar Exeo, ou ben en Grecia continental. Muwatallis, o fillo de Mursilis II, ten liortas con Piyamaradu, un nobre hitita renegado que sementa a discordia en Anatolia occidental e se al\u00eda co rei dos Ahhiyawa. Pero os dous reinos non est\u00e1n daquela en conflito e as s\u00faas relaci\u00f3ns permanecen cordiais.\nO reino de Ahhiyawa parece co\u00f1ecer o seu apoxeo durante o reinado do irm\u00e1n de Muwatallis, Hattusilis III (c.-1265--1250). Posu\u00edmos unha copia dunha carta dirixida por ese rei ao de Ahhiyawa, na que se refire ao seu hom\u00f3logo como \u00abirm\u00e1n\u00bb, signo de que o considera como o seu igual, no mesmo nivel c\u00f3s reis de Exipto, de Asiria ou de Babilonia. Pero isto sen d\u00fabida s\u00f3 \u00e9 debido \u00e1s circunstancias, pois Hattushilis pretend\u00eda ter consideraci\u00f3n co seu hom\u00f3logo, cuxo irm\u00e1n, chamado Tawagalawa, axuda a Piyamaradu a sementar a discordia entre os vasalos dos hititas da Anatolia occidental. Isto pode ser unha manobra que vaia ata o rei de Ahhiyawa, desexoso de debilitar ao rei hitita, mentres el estende a s\u00faa influencia ata Millawanda, antigo vasalo do Hatti que pasa a estar baixo a s\u00faa protecci\u00f3n. Tudhaliyas IV (c.-1250--1210) consegue vencer aos Ahhiyawa, e fai que o rei de Millawanda se pase ao seu bando. Nun tratado contempor\u00e1neo, o nome do rei dos Ahhiyawa, mencionado nun primeiro momento como igual do rei hitita, \u00e9 borrado como se se intentase rebaixalo. Isto indicar\u00eda unha perda da s\u00faa influencia, e, por conseguinte, un debilitamento do seu reino.\nTras esta \u00faltima intrusi\u00f3n dos Ahhiyawa nos asuntos hititas, non hai nada nas fontes deste pa\u00eds que volva mencionar este pobo e o seu reino, e o mesmo reino hitita vai desaparecer uns anos m\u00e1is tarde. No exterior, atopamos un top\u00f3nimo sensiblemente similar, \"Akaiwaya\", nos arquivos en Lineal B atopados en Cnossos, en Creta. Os textos do fara\u00f3n Mineptah que falan dos Pobos do Mar mencionan aos \"Eqwesh\", a mi\u00fado identificados como os aqueos (\"Akaiwasha\"), cousa que mostrar\u00eda que este pobo estar\u00eda a\u00ednda activo nesa \u00e9poca. Pero a identificaci\u00f3n dos Eqwesh cos Aqueos non \u00e9 segura."}
{"id": "21257", "revid": "1131", "url": "https://gl.wikipedia.org/wiki?curid=21257", "title": "Guerra dos Emboabas", "text": "A Guerra dos Emboabas foi unha revolta ocorrida no Brasil de 1707 a 1709, tam\u00e9n chamada \"a loita polo ouro\".\nAntecedentes.\nEn novembro de 1708, a localidade de Cachoeira do Campo foi lugar dunha das m\u00e1is sanguentas batallas xamais ocorridas no actual estado de Minas Xerais. Os \"paulistas\" (os nados ou residentes onde se sit\u00faa hoxe o estado de S\u00e3o Paulo), descubridores das minas de ouro da rexi\u00f3n, reivindicaban para si o dereito total da s\u00faa explotaci\u00f3n. Os que non estaban conformes con isto, provenientes doitras rexi\u00f3ns do Brasil e da metr\u00f3pole portuguesa e liderados polo portugu\u00e9s mi\u00f1oto Manuel Nunes Viana, ficaron co\u00f1ecidos como \"emboabas\" (palabra do tupi que significa \"gali\u00f1as calzadas\", unha referencia pexorativa \u00f3 h\u00e1bito dos portugueses, ata ent\u00f3n estra\u00f1o para os paulistas, de usaren calzas e botas). Este conflito acabou xerando unha disputa armada co\u00f1ecida como a Guerra dos Emboabas.\nA Guerra dos Emboabas.\nOs episodios desa guerra a\u00ednda non foron totalmente esclarecidos, pois hai unha gran parcialidade nos relatos, feitos na s\u00faa maior\u00eda polos adversarios dos paulistas.\nDende o inicio da carreira polo ouro, os paulistas consider\u00e1ronse donos das minas, sexa por seren eles os descubridores do lugar, sexa polo feito de que aquela rexi\u00f3n formase parte da capitan\u00eda de San Vicente. Proba diso foi unha petici\u00f3n da C\u00e1mara de S\u00e3o Paulo, a 7 de abril de 1700, que requiriu o outorgamento das terras de Minas Xerais exclusivamente \u00f3s paulistas. Mentres tanto, os colonos da Ba\u00eda ou de Pernambuco estaban moito m\u00e1is ligados \u00f3s portugueses que \u00f3s paulistas, que eran na s\u00faa maior\u00eda mestizos, e falaban en tupi-guaran\u00ed. Os nomes que se puxeron os uns aos outros amosaban as s\u00faas diferenzas: os paulistas eran chamados de \"n\u00f3mades\", ou \"bandoleiros sen lei\" e eles, pola s\u00faa parte, alcumaban aos forasteiros como emboabas. Emboabas non eran s\u00f3 os portugueses, sen\u00f3n tam\u00e9n calquera outro que vi\u00f1ese doutra colonia. Na guerra que tivo lugar, os baianos e pernambucanos e os outros considerados estranxeiros, ficaron do lado dos portugueses.\nPara os paulistas, aqueles que non participaron dos esforzos na procura de ouro non deber\u00edan ter os mesmos dereitos na explotaci\u00f3n. A tensi\u00f3n entre os paulistas (tam\u00e9n chamados \"vicentinos\") e os demais crec\u00eda pola propia arrogancia dos paulistas e pola resistencia dos \"emboabas\". A pesar de vivir xuntos nas rexi\u00f3ns poboadas das minas, non se mesturaban. \u00d3 contrario, xunt\u00e1base cada grupo cun representante. O ex-\"bandeirante\" (nome que se d\u00e1 en portugu\u00e9s \u00f3s comandantes das primeiras expedici\u00f3ns de exploraci\u00f3n no interior do Brasil) Manuel de Borba Gato era o l\u00edder dos paulistas. Os Emboabas, pola s\u00faa banda, eran liderados por Manuel Nunes Viana, portugu\u00e9s que chegara a Bahia cando a\u00ednda era novo e co\u00f1ecido por actos de coraxe que o trouxeron \u00e1 rexi\u00f3n, onde era propietario de lucrativas minas.\nEn 1707, na rexi\u00f3n do Arraial Novo, dous dos xefes m\u00e1is importantes dos paulistas foron linchados polos \"emboabas\". Con medo de vinganza, os agresores fuxiron cara \u00e1 selva, ficando apenas un pequeno grupo na resistencia. Os paulistas, por\u00e9n, limit\u00e1ronse a enterrar \u00f3s seus xefes e non se enfrontaron \u00f3s \"emboabas\". Iso animou \u00f3s emboabas que fuxiran \u00e1 selva a volver, perd\u00e9ndolle o medo \u00f3s paulistas. En 1708, tivo lugar un choque inevitable e os dous bandos volveron \u00e1 loita. Manuel de Borba Gato interveu, facendo fuxir a Nunes Viana ao distrito do R\u00edo das Velhas, mais sen conseguir finalmente os seus obxectivos.\nFix\u00e9ronse varias tentativas de acordo, m\u00e1is ningunha delas tivo \u00e9xito. Os \"emboabas\" tomaron a iniciativa de desarmar todos os paulistas que encontraban, pensando que estes preparaban un grande ataque contra eles. Houbo pouca resistencia e, a finais de 1708, os \"emboabas\" xa ti\u00f1an o control de d\u00faas das tres \u00e1reas de explotaci\u00f3n mineira m\u00e1is importantes. Os paulistas refuxi\u00e1ronse no distrito de Rio das Mortes. Os \"emboabas\" reun\u00edronse e proclamaron a Manuel Nunes Viana como gobernador da rexi\u00f3n mineira.\nDespois de garantiren a s\u00faa supremac\u00eda na rexi\u00f3n, os emboabas encarg\u00e1ronlle a Bento de Amaral de Coutinho que expulsase \u00f3s paulistas restantes. Os paulistas contraatacaron, pero rend\u00e9ronse despois de loitar debido \u00e1s divisi\u00f3ns internas cando chegaron os reforzos emboabas. Durante a expulsi\u00f3n dos paulistas tivo lugar o episodio chamado na historia do Brasil como a \"Cap\u00e3o da Trai\u00e7\u00e3o\". Durante a batalla, o \"emboaba\" Bento de Amaral prop\u00faxolle un acordo de rendici\u00f3n \u00f3s paulistas, pero, cando depuxeron as armas, os paulistas foron traizoeiramente masacrados.\nDesenlace.\nO enfrontamento terminou en 1709, grazas \u00e1 intervenci\u00f3n do gobernador do R\u00edo de Xaneiro, Ant\u00f3nio de Albuquerque Coelho de Carvalho. Sen os privilexios desexados e sen forzas para loitar, os paulistas retir\u00e1ronse da rexi\u00f3n. Moitos deles marcharon para o oeste, onde m\u00e1is tarde descubrir\u00edan novos xacementos de ouro nos actuais estados do Mato Groso e Goi\u00e1s."}
{"id": "21258", "revid": "98629", "url": "https://gl.wikipedia.org/wiki?curid=21258", "title": "Roosevelt", "text": "Roosevelt pode referirse a:\nComo top\u00f3nimo d\u00e1 nome a:\nComo apelido pode referirse a:"}
{"id": "21259", "revid": "98629", "url": "https://gl.wikipedia.org/wiki?curid=21259", "title": "S\u00e3o Vicente, S\u00e3o Paulo", "text": "S\u00e3o Vicente \u00e9 unha cidade litor\u00e1nea do estado de S\u00e3o Paulo, sit\u00faada a 73\u00a0km da s\u00faa capital e veci\u00f1a da cidade portuaria de Santos. Foi a primeira cidade fundada polos portugueses no Brasil, o que foi feito por Martim Afonso de Souza en 22 de xaneiro de 1532. A primeira c\u00e1mara municipal das Am\u00e9ricas foi establecida na cidade en 22 de agosto daquel mesmo ano.\nA cidade ocupa a porci\u00f3n oeste da Illa de San Vicente, a cal divide coa cidade de Santos. A s\u00faa principal actividade econ\u00f3mica hoxe \u00e9 o turismo en s\u00faas praias e nalg\u00fans monumentos hist\u00f3ricos. O comercio e os servizos da cidade son utilizados m\u00e1is polos seus propios moradores ou por turistas. \u00danese coa cidade de Santos por varias r\u00faas (Santos e Sao Vicente son, fisicamente, unha \u00fanica aglomeraci\u00f3n urbana), coa de S\u00e3o Paulo polas estradas Via Anchieta e Rodovia dos Imigrantes, e con outras cidades do litoral de S\u00e3o Paulo pola estrada SP-55 (Rodovia Padre Manoel da N\u00f3brega, e Rodovia Pia\u00e7ag\u00fcera-Guaruj\u00e1)."}
{"id": "21260", "revid": "98629", "url": "https://gl.wikipedia.org/wiki?curid=21260", "title": "Afonso VI de Le\u00f3n", "text": "Afonso VI, nado contra 1040, e finado entre o 29 de xu\u00f1o e o 1 de xullo de 1109, foi un nobre do Reino de Le\u00f3n.\nEra fillo de Fernando I de Castela, \"o Magno\", (1035-1065) e de Sancha I de Galicia, e foi rei de Le\u00f3n desde o 27 de decembro de 1065, e de Galicia e de Castela a partir do 6 de outubro de 1072.\nAs\u00ed, a partir de 1072 intitulouse \"rex Adefonsus in Castella et in Legione et in Gallecia\" (rei Afonso en Castela, en Le\u00f3n e en Galicia) ou simplemente en \"tota Gallecie\" (toda Galicia). Despois da conquista de Toledo en 1085 autoproclamouse \"Victoriosissimo rege in Toleto, et in Hispania et Gallecia\" (Vitorios\u00edsmo rei en Toledo, e en Hispania e Galicia). O papa Urbano II, personaxe perfectamente informado, dirix\u00eduselle nunha carta de 1088 como \"Regi Ildefonso Gallitia\" e, na primeira metade do s\u00e9culo XII, as cr\u00f3nicas anglo-normandas de Guillerme de Malmesbury titul\u00e1rono \"Gallicae Regie\" mentres a \"Historia Ecclesi\u00e1stica\" de Orderico Vital denominouno \"rex Galliciae\" e Ibn 'I\u1e0f\u0101r\u012b ref\u00edrese a el como \"rei de Yill\u00edqiya.\" \nOs historiadores alcum\u00e1rono como \"o Bravo\".\nDivisi\u00f3n do Reino de Castela.\nComo segundo fillo do rei Fernando I de Castela e Sancha I de Galicia, Afonso non \u00eda herdar a coroa de Castela. Por\u00e9n, en 1063, seu pai convocou \u00e1 corte para anunciar a s\u00faa decisi\u00f3n de dividir o Reino entre os seus fillos: a Afonso deixoulle Le\u00f3n; Castela foi para o seu irm\u00e1n Sancho, e Galicia para o seu outro irm\u00e1n Garc\u00eda. A cada un dos irm\u00e1ns tam\u00e9n lle asinou a unha esfera de influencia nos Estados de Taifas. As\u00ed mesmo deixou \u00e1s s\u00faas fillas as cidades de Toro (a Elvira) e de Zamora (a Urraca), tam\u00e9n con t\u00edtulo real, e unhas rendas adecuadas. Ao cederlles estes territorios, expresou o seu desexo de que os irm\u00e1ns respectaran a s\u00faa decisi\u00f3n.\nPrimeiros anos.\n\u00c1 morte do seu pai en 1065, herdou del o Reino de Le\u00f3n. Pouco despois de subir ao trono, quitou do poder do Reino de Galiza (1071) ao seu irm\u00e1n Garc\u00eda II, s\u00f3 cinco anos despois de coroarse. Herdara o reino mellor organizado, as s\u00faas irm\u00e1ns e m\u00e1is a s\u00faa nai viv\u00edan na Corte e ti\u00f1a todo o apoio da nobreza leonesa. Pero no ano 1068 entrou en conflito con Sancho II, rei de Castela, e tras a Batalla de Golpejera foi feito prisioneiro e exiliado a Toledo.\nTras a morte do rei Sancho II, asasinado en Zamora, cando estaba cercando a cidade, volveu de Toledo cara a Zamora e Le\u00f3n coas acusaci\u00f3ns de instigar aquel asasinato. Pero Afonso non ti\u00f1a rival alg\u00fan no poder real, e necesitaba atar \u00e1 nobreza castel\u00e1, polo que acudiu a Burgos, onde doce \"conxurados\" (entre eles o Cid Campeador) na Xura de Santa Gadea, lle fixeron xurar solemnemente que non participara no asasinato do seu irm\u00e1n o rei Sancho II, o que lle valeu o desterro de Castela.\n\u00c1 morte de Sancho IV de Navarra, Afonso tomou a iniciativa e entrou en N\u00e1jera, onde se fixo cargo, a trav\u00e9s de diversas alianzas matrimoniais dos seus nobres, das posesi\u00f3ns de Navarra, incorporando por primeira vez \u00f3s nobres vascos, navarros e rioxanos nas empresas de conquista e expandindo de forma consider\u00e1bel o seu reino, obtendo a vasalaxe do rei Sancho Ram\u00edrez de Arag\u00f3n, xa que este fora incorporando ao seu reino a parte mais ampla, poboada e rica do reino pamplon\u00e9s.\nExpansi\u00f3n territorial.\nEn agosto do 1076, Afonso toma Sep\u00falveda. Pouco despois, os castel\u00e1ns atravesan o r\u00edo Douro, e toman Medina del Campo, Olmedo, \u00cdscar, Coca e Cu\u00e9llar, e a medida que \u00edan avanzando, foi necesario asegurar a alianza co rei de Toledo, xa que os Reinos Taifas entraran nunha din\u00e1mica de inestabilidade. Foi nestas campa\u00f1as, cando o Rei Afonso entra en confrontaci\u00f3n con Rodrigo D\u00edaz de Vivar, O Cid, quen no ano 1080, en resposta a un ataque a San Esteban de Gormaz, fixo unha entrada no reino taifa de Toledo. Afonso acusouno de guerrear sen o seu permiso e desterrouno. Rodrigo perd\u00eda con isto o seu poder pol\u00edtico na Corte, mais conservou poder militar de primeira importancia dentro da estratexia xeral, xa que actuou na Taifa de Zaragoza e no Levante dun xeito moi favor\u00e1bel \u00f3s intereses castel\u00e1ns naquela rexi\u00f3n xeogr\u00e1fica. Tal foi as\u00ed que, despois de se asegurar a lealdade dos nobres da Rioxa, Biscaia e \u00c1raba, entrou nos seus plans a conquista de Toledo como algo inevit\u00e1bel se quer\u00eda consolida-lo dominio cristi\u00e1n al\u00e9n o r\u00edo Douro. A partir do 1082 a pol\u00edtica contra dos taifas endureceuse tratando de obter m\u00e1is tributos, asegurar dependencias e controlar mellor os territorios dos reinos musulm\u00e1ns. No 1082 enviou unha embaixada a Sevilla tratando de obter un aumento das \"parias\", pero o rei Al-Mu\u00b4tamid apresou os embaixadores. A resposta de Afonso foi invadir o seu reino, chegando ata Sevilla, e alcanzou Tarifa. O obxectivo era restabelecer o estado das cousas, pero xa o rei sevillano chamara na s\u00faa axuda aos Almor\u00e1bides do norte de \u00c1frica, que naqueles intres estaban tomando Ceuta. Con aquela cidade no seu poder, nada impediu que cruzasen o estreito e a s\u00faa presenza cambiou as tornas da historia andalus\u00ed. Con Yusuf bi Tasufin \u00e1 fronte dun poderoso ex\u00e9rcito que descompuxo a estratexia pol\u00edtica e guerreira dos cristi\u00e1ns, pero acabou tam\u00e9n coa existencia mesma dos taifas.\nA capitulaci\u00f3n de Toledo.\nAfonso suponse que ti\u00f1a co\u00f1ecemento da potencia guerreira dos Almor\u00e1bides, polo que a s\u00faa pol\u00edtica m\u00e1is l\u00f3xica foi aumentar a presi\u00f3n sobre Toledo e Zaragoza para conseguir unha posici\u00f3n mais favor\u00e1bel ante a nova situaci\u00f3n.\nO asedio de Toledo empeza no 1084, co corte de \u00e1rbores e arrasamento das terras labor\u00e1beis do seu arredor e a instalaci\u00f3n dun campamento permanente. O rei de Toledo comeza axi\u00f1a as negociaci\u00f3ns cara a salvar o seu prestixio e poboaci\u00f3n musulm\u00e1 da cidade, que pol\u00edtica e militarmente se daba por perdida, xa que a situaci\u00f3n naquel intre non era pos\u00edbel unha axuda exterior. A capitulaci\u00f3n foi o 6 de maio do ano seguinte, inda que a entrada triunfal foi o 25, quedou como modelo para futuras capitulaci\u00f3ns doutras cidades hispano-musulm\u00e1s, que amosaba a m\u00e1xima liberdade cos vencidos, deixando os bens nas s\u00faas mans, a liberdade de culto na mesquita maior, \u00e1 cal lle conservou o seu patrimonio, conservaron o seu r\u00e9xime fiscal e liberdade para emigrar cos seus bens m\u00f3biles, non as\u00ed os inm\u00f3beis, que quedaban en mans do Rei, pero que eran devoltos en caso de volver de novo \u00e1 cidade. A intenci\u00f3n de Afonso era a de conservar a toda a poboaci\u00f3n posible e acadar de novo o tecido produtivo, xa que era imposible poboar de novo unha cidade enorme por aquel ent\u00f3n (ti\u00f1a uns 37\u00a0000 habitantes, e Le\u00f3n non pasar\u00eda de 1\u00a0500) completamente necesaria para protexer o seu reino. Para cubrir o seu flanco oriental, axudou a recuperar o dominio de Valencia a Al-Qadir, que soamente reinou 3 anos, e de paso cortaba o paso dun posible apoio a Zaragoza.\nAs consecuencias pol\u00edticas para Afonso da toma de Toledo foron inmediatas, xa que o seu prestixio medrou moito na cristiandade o que lle permitiu consolidar alianzas e relaci\u00f3ns, especialmente co Cluny, a nobreza borgo\u00f1oa e o Pontificado. As consecuencias estrat\u00e9xicas foron, por unha banda a de rachar o eixo principal de comunicaci\u00f3n entre Zaragoza e Al-\u00c1ndalus, o que dificultaba o env\u00edo de auxilios militares. Por outra banda temos que por vez primeira o dominio destas terras permitiu o poboamento das terras do Texo medio e o Sistema Central deica a li\u00f1a do Douro o que rachaba definitivamente co equilibrio de forzas establecido dende comezos do S\u00e9culo X.\nP\u00faxolle cerco a Zaragoza, para castigar a actitude do seu emir e esixirlle o pago das \"parias\" debidas, e nese intre desembarcan os Almor\u00e1bides en Alxeciras, cun profundo receo de moitos taifas polo risco que supo\u00f1\u00eda o seu prestixio relixioso e pol\u00edtico e a s\u00faa capacidade militar, polo que o seu avance cara o norte contra os dominios dos cristi\u00e1ns foi lento. O encontro tivo lugar en Zalaca o Sagrajas, na beira dereita do Guadiana, que se ben foi favor\u00e1bel \u00f3s musulm\u00e1ns, e Afonso foi ferido, non foi definitivo. Tal \u00e9 as\u00ed, que os Almor\u00e1vidas se retiraron primeiro a Sevilla, e logo \u00f3 norte de \u00c1frica de novo, sen querer intervir na situaci\u00f3n pol\u00edtica andalus\u00ed.\nAfonso continuou ent\u00f3n coa s\u00faa pol\u00edtica de percibir as \"parias\" e fortalecer os acordos. Xa o conseguira de Zaragoza, e a Rodrigo D\u00edaz de Vivar enviouno a atacar Lleida, axudou a independencia de Murcia do Taifa de Sevilla, e o seu acordo de amizade con Valencia foi renovado, cando de novo e dende Sevilla se chama aos Almor\u00e1bides. Dirix\u00edronse a Aledo, que cercaron, pero debido \u00e1 escasa axuda dos taifas de Granada e Sevilla, retir\u00e1ronse de novo. Como a pol\u00edtica de Afonso non variaba, continuando co debilitamento polos medios que foran necesarios aos taifas, que se enfrontan uns cos outros, os Almor\u00e1bides cruzan de novo o estreito, pero coa intenci\u00f3n de quedar, e dir\u00edxense a Toledo, a que cercan, pero non chegan a tomar. Toman Granada e t\u00f3dalas s\u00faas terras e para Afonso significaba o derrube case completo do r\u00e9xime de protectorado e \"parias\" que restabelecera case por completo. O cerco almor\u00e1bide contin\u00faa e toman todo o Levante ag\u00e1s Valencia, cidade que toma o Cid coas s\u00faas tropas e mant\u00e9n afastados os Almor\u00e1bides \u00f3s que derrotou en Cuarte. Pero os Almor\u00e1bides dir\u00edxense agora para o occidente, tomando Badaxoz e Lisboa. Nos anos seguintes, non deixan do seu empe\u00f1o en tomar Toledo, e Valencia, que foi cercada, pero mantense ata a morte do Cid, cando Afonso chegou para axudar aos cristi\u00e1ns a sa\u00edr dela, despois de queimar o Alc\u00e1zar, a mesquita principal e parte dos seus casar\u00edos. O corpo do Cid foi soterrado no Mosteiro de Carde\u00f1a, onde viviu a s\u00faa vi\u00fava Ximena 12 anos m\u00e1is, ata o seu pasamento. Con Valencia en mans dos Almor\u00e1bides, a situaci\u00f3n en todo o Levante e no Val do Ebro trocou rapidamente, podendo atacar o Conde de Barcelona, e Ermengol IV morreu na batalla de Mollerussa, Zaragoza deixou de pagar as \"parias\" a Afonso e o fillo do visir foi a Sevilla a acatar o herdeiro de Tasuf\u00edn, Ali.\nMatrimonios e descendencia.\nAfonso casou polo menos cinco veces e tivo d\u00faas amantes, cunha das cales probabelmenmte casou posteriormente.\nPara alg\u00fans historiadores era a vi\u00fava do rei taifa de Toledo, Al-Mamun. O seu nacemento debeu producirse contra 1063, en Al-\u00c1ndalus. As primeiras informaci\u00f3ns sobre a vida de Zaida proceden da cr\u00f3nica \u00e1rabe \"Al-Bayan al-mugrip\" de Ibn Idari, traducida por E. Levi-Proven\u00e7al, que indican que casou con Abu Nasr Al'Fath al-Ma'mun, rei da taifa de C\u00f3rdoba, fillo do rei sevillano Muhammad ibn 'Abbad al-Mu'tamid (1040-1095). Polo tanto, era nora e non filla do rei 'Abbad al-Mu'tamid, como afirman outros historiadores. No \"Cronic\u00f3n de Carde\u00f1a\" dise que era sobri\u00f1a de d'Auenalfage, personaxe ao que Men\u00e9ndez Pidal, en \"La Espa\u00f1a del Cid\", identifica con Alhayib, rei das taifas de Lleida e de D\u00e9nia (1081-1090). Deste matrimonio (que dura at\u00e9 a morte de Zaida en 1107) naceron 3 fillos:\nQuinto: con Beatriz (a s\u00faa orixe \u00e9 dubidosa, posible membro da casa de Leste ou da casa ducal de Aquitania). Este enlace, celebrado en 1108, durar\u00e1 s\u00f3 un ano, ata a morte do rei.\nAdemais, tivo varias relaci\u00f3ns extramatrimoniais, sendo a m\u00e1is notoria a que tivo con:\nXimena Mu\u00f1oz (ou Ximena Nu\u00f1ez de Guzm\u00e1n segundo alg\u00fans historiadores), a cal deulle 2 fillas:\nOs derradeiros anos de Afonso VI.\nCoa perda de Valencia, Afonso veuse na obriga de defender mellor a fronteira oriental de Toledo e impedir o mesmo tempo, que os Almor\u00e1bides conquistasen unha v\u00eda de comunicaci\u00f3n interior desde a meseta o Val do Ebro. De a\u00ed veu a toma de Medinaceli no 1104. As novas de actividades guerreiras a partir deste ano son moi escasas, xa que no 1106 morre Tasufin, e Afonso lanzou cada ver\u00e1n algaradas contra o sur desde Toledo, castigando a rexi\u00f3n de Sevilla e M\u00e1laga, de onde trouxo moitos moz\u00e1rabes para a repoboaci\u00f3n da terra de Toledo. En Arag\u00f3n acada \u00f3 poder Afonso I de Arag\u00f3n, \"o Batallador\", que pronto chega a un acordo con Armengol VI e xorde a forte alianza do Condado de Urxel e o Reino de Arag\u00f3n.\nA cuesti\u00f3n sucesoria era neses intres o maior interese pol\u00edtico de Afonso, que nomea o seu fillo bastardo Sancho como o seu herdeiro, en prexu\u00edzo de Afonso, o seu neto e fillo de Urraca e Raimundo e que fora educado por Xelm\u00edrez, bispo de Santiago e asegurou a Urraca e \u00f3 seu fillo o goberno do Reino de Galiza, \u00e1 morte de Raimundo de Borgo\u00f1a (1107).\nNa primeira metade de maio de 1108, os Almor\u00e1bides baixo o mando de Tam\u00edn ben Yusuf, irm\u00e1n do sult\u00e1n Al\u00ed ben Yusuf, sae do Granada con tropas, \u00e1s que uniron outras procedentes de Murcia, Valencia e C\u00f3rdoba coa intenci\u00f3n de atacar o sector oriental e abrir cami\u00f1o cara a Zaragoza, que a toma de Medinaceli cortara. A \u00e9pica batalla entre os ex\u00e9rcitos ten lugar en Ucl\u00e9s, que \u00e9 un verdadeiro desastre militar e pol\u00edtico para o rei, onde morre o herdeiro \u00f3 trono Sancho e m\u00e1is a meirande parte dos nobres que foran clave para o exercicio do poder e o mantemento da orde mon\u00e1rquica afonsina. Segundo D.Rodrigo, o rei exclamou \"\u00a1Ay meu fillo!, alegr\u00eda de mi coraz\u00f3n e lune dos meos ollos, solaz de ni\u00f1a vellez. \u00a1Ay neu espello en que yo me sol\u00eda ver, e con que tomaba moy gran placer! Caballeros, \u00bfhu melo dejastes? Dadme mey fillo, condes\".\nA infanta Urraca, filla lex\u00edtima de Afonso e vi\u00fava de Raimundo de Borgo\u00f1a (Conde de Galiza), con dous fillos, Sancha de Castela e Afonso, era agora a \u00fanica herdeira lex\u00edtima o trono, polo que se impu\u00f1a un novo matrimonio, xa que a s\u00faa experiencia pol\u00edtica era escasa, e o elixido foi Afonso I de Arag\u00f3n.\nAfonso VI exerceu o poder efectivo ata o intre mesmo do seu pasamento. Afonso, despois de tomar algunhas decisi\u00f3ns de \u00edndole eclesi\u00e1stica, dirixiuse a Toledo para intentar paliar os danos da derrota de Ucl\u00e9s, e morreu en Toledo o 1 de xullo de 1109, sendo soterrado no Mosteiro de Sahag\u00fan, 20 d\u00edas despois. A s\u00faa filla Urraca foi nomeada ra\u00ed\u00f1a de Le\u00f3n no mesmo Toledo.\nNa literatura e na ficci\u00f3n.\nA peza teatral \"Palabras de v\u00edspera\" de \u00c1lvaro Cunqueiro, escrita en 1968 e publicada en 1974, trata da s\u00faa irm\u00e1 Urraca e o seu namoro de Afonso.\nNa serie de televisi\u00f3n da TVG e m\u00e1is a RTVE \"O final do cami\u00f1o\" (2017) o personaxe de Afonso VI foi interpretado polo actor Asier Etxeandia.\nV\u00e9xase tam\u00e9n.\nBibliograf\u00eda.\nDevanceiros de Afonso VI"}
{"id": "21261", "revid": "1131", "url": "https://gl.wikipedia.org/wiki?curid=21261", "title": "Pennsylvania", "text": ""}
{"id": "21264", "revid": "111586", "url": "https://gl.wikipedia.org/wiki?curid=21264", "title": "Porcelana", "text": "A porcelana \u00e9 un material de cer\u00e1mica feito a partir doutros materiais, como arxila en forma de caolinita, cuarzo e feldespato, refinados a altas temperaturas. Tr\u00e1tase dun produto de cor branca, impermeable e transl\u00facido.\nDenominaci\u00f3n.\nO termo \"porcelana\" procede dun malentendido. Cando Marco Polo escribiu as s\u00faas memorias de volta das s\u00faas viaxes, contou que nas costas de Asia se pescaban uns moluscos de cunchas brancas que eran moi apreciadas pola s\u00faa beleza e cuxo nome era \"porcelana\". No mesmo cap\u00edtulo da s\u00faa obra louvou a beleza e brancura da cer\u00e1mica chinesa, polo que moitos lectores, dado que se desco\u00f1ec\u00eda a composici\u00f3n da cer\u00e1mica chinesa, interpretaron que esta se fac\u00eda a partir das cunchas do molusco, polo que lle deron \u00f3 material o seu nome.\nComposici\u00f3n.\nA pasta da porcelana componse de caol\u00edn e feldespato e debe sufrir un complicado proceso de cocci\u00f3n en varias fases e a distintas temperaturas que oscilan entre os 700 e os 1450\u00a0\u00b0C. O produto final \u00e9 un material transl\u00facido de aspecto vitrificado, pouco poroso, de cor branca e sonoro \u00f3 tacto que permite a fabricaci\u00f3n de obxectos notables polo seu brillo, finura e resistencia \u00e1 calor. As porcelanas consid\u00e9ranse obxectos suntuarios e o seu estudo enc\u00e1drase dentro das artes decorativas.\nOrixe.\nA orixe da porcelana est\u00e1 na China, na \u00e9poca da dinast\u00eda Shui (581-617). Xa no per\u00edodo seguinte, a dinast\u00eda Tang (618-906), a porcelana obtivo enorme pulo e fabric\u00e1ronse obxectos da maior calidade art\u00edstica. As primeiras noticias sobre o material chegaron a Europa da boca e a pluma de Marco Polo, pero o comercio efectivo non comezou ata mediado o s\u00e9culo XIV. Os obxectos, xa preciosos no seu lugar de orixe, aumentaban de prezo polas dificultades do transporte, polo que os clientes europeos chegaban a pagar por eles sumas exorbitantes. Este feito provocou que pronto se intentase fabricala nos pa\u00edses importadores, imitando as decoraci\u00f3ns da cer\u00e1mica branca e azul, pero desco\u00f1ec\u00edan completamente tanto a composici\u00f3n exacta da pasta como as temperaturas adecuadas para a s\u00faa cocci\u00f3n. Os diversos experimentos foron permitindo a descuberta de novos materiais: na corte dos M\u00e9dicis inventouse unha falsa porcelana, a porcelana branda ou tenra, similar \u00e1 cer\u00e1mica mai\u00f3lica, que coce a menor temperatura e \u00e9 menos resistente que a porcelana dura. Este tipo de pasta acadou en Inglaterra gran calidade.\nVariedades.\nExisten d\u00faas grandes variedades de porcelana:"}
{"id": "21270", "revid": "5863", "url": "https://gl.wikipedia.org/wiki?curid=21270", "title": "Piornedo, Castrelo do Val", "text": "Santa Eufemia de Piornedo \u00e9 unha parroquia do concello de Castrelo do Val, na comarca de Ver\u00edn. Segundo o IGE en 2011 ti\u00f1a 86 habitantes (43 mulleres e 43 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 138 habitantes.\nXeograf\u00eda.\nEst\u00e1 situada aproximadamente a 900 metros de altitude, na parte fonda das abas de Pena Nofre e Cabeza de Valdefeiras, con orientaci\u00f3n sueste e espl\u00e9ndidas vistas. As s\u00faas terras dun labor agrogandeiro t\u00edpico de monta\u00f1a est\u00e1n delimitadas polos Regatos das Veigui\u00f1as e Porto do Carro, afluentes do r\u00edo Mente.\nO seu nome, que se repite nos Ancares e na provincia de C\u00e1ceres indica terra de piornos e nos mellores tempos, antes da emigraci\u00f3n contou con 65 veci\u00f1os: hoxe queda menos da metade, que seguen cultivando patacas, casta\u00f1as, millo e unha cabana importante de ovellas, a\u00ednda que a poboaci\u00f3n, maioritariamente envellecida, vive das pensi\u00f3ns.\nOs primeiros emigrantes de Piornedo sa\u00edron cara as minas de Riotinto (Huelva), \u00f3s Estados Unidos, Cuba e o Brasil, onde alg\u00fans fixeron fortuna. Veci\u00f1os de Piornedo participaron como asalariados na construci\u00f3n da v\u00eda do tren Zamora - Ourense nos anos 30, morrendo e enfermando nas obras alg\u00fans deles. Posteriormente, nos anos 50, alg\u00fans instal\u00e1ronse en Ver\u00edn, Pa\u00eds Vasco e Barcelona e nos 60 emigraron a Alema\u00f1a e Su\u00edza principalmente. Nos anos 2000-2006 f\u00edxose unha praza no centro da aldea, rodeada de lugares onde comer (forno de le\u00f1a para pan ou para asar) e reunirse coa xente do lugar, axeitando a aldea para o turismo rural."}
{"id": "21271", "revid": "56817", "url": "https://gl.wikipedia.org/wiki?curid=21271", "title": "Precisi\u00f3n e exactitude", "text": "En enxe\u00f1er\u00eda, ciencia, industria e estat\u00edstica, exactitude e precisi\u00f3n non son equivalentes. Exactitude \u00e9 capacidade para achegarse \u00e1 magnitude real e precisi\u00f3n \u00e9 a capacidade de realizar medidas similares.\nUnha analox\u00eda \u00fatil.\nVarias medidas son como frechas disparadas cara a un obxectivo. A exactitude describe a proximidade das frechas ao centro do obxectivo. As frechas que impactaron m\u00e1is preto do centro consid\u00e9ranse m\u00e1is exactas. M\u00e1is preto est\u00e1n as medidas a un valor aceptado, m\u00e1is exacto \u00e9 un sistema.\nA precisi\u00f3n, neste exemplo, \u00e9 o tama\u00f1o do grupo de frechas, m\u00e1is pr\u00f3ximas estean as frechas que impactaron entre si, m\u00e1is preciso ser\u00e1 o sistema. Hai que notar que o feito de que as frechas estean moi pr\u00f3ximas entre si \u00e9 independente a que estean preto do obxectivo.\nCuantificando exactitude e precisi\u00f3n.\nIdealmente un instrumento \u00e9 exacto e preciso con medidas todas pr\u00f3ximas entre si e \u00e1 vez, pr\u00f3ximas ao valor desexado.\nA exactitude e precisi\u00f3n do proceso de medida \u00e9 establecido pola medida repetida dalg\u00fan est\u00e1ndar de unidade de referencia que sexa traceable.\nA precisi\u00f3n \u00e9 normalmente caracterizada en termos de desv\u00edo est\u00e1ndar das medidas."}
{"id": "21272", "revid": "5863", "url": "https://gl.wikipedia.org/wiki?curid=21272", "title": "Reproducibilidade", "text": "En enxe\u00f1er\u00eda, ciencia, industria e estat\u00edstica, denom\u00ednase reproducibilidade \u00e1 capacidade dun instrumento de dar o mesmo resultado en medidas diferentes realizadas nas mesmas condici\u00f3ns ao longo de per\u00edodos dilatados de tempo. Esta calidade debe avaliarse a longo prazo. Esta \u00e9 a gran diferenza coa precisi\u00f3n que debe, en cambio, ser avaliada a curto prazo."}
{"id": "21276", "revid": "56817", "url": "https://gl.wikipedia.org/wiki?curid=21276", "title": "R\u00edo Narla", "text": "O r\u00edo Narla \u00e9 un afluente pola banda oeste do r\u00edo Mi\u00f1o, e presenta un percorrido de 24 quil\u00f3metros. Nace no monte do Toxo, no sistema monta\u00f1oso de Corno de Boi, na parroquia de Xi\u00e1, Friol. \u00c9 un r\u00edo pr\u00f3ximo \u00e1 cidade de Lugo pois desemboca na parroquia de Ombreiro, Lugo.\nNo ano 2004 paralizouse un proxecto de encoro para o r\u00edo Narla debido ao seu impacto ambiental e ao valor ecol\u00f3xico do lugar, xa que est\u00e1 catalogado como parte da zona especial de conservaci\u00f3n (ZEC) Parga-Ladra-T\u00e1moga."}
{"id": "21278", "revid": "43327", "url": "https://gl.wikipedia.org/wiki?curid=21278", "title": "Estilo", "text": "O termo estilo pode referirise a:"}
{"id": "21282", "revid": "1131", "url": "https://gl.wikipedia.org/wiki?curid=21282", "title": "Condado de Culberson, Texas", "text": "O Condado de Culberson \u00e9 un dos 254 condados do Estado americano de Texas. A sede do condado \u00e9 Van Horn, e a s\u00faa maior cidade \u00e9 Van Horn. O condado pos\u00fae unha \u00e1rea de 9.875 km\u00b2, unha poboaci\u00f3n de 2.975 habitantes, e unha densidade de poboaci\u00f3n de 0,3 hab./km\u00b2 (segundo o censo nacional de 2000). O condado fundouse en 1911."}
{"id": "21284", "revid": "23204", "url": "https://gl.wikipedia.org/wiki?curid=21284", "title": "Reino suevo", "text": "O reino suevo, reino suevo de Galiza ou reino de Galiza configurouse como a estrutura pol\u00edtica m\u00e1is antiga das actuais rexi\u00f3ns de Galiza e o norte e centro de Portugal, despois da ca\u00edda do Imperio Romano de Occidente. Foi o primeiro estado medieval da Europa occidental continental: nas Illas Brit\u00e1nicas foi anterior en Gales o Reino de Dyfed, logo da fin do dominio romano en Britania.\nOs suevos eran un pobo xerm\u00e1nico que entraron no noroeste da Pen\u00ednsula Ib\u00e9rica en 409 ou 410 nunha vaga migratoria ou guerreira, mais con pouca poboaci\u00f3n (entre vinte mil e trinta e cinco mil persoas). Tomaron o control do territorio rapidamente mais, debido ao seu n\u00famero reducido, non modificaron grandemente a estrutura nin a cultura dos territorios onde se asentaron.\nO Cronic\u00f3n de Hidacio \u00e9 unha das fontes que m\u00e1is datos nos fornecen sobre a estad\u00eda deste pobo no noroeste peninsular e pos\u00fae gran valor por tratarse dunha fonte contempor\u00e1nea dos feitos sinalados. \nO sistema monetario Galaico-Suevo foi o primeiro en emanciparse do Imperio Romano de Occidente.\nA Igrexa galega transformouse nunha instituci\u00f3n pol\u00edtica do Reino e formalizouse a distribuci\u00f3n interior demogr\u00e1fica de Galiza en parroquias, erixidas en boa parte sobre asentamentos prerromanos.\nHistoria.\nOs suevos, procedentes do interior de Europa, concentr\u00e1ronse na s\u00faa chegada \u00e1 Pen\u00ednsula Ib\u00e9rica entre o Douro e o Mi\u00f1o, na zona de influencia de Braga. Os demais pobos invasores canda os suevos repart\u00edronse o territorio: os v\u00e1ndalos silingos ocuparon a B\u00e9tica, os suevos a zona occidental da Gallaecia e os v\u00e1ndalos asdingos ocuparon a parte leste. Os suevos nomearon rei a Hermerico (409-438) e estableceron o seu reino no citado territorio. \u00c9 posible que Hermerico asinara un foedus con Roma no 410 ou 411, mais a distribuci\u00f3n dos pobos b\u00e1rbaros verase alterada por mor da intervenci\u00f3n dos visigodos, entre os anos 418 e 421, que axudaron \u00f3 emperador Honorio a botar f\u00f3ra \u00f3s v\u00e1ndalos silingos e mailos alanos. No ano 420 os v\u00e1ndalos asdingos, con Gunderico \u00e1 cabeza, atacan \u00f3s suevos, o que provoca unha nova intervenci\u00f3n romana en axuda \u00f3s suevos na batalla dos montes Nervasos. Os v\u00e1ndalos b\u00e1tense en retirada cara ao sur, deixando o sitio para os suevos, que ter\u00e1n, agora si, un reino que abranga toda a antiga provincia romana da Gallaecia.\nDurante todo o s\u00e9culo V os enfrontamentos entre os suevos e a aristocracia galaico-romana foron habituais. Debido \u00e1 s\u00faa enfermidade, Hermerico abdicou no ano 438 en favor do seu fillo Requila (438-448), quen emprendeu unha pol\u00edtica expansiva que fixo que os suevos se consolidasen no norte da Lusitania. Oficializou a capital do reino en Braga, e espallou o reino cara ao sur, conquistando M\u00e9rida, a capital da Lusitania, no ano 439 e chegando a tomar Sevilla no ano 441. A Requila sucedeuno Requiario (448-456), primeiro rei suevo nado en territorio galaico, que adoptou o catolicismo no 449, o que produciu unha pronta fusi\u00f3n entre a poboaci\u00f3n xerm\u00e1nica e a galaicorromana. No ano 456 tivo lugar a batalla do r\u00edo \u00d3rbigo, que enfrontou a suevos e visigodos, os cales loitaban contra o expansionismo suevo. Os visigodos derrotaron aos suevos, o que tivo como consecuencia o asasinato de Requiario e o saqueo de Braga polos visigodos.\nTrala derrota fronte aos visigodos, o reino suevo dividiuse en poucos anos entre varios candidatos ao trono. A situaci\u00f3n de suposta desaparici\u00f3n do reino, viuse favorecida en Roma pola influencia sueva de Recimiro en Maiorano. Dous novos reis gobern\u00e1ron simultaneamente Frant\u00e1n e Aguiulfo. \u00c1mbolos dous fix\u00e9rono dende 456 ata 457, ano no que Maldras (457-459) reunificou o reino, para acabar sendo asasinado tras unha conspiraci\u00f3n romano-visigoda que finalmente fracasou. A pesar de que a conspiraci\u00f3n non conseguiu os seus aut\u00e9nticos prop\u00f3sitos, o reino suevo viuse novamente dividido entre dous reis, Frumario (459-463) e Remismundo (fillo de Maldras) (459-469) que reunificou novamente o reino do seu pai no 463 e gozou de boas relaci\u00f3ns cos visigodos: no ano 464 Remismundo acode xunto a Teodorico e recibe \"armas, regalos e unha esposa\" en palabras de Idacio. Tal \u00e9 as\u00ed que tras a chegada de Aiax, enviado desde a Galia vense obrigados a adoptar o arianismo no 465 debido \u00e1 influencia visigoda.\nTrala morte de Remismundo entrouse nunha \u00e9poca escura, que durou ata 550, ano no que desaparecen practicamente todos os textos escritos. O \u00fanico que se sabe desta \u00e9poca \u00e9 que moi probabelmente Teodemundo gobernou Suevia.\nA \u00e9poca escura rematou co reinado de Carriarico (550-559), que se converteu novamente ao catolicismo no 550. Sucedeuno Teodomiro (559-570) (non se confunda con Teodomiro, duque (\"dux)\" do s\u00e9culo VIII, gobernador de provincia visigoda de \"Aurariola\"). durante o reinado do cal tivo lugar o Primeiro Concilio de Braga (561), no que se tratou a cuesti\u00f3n priscilianista e os problemas internos da Igrexa. Durante esta \u00e9poca, entre os nativos galaicos e os suevos desaparecer\u00edan as diferenzas, este feito ter\u00eda por resultado que os autores coet\u00e1neos se refiran ao reino nese momento como \"Galliciense Regnum\", e aos reis indistintamente como \"Regem Galliciae\", \"Rege Suevorum\" ou \"Galleciae totius provinciae rex\".\nBrillou nesta \u00e9poca o labor de Marti\u00f1o de Dumio, reco\u00f1ecido coma \"episcopi Gallaecia\", impulsor dos devanditos concilios, da ordenaci\u00f3n do territorio (\"Parrochiale suevum\") e da difusi\u00f3n do cristianismo fronte as crenzas pag\u00e1s de ra\u00edz prerromana (\"De correctione rusticorum\"). Desempe\u00f1ou funci\u00f3ns de aut\u00e9ntico chanceler do rei Teodomiro.\nMiro (570-583) foi o seu sucesor. Durante o seu reinado celebrouse o Segundo Concilio de Braga (572), no que se chega a completar a creaci\u00f3n dunha Igrexa \"nacional\" sueva dot\u00e1ndoa do seu propio deretio can\u00f3nico que \u00e9 recreado a partir dos principais concilios da Igrexa grega.\nAproximadamente no 577 iniciouse a guerra civil visigoda, na que interveu Miro en axuda de Hermenexildo, o fillo rebelde do rei Leovixildo, e ademais pretendeu fortalecer relaci\u00f3ns con francos e bizantinos. Isto supuxo serias liortas cos visigodos. No 583 Miro organizou unha expedici\u00f3n fracasada de conquista a Sevilla. Durante a volta desta expedici\u00f3n o rei atopou a morte. No reino suevo comezaron a producirse moitas liortas internas. Eborico (tam\u00e9n chamado Eurico) (583-584) foi destronado por Andeca (584-585), que fallou no seu intento por evitar a invasi\u00f3n visigoda dirixida por Leovixildo, que se far\u00e1 efectiva finalmente no 585. A\u00ednda as\u00ed xurdiu un pretendente suevo \u00f3 trono, descendente do rei Miro, chamado Malarico. Este rematou derrotado no 586 por Leovixildo, rematando as\u00ed toda resistencia sueva.\nOrganizaci\u00f3n pol\u00edtica e administrativa.\nOs invasores suevos suplantan as estruturas de poder romanas, e cabe deducir que non far\u00edan modificaci\u00f3ns importantes, aproveit\u00e1ndose delas. A principal caracter\u00edstica da organizaci\u00f3n sueva \u00e9 a s\u00faa formaci\u00f3n como reino, en cuxo fronte est\u00e1 un rei que se sucede de xeito hereditario, contrariamente \u00e1 tradici\u00f3n xerm\u00e1nica.\nAs relaci\u00f3ns entre o poder suevo e a poboaci\u00f3n galaicorromana var\u00eda segundo a \u00e9poca e segundo o lugar. Hidacio di que a invasi\u00f3n xerm\u00e1nica foi respondida fortemente, tanto nas cidades como nos a\u00ednda habitados castros. Pese \u00f3 que nos di Hidacio semella que a reacci\u00f3n maioritaria foi a de aceptaci\u00f3n dos invasores. Pode que a aristocracia tivera unha primeira reacci\u00f3n de rexeitamento, a\u00ednda que coa ca\u00edda do Imperio romano, ou mesmo antes, mante\u00f1en colaboraci\u00f3n (ag\u00e1s casos illados, despois da morte de Requiario, como o asasinato do \"reitor\" de Lugo no 460). \u00c9 no s\u00e9culo VI cando esta colaboraci\u00f3n \u00e9 evidente, coa participaci\u00f3n de arist\u00f3cratas en campa\u00f1as militares suevas.\nA relaci\u00f3n coa plebe suponse que foi m\u00e1is irta que coa aristocracia, \u00e1 que m\u00e1is que nada lle interesaba manter a s\u00faa posici\u00f3n. Pola s\u00faa banda a Igrexa mantivo unha posici\u00f3n receptora, ocup\u00e1ndose m\u00e1is dos seus asuntos internos, como a enorme influencia do priscilianismo en terras galaicas. Os suevos, pola s\u00faa parte, non interviron nos asuntos relixiosos. Cabe destacar que os bispos recibir\u00e1n poder civil, preservando as\u00ed a influencia do mundo romano ante a presenza sueva. Moita importancia ten a redacci\u00f3n do \"Parrochiale suevum\", datado na segunda metade do s\u00e9culo VI e onde se reflicte a organizaci\u00f3n administrativa e eclesi\u00e1stica do Reino suevo da Gallaecia, contendo unha relaci\u00f3n de 134 parroquias agrupadas en trece dioceses (ademais menci\u00f3nase a diocese \"Britoniarum\", Diocese de Britonia, que tam\u00e9n aparece mencionada canda \u00f3 seu bispo Mailoc no Segundo Concilio de Braga). O manuscrito indica ademais a existencia de \"pagus\" (distritos) especificamente suevos.\nOs concilios nacionais suevos tiveron unha importancia capital no labor lexislativo e administrativo, ao organizar os bispados galaicos antigos, crear outros novos e determinar as parroquias de cada un destes bispados. As\u00ed, a estrutura parroquial de Galiza prov\u00e9n da organizaci\u00f3n que lle deron, por orde dos reis Teodomiro (aconsellado por san Marti\u00f1o) e Miro, estes concilios. Polo tanto, dividiuse o reino suevo en d\u00faas \u00e1reas metropolitanas: unha, a antiga, a de Braga; e outra, a moderna, en Lugo.\nAp\u00f3s estas reformas hab\u00eda trece bispados no reino suevo: Astorga, Braga, Britonia, Co\u00edmbra, Dumio, Idanha, Iria Flavia, Lamego, Lugo, Porto, Ourense, Tui e Viseu.\nFontes.\nDocumentais.\nCarecemos de documentos do reino propiamente ditos, diplomas, como na maior parte dos estados xerm\u00e1nicos desta \u00e9poca, pero temos varias fontes cron\u00edsticas coet\u00e1neas. A fundamental \u00e9 \"O Cronic\u00f3n\" de Hidacio onde os suevos ocupan un papel central e malia \u00e1 visi\u00f3n moi negativa do autor informa de varias circunstancias hist\u00f3ricas deles de primeira man.\nNa \"Historia\" de Orosio, tam\u00e9n do s\u00e9culo V, conta un pouco menos xa que pretende ser unha historia do mundo pero relata cousas da contorna galega do autor. Xa do s\u00e9culo VI contamos con varias obras de tipo cron\u00edstico (Xo\u00e1n de Biclaro e Isidoro de Sevilla), literario (san Marti\u00f1o, Gregorio de Tours, Venancio Fortunato) e mesmo as actas (ou semellante) dos tres concilios suevos. Son especialmente valiosas as actas do Primeiro Concilio de Braga e do Segundo Concilio de Braga (ambos presididos por san Marti\u00f1o).\nTam\u00e9n \u00e9 unha fonte excepcionalmente valiosa sobre a \u00e9poca o \"Parrochiale suevum\" que \u00e9 unha organizaci\u00f3n territorial do reino que deber\u00e1 formar parte das actas dun suposto concilio en Lugo.\nNumism\u00e1ticas e arqueol\u00f3xicas.\nOutras fontes valiosas son as numism\u00e1ticas. Requiario foi o primeiro rei b\u00e1rbaro en cu\u00f1ar moeda propia: \"IUSSU RECHIARI REGIS\" (Por orde de Requiario). E noutras a lenda \"gallica mvnita\" sinala que o reino era do territorio de Gallaecia superando os estreitos marcos \u00e9tnicos propios das primeiras monarqu\u00edas xerm\u00e1nicas.\nTam\u00e9n nos falan do reino os achados arqueol\u00f3xicos. Apareceron necr\u00f3poles e outros asentamentos que enlazan co baixo imperio romano e mostran a relevancia cultural e poboacional da \u00e9poca, tanto como a s\u00faa conexi\u00f3n ininterrompida coas fases inmediatamente posteriores e anteriores.\nAtribuci\u00f3n posterior de emblema (s\u00e9culo XVII).\nA mediados do s\u00e9culo XVI, popular\u00edzase na pen\u00ednsula ib\u00e9rica o que se co\u00f1ece como \"estatutos de limpeza de sangue\", probas e demostraci\u00f3ns xeneal\u00f3xicas que toda aquela persoa que aspirase a un reco\u00f1ecemento social deb\u00eda pasar. Nelas, aqueles demandantes de t\u00edtulo nobiliario ou que desexasen ingresar en instituci\u00f3ns prestixiosas, deb\u00edan proporcionar unha xenealox\u00eda, a mi\u00fado inventada ou manipulada, que probase estaren exentos de antepasados xudeus, mouriscos ou de desertores da fe cristi\u00e1. Tam\u00e9n as familias fidalgas recorreron \u00e1 xenealox\u00eda para presentarse na corte como vellas li\u00f1axes de honorable pasado. Todo isto levar\u00e1 a un aumento dos estudos xeneal\u00f3xicos e vexiol\u00f3xicos no Antigo R\u00e9xime, form\u00e1ndose estes como unha disciplina necesaria que permit\u00eda o ascenso social a moitos burgueses e fidalgos. No caso das li\u00f1axes galegas, \u2014consideradas tradicionalmente como \"limpos\", como \"cristi\u00e1ns vellos\"\u2014 estas pretenderon principalmente entroncar a s\u00faa orixe con supostos grandes fundadores gregos, romanos, suevos ou visigodos. As\u00ed a casa de Saavedra reclamaba como fundador ao emperador romano Cal\u00edgula, os Sarmiento reclamaban a s\u00faa orixe nun suposto pr\u00edncipe suevo chamado \"Sardamiro\", os Deza dic\u00edan descender dun nobre visigodo chamado \"Severiano\", os Soneira dun \"cabaleiro romano\" chamado Marco Marlines Capitolio e os Caama\u00f1o afirmaban descender dos propios troianos, entre outros.\nPero tam\u00e9n cronistas, historiadores e vexioloxistas comezar\u00e1n neste tempo a ser demandados para redactaren documentos hist\u00f3ricos e xeneal\u00f3xios \u2014\u00e1s veces reais, e as m\u00e1is das veces fant\u00e1sticos\u2014 polas administraci\u00f3ns dos diferentes reinos para probar a s\u00faa antig\u00fcidade e prestixio, e a\u00ednda tam\u00e9n pola mesm\u00edsima corte, co fin de redactar historias que ensalzaran a s\u00faa ascendencia e o seu suposto glorioso e cristi\u00e1n pasado. Un destes destacados xenealoxistas foi Rodrigo Mendes Silva, controvertido cronista da corte madrile\u00f1a e redactor de entre outras obras da \"Cat\u00e1logo real geneal\u00f3gico de Espa\u00f1a: ascendencias y descendencias de nuestros Catolicos Principes y Monarcas Supremos\", na cal este autor, chegaba a afirmar que o primeiro rei de Espa\u00f1a fora T\u00fabal, un dos fillos do b\u00edblico No\u00e9, o cal en palabras deste cronista ter\u00eda reinado durante 155 anos, miles de anos antes de Cristo. Mendes Silva foi ademais o primeiro que puxo en circulaci\u00f3n a f\u00e1bula que atribu\u00eda aos reis suevos un estandarte formado por un \"drag\u00f3n verde en campo de oro\" (ano 1645). Desde ent\u00f3n, ser\u00e1n varias e dispares as formas e armas que os diferentes xenealoxistas lles adxudicar\u00e1n aos reis suevos; as\u00ed, na \"Historia de Don Servando\", d\u00e9ixase claro que as armas dos reis suevos foran \"treis jaqueraidas douro et rouxo no Campo de prata; e no meo outra faxinha Douro\", mentres que para a Xunta Xeral do Reino de Galicia (1669) o estandarte dos reis suevos fora un \"Drag\u00f3n verde y Le\u00f3n rojo\".\nMalia a intenci\u00f3n dos autores de establecer unhas vellas armas para Galicia, baseadas na monarqu\u00eda sueva, tales armas her\u00e1ldicas non aparecen en ning\u00fan dos documentos que se co\u00f1ecen do per\u00edodo suevo nin tampouco en ningunha das centenares de moedas suevas conservadas ata o de agora, lugar \u2014o adverso das moedas\u2014 que pola circulaci\u00f3n representaba o primeiro e m\u00e1is importante lugar onde a realeza plasmaba os seus s\u00edmbolos. No lugar destas representaci\u00f3ns descritas mil cen anos despois da fin da monarqu\u00eda sueva, as moedas suevas amosan unha cu\u00f1axe diferente (similar ao resto de moedas europeas do seu tempo); unha cruz \u2014latina ou grega\u2014 central, arrodeada dunha coroa de loureiro. Na actualidade, historiadores e vexioloxistas adicados \u00e1 ciencia her\u00e1ldica parecen estar de acordo en que as armas do reino de Galicia non naceron antes do s\u00e9culo XIII, ao tempo que o resto da grande her\u00e1ldica europea, na baixa Idade Media, sendo fidedigna testemu\u00f1a o co\u00f1ecido armorial \"Segar\u00b4s Roll\", o primeiro documento que amosa as armas de Galiza que a\u00ednda persisten ata a actualidade, cunha historia de m\u00e1is de setecentos anos."}
{"id": "21298", "revid": "23204", "url": "https://gl.wikipedia.org/wiki?curid=21298", "title": "Saca\u00fantos", "text": "O Saca\u00fantos \u00e9 un personaxe \"asustanenos\", igual c\u00f3 home do saco, un personaxe grande e mal vestido. \u00c1s veces tam\u00e9n se lle chama \"o pap\u00f3n\", en alusi\u00f3n a que pode papar a algu\u00e9n, especialmente os nenos.\nO Saca\u00fantos, de ollar terrible, ded\u00edcase a sacarlle a graxa aos nenos pequenos ata deixalos nos \u00f3sos. Unha vez ten o unto marcha para o bosque onde o come para volverse forte e vigoroso coma os nenos. Segundo outros, desta forma saca cartos ao vend\u00e9rllela \u00f3s vellos, para cambiar o seu sangue por outro m\u00e1is novo.\nA orixe do personaxe pode talvez ser medieval, polos casos de antropofaxia que se deron nas grandes fames.\nAlcumouse \"saca\u00fantos\" a Manuel Blanco Romasanta, tam\u00e9n alcumado o lobishome de Allariz, un asasino en serie que actuou entre 1833 e 1852.\nEtimolox\u00eda: do g\u00f3tico \"saka\" (\"preito, extraer, sacar\") e do lat\u00edn \"unctum\" (\"aceite, ung\u00fcento, manxar\")."}
{"id": "21299", "revid": "56817", "url": "https://gl.wikipedia.org/wiki?curid=21299", "title": "-1465", "text": ""}
{"id": "21300", "revid": "56817", "url": "https://gl.wikipedia.org/wiki?curid=21300", "title": "-1430", "text": "Outros.\nHistoria ano a ano"}
{"id": "21301", "revid": "56817", "url": "https://gl.wikipedia.org/wiki?curid=21301", "title": "-1340", "text": "Outros.\nHistoria ano a ano"}
{"id": "21302", "revid": "56817", "url": "https://gl.wikipedia.org/wiki?curid=21302", "title": "-1310", "text": "Outros.\nHistoria ano a ano"}
{"id": "21303", "revid": "56817", "url": "https://gl.wikipedia.org/wiki?curid=21303", "title": "-1265", "text": "Outros.\nHistoria ano a ano"}
{"id": "21304", "revid": "56817", "url": "https://gl.wikipedia.org/wiki?curid=21304", "title": "-1250", "text": "Outros.\nHistoria ano a ano"}
{"id": "21306", "revid": "25871", "url": "https://gl.wikipedia.org/wiki?curid=21306", "title": "Econom\u00eda dos Estados Unidos de Am\u00e9rica", "text": "A econom\u00eda dos Estados Unidos de Am\u00e9rica \u00e9 a m\u00e1is forte e influente do mundo. O pa\u00eds pos\u00fae un produto interior bruto duns 12 bill\u00f3ns de d\u00f3lares americanos, un n\u00famero maior que o PIB da Uni\u00f3n Europea, mesmo tendo esta \u00faltima 160 mill\u00f3ns de habitantes m\u00e1is. A econom\u00eda dos Estados Unidos est\u00e1 baseada no capitalismo. O pa\u00eds ten unha das econom\u00edas m\u00e1is abertas do mundo, isto \u00e9, con poucas restrici\u00f3ns contra investimentos estranxeiros e importaci\u00f3ns, e pouca intervenci\u00f3n do goberno do pa\u00eds.\nSector primario.\nAgricultura.\nA industria agr\u00edcola americana \u00e9 a maior do mundo. As facendas americanas producen grandes cantidades de produtos vexetais, que son m\u00e1is que suficientes para atender \u00e1 demanda nacional. Os excedentes exp\u00f3rtanse. Os Estados Unidos son os maiores exportadores mundiais de produtos agr\u00edcolas do mundo.\nEstados Unidos \u00e9 o maior produtor de laranxas e lim\u00f3ns do mundo. A maior parte da produci\u00f3n nacional est\u00e1 concentrada na Florida. A California \u00e9 tam\u00e9n grande produtora de froitas c\u00edtricas. O pa\u00eds tam\u00e9n \u00e9 o maior produtor mundial de millo, soia, cacahuete, trigo e algod\u00f3n. O millo e a soia cult\u00edvanse principalmente en Iowa e en Illinois, as\u00ed como en estados veci\u00f1os. O amendo\u00edn cult\u00edvase principalmente no sur do pa\u00eds. O trigo cult\u00edvase principalmente no centro-norte do pa\u00eds, especialmente en Kansas (maior produtor nacional), Dakota do Norte, Dakota do Sur, Montana e Oklahoma. O algod\u00f3n, cultivado actualmente especialmente no sur do pa\u00eds, foi por s\u00e9culos o produto m\u00e1is importante da econom\u00eda dos estados do sueste americano. O pa\u00eds tam\u00e9n \u00e9 o maior exportador dos produtos mencionados m\u00e1is enriba. Os Estados Unidos tam\u00e9n cultivan cana de azucre, sobre todo no sur do pa\u00eds. Xa o nordeste do pa\u00eds \u00e9 grande produtor de froitas tales como a maz\u00e1, o amorodo e a uva.\nO uso de cada vez m\u00e1is modernas t\u00e9cnicas de cultivo e de maquinaria agr\u00edcola cada vez m\u00e1is avanzados contribu\u00edu para que os Estados Unidos alcanzasen a posici\u00f3n de maior potencia agropecuaria do mundo. Por\u00e9n, isto tam\u00e9n causa problemas para a industria agr\u00edcola -como tam\u00e9n para a industria gandeira-. O uso de tales t\u00e9cnicas e equipamentos \u00e9 caro, a\u00ednda que a longo prazo dimin\u00faa os prezos dos produtos producidos. Os facendeiros que non pos\u00faen fondos suficientes para sufragar os gastos destas t\u00e9cnicas e equipamentos non conseguen vender os seus produtos -por lles sa\u00edren m\u00e1is caros que produtos producidos a trav\u00e9s do uso de modernos equipamentos e t\u00e9cnicas- son forzados a vender a s\u00faa terra e buscar emprego nas cidades. En 1925, o n\u00famero de facendas no pa\u00eds era de 6,5 mill\u00f3ns. Actualmente, este n\u00famero \u00e9 de 2,2 mill\u00f3ns, e a\u00ednda est\u00e1 en diminuci\u00f3n. Cerca do 95% das facendas americanas son de propiedade dos facendeiros que as cultivan, isto \u00e9, son facendas mantidas principalmente por familias. O resto dos 5% son de propiedade de grandes empresas, que traballan principalmente no ramo da alimentaci\u00f3n.\nGander\u00eda.\nOs Estados Unidos pos\u00faen o maior n\u00famero de gado do mundo. O pa\u00eds ten uns 103 mill\u00f3ns de cabezas de gado. Al\u00e9n diso, o pa\u00eds pos\u00fae tam\u00e9n grandes raba\u00f1os porcinos (aproximadamente 55 mill\u00f3ns de cabezas) e ovinos (38 mill\u00f3ns de cabezas). Gali\u00f1as e outras aves son criados principalmente nos estados do centro-sur e do sur do pa\u00eds. A industria pecuaria do pa\u00eds produce m\u00e1is alimentos do que \u00e9 necesario para atender \u00e1 demanda nacional -sendo o exceso exportado-, a\u00ednda que nos \u00faltimos anos o pa\u00eds te\u00f1a importado grandes cantidades de carne bovina e de gado canadense.\nA\u00ednda que a pr\u00e1ctica da crianza de gado se espalle por todo pa\u00eds, esta industria est\u00e1 concentrada principalmente no suroeste e no centro-norte do pa\u00eds. A rexi\u00f3n central e occidental dos Estados Unidos tam\u00e9n pos\u00faen grandes raba\u00f1os. O estado de Texas pos\u00fae o maior raba\u00f1o de gado no pa\u00eds. Outros estados que pos\u00faen grandes raba\u00f1os de gado son Montana, Colorado, California e Nevada.\nA industria pecuaria americana ten enfrontado nas \u00faltimas d\u00e9cadas problemas meteorol\u00f3xicos coa seca. Isto fixo que a poboaci\u00f3n do gado americano caese gradualmente nas \u00faltimas d\u00e9cadas. Debido ao alto consumo de carne bovina no pa\u00eds, os Estados Unidos pasaron a importar carne e gado do Canad\u00e1, principalmente de Alberta e de Ontario, para resolver ou minimizar o problema do diminuci\u00f3n da poboaci\u00f3n dos raba\u00f1os de gado americano.\nPesca.\nOs Estados Unidos producen anualmente m\u00e1is de 5 mill\u00f3ns de toneladas de peixes e outros animais e vexetais mari\u00f1os e fluviais. O valor estimado destes produtos \u00e9 de 3,4 bill\u00f3ns de d\u00f3lares. A maior parte da pesca real\u00edzase no Oc\u00e9ano Pac\u00edfico, a\u00ednda que a industria da pesca tam\u00e9n sexa consider\u00e1bel no Golfo de M\u00e9xico e no Oc\u00e9ano Atl\u00e1ntico. Outros lugares onde a industria pos\u00fae importancia razo\u00e1bel son en pequenas cidades ao longo do R\u00edo Mississippi-Missouri, e nos Grandes Lagos.\nO Estado americano de Alasca \u00e9 o maior produtor de peixes e outros animais e vexetais mari\u00f1os, onde a pesca \u00e9 unha das principais fontes de renda. A pesca tam\u00e9n pos\u00fae algunha importancia razo\u00e1bel en Washington, Luisiana, Vermont e Maine. Consider\u00e1ndose s\u00f3 o peso e o valor total dos produtos producidos pola industria, son Luisiana, Massachusetts, Texas, Maine, Washington, Florida e Virxinia os principais produtores de pesca, organizados en orde decrecente.\nA industria da pesca dos Estados Unidos \u00e9 a quinta maior do mundo, atr\u00e1s da China, o Per\u00fa, Chile e o Xap\u00f3n, en orde decrecente de peso total dos produtos pescados. A pesar diso, a industria da pesca pos\u00fae, en xeral, pouca importancia para a econom\u00eda do pa\u00eds, aproximadamente o 0,02% do PIB nacional. Cerca de 150 mil persoas traballan como pescadores regulares, isto \u00e9, fan da pesca a s\u00faa profesi\u00f3n.\nIndustria madeireira.\nAproximadamente un terzo do pa\u00eds est\u00e1 cuberto por espazos forestais. Grazas \u00e1 demanda nacional por produtos de madeira e derivados, a industria madeireira americana \u00e9 unha das maiores do mundo. Un terzo da madeira producida no pa\u00eds v\u00e9n do noroeste americano, que \u00e9 a maior rexi\u00f3n produtora de madeira dos Estados Unidos. Washington \u00e9 o maior produtor de madeira no pa\u00eds. Xa os estados americanos onde os Apalaches est\u00e1n localizados abrigan grandes bosques cunha madeira de gran calidade.\nA pesar das grandes reservas forestais, o grande consumo de madeira no pa\u00eds, ao longo da historia americana, fixeron que estas reservas lentamente diminu\u00edsen, ao mesmo tempo en que a deforestaci\u00f3n crec\u00eda gradualmente, por causa do gradual aumento da demanda. A partir do s\u00e9culo XIX, para diminu\u00edr e estabilizar este problema, os americanos pasaron a importar madeira, ben como produtos de madeira e derivados, do Canad\u00e1. A madeira canadense actualmente corresponde aproximadamente ao 18% de toda a madeira usada nos Estados Unidos. Esta madeira \u00e9 importada da Columbia Brit\u00e1nica, Quebec, Ontario e da Novo Brunswick. Os Estados Unidos son o maior importador mundial de madeira do mundo.\nSector secundario.\nManufactura.\nA industria de manufactura dos Estados Unidos \u00e9 a maior do mundo. As f\u00e1bricas americanas producen grandes cantidades tanto de produtos industriais -produtos que son usados por outras f\u00e1bricas para a fabricaci\u00f3n doutros produtos- e de produtos de consumo -produtos cuxo destino final \u00e9 o consumidor-. O valor total dos produtos fabricados no pa\u00eds \u00e9 de m\u00e1is de 1,9 bill\u00f3ns de d\u00f3lares.\nA industria de manufactura est\u00e1 concentrada principalmente nos estados da rexi\u00f3n central e da rexi\u00f3n nordeste dos Estados Unidos. Actualmente, o crecemento industrial est\u00e1 concentrado no sur do pa\u00eds, especialmente no suroeste americano. A California \u00e9 o estado americano que m\u00e1is produtos manufacturados fabrica nos Estados Unidos, tanto en n\u00famero de produtos como no valor econ\u00f3mico total dos mesmos. A seguir, en orde decrecente, ve\u00f1en Texas, Ohio, Illinois, M\u00edchigan, Pensilvania, Carolina do Norte e Nova York.\nOs principais produtos fabricados nos Estados Unidos son computadores e \"software\", produtos electr\u00f3nicos, equipamentos de transporte (avi\u00f3ns, veh\u00edculos motorizados, trens e nav\u00edos), produtos qu\u00edmicos (fertilizantes, medicamentos), alimentos, maquinaria industrial, produtos de metal, produtos de pl\u00e1stico, siderurxia, material impreso, petr\u00f3leo e derivados e mobles.\nA rexi\u00f3n central dos Estados Unidos \u00e9 unha grande produtora de ferro e aceiro, veh\u00edculos motorizados e maquinaria industrial. Detroit \u00e9 a capital da industria automobil\u00edstica dos Estados Unidos. A industria sider\u00farxica americana \u00e9 a maior do mundo, a\u00ednda que enfronte a forte concorrencia da industria sider\u00farxica doutros pa\u00edses tales como o Brasil, o Canad\u00e1 e Sur\u00e1frica. A industria sider\u00farxica americana est\u00e1 situada principalmente en Pittsburgh e en Cincinnati.\nA rexi\u00f3n nordeste dos Estados Unidos \u00e9, pola s\u00faa vez, grande produtora de roupas e tecidos, alimentos industrializados, material impreso e de equipamentos electr\u00f3nicos. Pola s\u00faa vez, petr\u00f3leo e derivados son producidos principalmente en Texas, as\u00ed como noutros estados \u00e1 beira do Golfo de M\u00e9xico. O oeste americano \u00e9 sede da industria de alta tecnolox\u00eda americana. Na California est\u00e1 situado o famoso Val do Silicio, onde se desenvolven e producen computadores e \"software\" en xeral. Outro grande p\u00f3lo da industria de alta tecnolox\u00eda \u00e9 Pittsburgh, un dos principais p\u00f3los da industria rob\u00f3tica e de bio-tecnolox\u00eda do mundo.\nAtlanta, Dallas, Seattle e Witchita son grandes centros da industria aeroespacial. A maior\u00eda das f\u00e1bricas da Boeing, a maior empresa fabricadora de avi\u00f3ns en xeral do mundo, est\u00e1n situadas en Seattle.\nAt\u00e9 a d\u00e9cada de 1980, a maior\u00eda dos produtos americanos produc\u00edanos no pa\u00eds compa\u00f1\u00edas americanas. A partir de ent\u00f3n, para reducir custos operacionais, varias compa\u00f1\u00edas pasaron a comprar materia prima ou certos compo\u00f1entes a outros pa\u00edses. Outras compa\u00f1\u00edas pasaron a producir compo\u00f1entes de produtos noutros pa\u00edses. E outras empresas pasaron a producir de vez todos os seus produtos no estranxeiro. Estes produtos incl\u00faen roupas, produtos electr\u00f3nicos, computadores, mobles e xoguetes. Desta maneira, moitos produtos ou compo\u00f1entes americanos fabr\u00edcanse na China, Corea do Sur, Malaisia, M\u00e9xico e Taiw\u00e1n.\nConstruci\u00f3n.\nA industria de construci\u00f3n consiste na construci\u00f3n e manutenci\u00f3n de estruturas tales como ra\u00f1aceos, casas, predios, v\u00edas p\u00fablicas e torres. Por ser unha industria indispens\u00e1bel, est\u00e1 espallada en todo o pa\u00eds. Mais esta industria \u00e9 m\u00e1is forte na California (especialmente Os \u00c1nxeles e San Francisco), Texas (Dallas e Houston), Illinois (Chicago) e Nova York (Cidade de Nova York).\nMinar\u00eda.\nEstados Unidos \u00e9 un extenso pa\u00eds. Como tal, o pa\u00eds pos\u00fae grandes e varios dep\u00f3sitos de numerosos recursos naturais dentro dos seus l\u00edmites territoriais. O valor dos recursos naturais minerais ou extra\u00eddos nos Estados Unidos \u00e9 o segundo m\u00e1is alto do mundo, soamente atr\u00e1s da Rusia. A\u00ednda que soamente a minar\u00eda por si compo\u00f1a apenas unha pequena parcela do PIB (4%) e do n\u00famero de traballadores empregados (0.5%), a minar\u00eda \u00e9 un factor chave noutros sectores da econom\u00eda americana, especialmente a industria de manufacturas.\nOs principais recursos naturais extra\u00eddos polo Estados Unidos son petr\u00f3leo, gas natural e carb\u00f3n. O pa\u00eds \u00e9 o segundo maior produtor de petr\u00f3leo do mundo, situ\u00e1ndose por diante a Arabia Saudita. O Estados Unidos tam\u00e9n \u00e9 o segundo maior produtor de gas natural do mundo, tras a Rusia. A demanda destes dous produtos, por\u00e9n, \u00e9 m\u00e1is alta que a cantidade extra\u00edda destes produtos. Por isto, Estados Unidos ten que importar petr\u00f3leo e gas natural, para atender \u00e1 s\u00faa grande demanda, que \u00e9 a maior do mundo. Estados Unidos importa petr\u00f3leo principalmente do Canad\u00e1 e da Arabia Saudita, e gas natural principalmente do Canad\u00e1 e da Rusia. Estados Unidos tam\u00e9n \u00e9 o segundo maior produtor mundial de carb\u00f3n, atr\u00e1s soamente da China. O carb\u00f3n \u00e9 usado principalmente en f\u00e1bricas produtoras de electricidade, que usan o carb\u00f3n como combust\u00edbel, ou pola industria sider\u00farxica do pa\u00eds.\nO petr\u00f3leo e o gas natural son principalmente extra\u00eddos en Texas, Alasca, Oklahoma e California, e o carb\u00f3n \u00e9 principalmente extra\u00eddo en Wyoming, Virxinia Occidental, Kentucky e na Pensilvania. Os Estados Unidos producen o 23% do gas natural, o 21% do petr\u00f3leo e o 21% do carb\u00f3n producido anualmente no mundo enteiro.\nEstados Unidos tam\u00e9n \u00e9 o l\u00edder mundial na minar\u00eda de fosfato; e \u00e9 o segundo maior produtor mundial de chumbo, cobre, xofre, ouro e prata. O pa\u00eds produce o 43% do fosfato, o 34% do molibdeno, o 22% do xofre, o 17% do cobre e o 16% do chumbo producido por ano no mundo.\nSector terciario.\nTurismo.\nO turismo \u00e9 unha das principais fontes de renda dos Estados Unidos. Est\u00edmase que o n\u00famero de turistas dom\u00e9sticos, isto \u00e9, turistas dun dado pa\u00eds que visitan outro lugar neste mesmo dado pa\u00eds, estea en torno de 1,5 bill\u00f3ns.\nEstados Unidos \u00e9 o terceiro pa\u00eds m\u00e1is visitado por turistas estranxeiros. S\u00f3 est\u00e1 detr\u00e1s de Espa\u00f1a e Francia. Cerca de 75 mill\u00f3ns de turistas estranxeiros visitan o pa\u00eds anualmente. Destes 75, 8 mill\u00f3ns ve\u00f1en do Canad\u00e1 e 7 mill\u00f3ns ve\u00f1en do M\u00e9xico. Os gastos realizados por turistas canadenses nos Estados Unidos son de aproximadamente 6,2 bill\u00f3ns de d\u00f3lares, e os gastos realizados por turistas mexicanos, de 5 bill\u00f3ns. Outros turistas internacionais ve\u00f1en de Europa, o Xap\u00f3n, o Caribe, a China, o Brasil e a Arxentina. Os turistas internacionais, exclu\u00edndo canadenses e mexicanos, suman 65 mill\u00f3ns.\nCerca de 350 \u00e1reas nos Estados Unidos son parques nacionais ou sitios hist\u00f3ricos. Estes sitios son administrados polo \"National Park Service\". Estes parques e sitios atenderon a uns 287 mill\u00f3ns de turistas -dom\u00e9sticos ou estranxeiros-. Alg\u00fans p\u00f3los tur\u00edsticos americanos incl\u00faen Nova York, Os \u00c1nxeles, Miami, Orlando, San Francisco, Honolul\u00fa, Filadelfia e Chicago.\nFinanzas.\nO Estados Unidos \u00e9 o maior p\u00f3lo financeiro do mundo. Existen preto de 800 mil instituci\u00f3ns financeiras. Aqu\u00ed est\u00e1n inclu\u00eddas bancos, aseguradoras e inmobiliarias. O sector financeiro emprega m\u00e1is de 13 mill\u00f3ns de persoas nos Estados Unidos \u2013o que representa o 7,8 % da forza de traballo nacional- e \u00e9 respons\u00e1bel dun 19 % do PIB nacional.\nExisten unhas 10.250 empresas bancarias nos Estados Unidos, m\u00e1is 1.700 empresas de aforro e pr\u00e9stamo, usadas principalmente para o financiamento da adquisici\u00f3n de casa propia. O n\u00famero destas empresas est\u00e1 en descenso nos \u00faltimos anos, por causa de falecidos, compras e fusi\u00f3ns, mentres o n\u00famero de centros bancarios continua a aumentar. No total, son m\u00e1is de 87 mil centros bancarios. O total das entidades de aforro e outras redes de cr\u00e9dito sumadas de bancos americanos \u00e9 de 5,5 bill\u00f3ns de d\u00f3lares. As inn\u00fameras empresas bancarias americanas te\u00f1en a s\u00faa sede en diferentes cidades espalladas polo pa\u00eds. Nova York, Chicago, Houston, Os \u00c1nxeles, San Francisco e Filadelfia destacan como os principais p\u00f3los bancarios do pa\u00eds. Nova York e Chicago son os maiores p\u00f3los bancarios do mundo.\nVarias cidades nos Estados Unidos dispo\u00f1en de bolsa de valores. Nova York e Chicago pos\u00faen tres bolsas de valores cada unha. A NYSE e a NASDAQ, con sede en Nova York, son as m\u00e1is influentes bolsas de valores do mundo. Outras bolsas de valores est\u00e1n situadas nos \u00c1nxeles, San Francisco, Dallas, Houston, Filadelfia e Boston.\nTransportes e telecomunicaci\u00f3ns.\nO Estados Unidos pos\u00faen unha extensiva rede de autov\u00edas, de ferrocarr\u00eds e de hidroavi\u00f3ns. De feito, a quilometraxe destas redes son as maiores do mundo nas s\u00faas respectivas categor\u00eda. Existen uns 75 mil quil\u00f3metros de autov\u00edas e v\u00edas r\u00e1pidas de alta capacidade. Para cada 100 habitantes, existen preto de 75 autom\u00f3biles. Canto aos transportes, os cami\u00f3ns transportan cerca dun cuarto de toda a carga transportada no pa\u00eds.\nOs trens transportan preto do 35 % de toda a carga transportada no pa\u00eds, e en cambio s\u00f3 levan o 1 % dos pasaxeiros. O contrario acontece coas li\u00f1as a\u00e9reas americanas, que transportan o 18 % dos pasaxeiros, pero menos do 1 % da carga no pa\u00eds. O mercado americano de pasaxeiros no sector a\u00e9reo \u00e9 o maior do mundo. Chicago, Atlanta, Os \u00c1nxeles, Dallas, Nova York, San Francisco e Orlando destacan como grandes centros de aeroportos.\nCerca do 15% de toda a carga transportada no pa\u00eds \u00e9 transportada con hidroavi\u00f3ns a trav\u00e9s de r\u00edos e lagos, al\u00e9n de mares e oc\u00e9anos. Os \u00c1nxeles, Nova York, Filadelfia, San Francisco, Nova Orle\u00e1ns, Miami e Houston destacan como grandes centros portuarios. O porto con m\u00e1is tr\u00e1nsito do pa\u00eds por n\u00famero de nav\u00edos atendido \u00e9 o de Nova Orleans, mentres o porto con m\u00e1is tr\u00e1nsito segundo tonelaxe de carga \u00e9 o dos \u00c1nxeles.\nPubl\u00edcanse diariamente nos Estados Unidos preto de 60 mill\u00f3ns de xornais. No pa\u00eds, publ\u00edcanse millares de xornais diarios ou semanais. Existen tam\u00e9n no pa\u00eds millares de estaci\u00f3ns de radio e televisi\u00f3n. Practicamente toda residencia americana pos\u00fae unha radio, e a gran maior\u00eda pos\u00fae unha televisi\u00f3n.\nElectricidade.\nEstados Unidos \u00e9 o maior produtor e consumidor de enerx\u00eda el\u00e9ctrica do mundo. O pa\u00eds consome cerca dun cuarto de toda a enerx\u00eda el\u00e9ctrica producida anualmente no mundo enteiro, a pesar de concentrar apenas o 5% da poboaci\u00f3n mundial. O consumo de enerx\u00eda el\u00e9ctrica per c\u00e1pita dos Estados Unidos \u00e9 a segunda m\u00e1is alta do mundo, atr\u00e1s soamente do Canad\u00e1. Os combust\u00edbeis f\u00f3siles xeran no total o 39% da electricidade producida nos Estados Unidos. O carb\u00f3n xera o 57% da electricidade consumida no pa\u00eds, o gas natural xera o 9%, e o petr\u00f3leo o 2%. O extensivo uso de combust\u00edbeis f\u00f3siles como combust\u00edbel para a xeraci\u00f3n de electricidade, aliado \u00e1 maior frota automobil\u00edstica en actividade do planeta, fan que os Estados Unidos sexa respons\u00e1bel dun quinto de toda a emisi\u00f3n de gases causantes do efecto invernadoiro.\nOutras fontes de enerx\u00eda son represas, que xeran o 20% da electricidade producida no pa\u00eds, e f\u00e1bricas nucleares, que xeran o 9% da electricidade producida no pa\u00eds. A pesar de ser a maior produtora de electricidade do mundo, tendo xerado m\u00e1is de 3,839 bill\u00f3ns de quilowatts en 2002, a produci\u00f3n de electricidade dom\u00e9stica non \u00e9 suficiente para atender \u00e1 grande demanda nacional, de m\u00e1is de 4 bill\u00f3ns de quilowatts. Estados Unidos importa o restante da electricidade necesaria do Canad\u00e1.\nTratados comerciais.\nEstados Unidos, tendo unha das econom\u00edas m\u00e1is poderosas e influentes do mundo, pos\u00fae tratados comerciais con diversos pa\u00edses ao redor do mundo. Estados Unidos \u00e9 un membro do NAFTA (Tratado de Libre Comercio da Am\u00e9rica do Norte), do cal o M\u00e9xico e o Canad\u00e1 forman parte. O Canad\u00e1 \u00e9 facilmente o maior parceiro comercial dos Estados Unidos, seguido polo Xap\u00f3n e polo M\u00e9xico.\nEstados Unidos forma parte da Cooperaci\u00f3n Econ\u00f3mica da Asia e do Pac\u00edfico, un bloque econ\u00f3mico que ten por obxectivo transformar a rexi\u00f3n do Pac\u00edfico nunha \u00e1rea de libre comercio e que engloba pa\u00edses da Asia, Am\u00e9rica e da Ocean\u00eda. O pa\u00eds tam\u00e9n forma parte do G8, grupo pol\u00edtico-econ\u00f3mico que re\u00fane os sete pa\u00edses m\u00e1is poderosos economicamente do mundo m\u00e1is a Rusia."}
{"id": "21307", "revid": "56817", "url": "https://gl.wikipedia.org/wiki?curid=21307", "title": "-1210", "text": ""}
{"id": "21308", "revid": "29029", "url": "https://gl.wikipedia.org/wiki?curid=21308", "title": "Ensinantes de Ciencias de Galicia", "text": "Ensinantes de Ciencias de Galicia (ENCIGA) \u00e9 unha asociaci\u00f3n galega de profesores de ciencias.\nHistoria.\nNaceu no IES Alfredo Bra\u00f1as de Carballo no ano 1988, sendo unha das m\u00e1is antigas sociedades de profesores de Espa\u00f1a. \u00c9 membro da Federaci\u00f3n Espa\u00f1ola de Sociedades de Profesores de Matem\u00e1ticas (FESPM), e do Consello Internacional de Asociaci\u00f3ns para o Ensino das Ciencias (ICASE).\nDesenvolve como principal actividade un congreso anual no que se tratan temas de ensino das materias cient\u00edficas e outros relacionados. Tam\u00e9n edita unha revista societaria de nome \"Bolet\u00edn das Ciencias\" dos que se levan editados m\u00e1is de setenta n\u00fameros. As\u00ed mesmo promove charlas, conferencias e debates en prol do ensino cient\u00edfico.\nDentro dos actos conmemorativos do vix\u00e9simo aniversario da Asociaci\u00f3n en 2008, deu unha conferencia en Carballo o premio Nobel de Qu\u00edmica, Richard R. Ernst.\nCongreso.\nO congreso de ENCIGA ten unha periodicidade anual e desenv\u00f3lvese durante tres d\u00edas, de xoves a s\u00e1bado, do mes de novembro (ag\u00e1s o segundo congreso que foi en outubro) en vilas e cidades galegas. Durante o congreso te\u00f1en lugar tres conferencias plenarias, unha por d\u00eda de congreso, comunicaci\u00f3ns, obradoiros, t\u00e1boas redondas, exposici\u00f3ns e carteis. A ma\u00f1\u00e1 dos venres ad\u00edcase a excursi\u00f3ns e visitas guiadas a lugares ou empresas da zona de interese tur\u00edstico ou cient\u00edfico.\nA organizaci\u00f3n do congreso corre a cargo dun comit\u00e9 organizador formado pola directiva da asociaci\u00f3n e un n\u00famero vari\u00e1bel de profesores dun centro educativo da localidade onde ten lugar. Dito centro \u00e9 a sede da maior\u00eda das actividades do congreso. Esta norma s\u00f3 se viu alterada no vix\u00e9simo congreso onde a organizaci\u00f3n correu a cargo da directiva do momento, realiz\u00e1ndose as actividades nun hotel de Sanxenxo.\nA sede vai rotando entre as catro provincias. S\u00f3 nunha ocasi\u00f3n, e grazas ao interese da directiva do momento por cumprimentar aos socios portugueses da Asociaci\u00f3n, o congreso tivo lugar en Portugal, concretamente en P\u00f3voa de Varzim no 2006.\nPublicaci\u00f3ns.\nO \"Bolet\u00edn das Ciencias\" \u00e9 a revista da sociedade. A s\u00faa tirada \u00e9 vari\u00e1bel, sendo o m\u00e1is habitual que saian tres ou catro n\u00fameros anuais. O do mes de novembro \u00e9 un n\u00famero especial que recolle todas as actividades que se desenvolven no congreso anual.\nCo gallo da cat\u00e1strofe do \"Prestige\" iniciouse unha serie de n\u00fameros monogr\u00e1ficos sobre temas pol\u00e9micos ou de actualidade, sempre desde unha visi\u00f3n cient\u00edfica e did\u00e1ctica."}
{"id": "21312", "revid": "132", "url": "https://gl.wikipedia.org/wiki?curid=21312", "title": "Castrexo", "text": ""}
{"id": "21313", "revid": "181", "url": "https://gl.wikipedia.org/wiki?curid=21313", "title": "Sacauntos", "text": ""}
{"id": "21320", "revid": "23204", "url": "https://gl.wikipedia.org/wiki?curid=21320", "title": "Lingua alangan", "text": "O alangan \u00e9 unha lingua malaio-polinesia que se fala en Filipinas.\nDistribuci\u00f3n xeogr\u00e1fica.\nF\u00e1lase en pequenas aldeas de entre 5 e 12 casas nos municipios de Naujan, Baco, San Teodoro e Victoria na provincia de Mindoro Occidental e Sablayan en Mindoro Oriental na rexi\u00f3n monta\u00f1osa arredor do Monte Halc\u00f3n no interior da illa de Mindoro.\nEscrita.\nOs alangan \u00e9 un pobo ind\u00edxena que a\u00ednda vive ao xeito tradicional. O \u00fanico material na lingua \u00e9 que fixeron misioneiros cristi\u00e1ns. En 1962 traduciuse pola primeira vez partes da Biblia e en 1989 traduciuse o Novo Testamento."}
{"id": "21321", "revid": "181", "url": "https://gl.wikipedia.org/wiki?curid=21321", "title": "Alangan", "text": ""}
{"id": "21324", "revid": "5312", "url": "https://gl.wikipedia.org/wiki?curid=21324", "title": "Irmandade Galega", "text": "A Irmandade Galega foi unha organizaci\u00f3n pol\u00edtica galeguista da Arxentina que se fundou en 1941 pola uni\u00f3n do Grupo galeguista de Buenos Aires e membros da Sociedade Nazonalista Pondal.\nHistoria.\nNun primeiro momento estivo dirixida por Manuel Puente, Rodolfo Prada e Xos\u00e9 Abraira, m\u00e1is tarde virou cara a esquerda e o independentismo dirixida por Mois\u00e9s da Presa, Bieito Cupeiro, Manuel Pedreira, Bernaldo Souto e Ricardo Flores.\nComezou a editar o peri\u00f3dico \"A Nosa Terra\" en xu\u00f1o de 1942. Ese mesmo ano institu\u00edu o 17 de agosto como D\u00eda dos M\u00e1rtires en recordo do fusilamento de Alexandre B\u00f3veda e a represi\u00f3n contra os galeguistas durante a guerra civil espa\u00f1ola e a posguerra.\nHoubo secci\u00f3ns da IG en Buenos Aires, La Plata, Mar del Plata, Rosario, Mendoza e f\u00f3ra da Arxentina en Montevideo e Santiago de Chile."}
{"id": "21325", "revid": "89787", "url": "https://gl.wikipedia.org/wiki?curid=21325", "title": "Stonehenge", "text": "Stonehenge \u00e9 un monumento neol\u00edtico (cr\u00f3mlech) e da idade de bronce situado preto de\nAmesbury en Wiltshire, Inglaterra, a uns 13\u00a0km ao noroeste de Salisbury. Tr\u00e1tase dun monumento megal\u00edtico probabelmente constru\u00eddo como templo-calendario. Est\u00e1 situado cronoloxicamente no per\u00edodo neol\u00edtico ou na Idade de bronce.\nOrixe do nome.\nEn ingl\u00e9s antigo a \"henge\" d\u00e1selle o significado de \"precipicio\", ou \"pedras colgantes\", polo que os \"stanenges\" ou \"Stanheng\" son un lugar \"non lonxe de Salisbury\". Nun gravado do s\u00e9culo XI os escritores ch\u00e1manas \"pedras apoiadas\". William Stukeley en 1740, sinala \"as rochas \"Pendulous\" agora ch\u00e1manse \"henges\" en Yorkshire\". Stonehenge en lingua saxoa significa \"pedras colgantes\". Christopher Chippindale d\u00e1 en \"Stonehenge Complete\" a derivaci\u00f3n do nome de Stonehenge como procedente do ingl\u00e9s antigo, a palabra \u00abst\u0101n\u00bb que significa \"pedra\", e \"traveseiro\" que se di \"hencg\" (porque semella o traveseiro dos linteis de pedra) para \"colgar\" ou \"forcar\", un instrumento de tortura (a forca). Do mesmo xeito que os tr\u00edlitos de Stonehenge, a forca medieval consistiu en dous montantes cun lintel que os une, en lugar da t\u00edpica forma de L invertido.\nO nome de \"henge\" d\u00e1selle a unha clase de monumentos co\u00f1ecidos como henges. Os arque\u00f3logos def\u00ednenos como movementos de terra consistentes nun recinto circular peraltado cunha canle interna. Como adoita suceder en terminolox\u00eda arqueol\u00f3xica, este \u00e9 un vestixio dun uso antigo, e Stonehenge non \u00e9 realmente un sitio \"henge\" xa que o seu centro est\u00e1 nun foxo. A pesar de ser contempor\u00e1neo dos verdadeiros \"henges\" neol\u00edticos e c\u00edrculos l\u00edticos, Stonehenge \u00e9 en moitas formas at\u00edpico.\nPor exemplo, os m\u00e1is de 7,3 metros de altura que te\u00f1en os seus linteis de tr\u00edlitos de apoio que se mante\u00f1en no seu lugar con xuntas en fenda e tallada, o que o fan \u00fanico.\nDescrici\u00f3n.\nStonehenge est\u00e1 formado por catro c\u00edrculos conc\u00e9ntricos de pedras. O c\u00edrculo exterior, de 30 m de di\u00e1metro, est\u00e1 formado por grandes pedras rectangulares de gres, que orixinalmente estaban rematadas por linteis tam\u00e9n de pedra, quedando hoxe en d\u00eda s\u00f3 catro no seu sitio. Dentro desta fileira exterior enc\u00f3ntrase outro c\u00edrculo de bloques m\u00e1is pequenos de gres azulado. Neste obs\u00e9rvase no seu interior unha ferradura constru\u00edda por pedras de gres da mesma cor, e no seu interior permanece unha lousa de gres mic\u00e1cea co\u00f1ecida como o Altar. Todo o conxunto est\u00e1 rodeado por un foxo circular que mide 104 m de di\u00e1metro. Dentro deste espazo \u00e1lzase un bancal no que aparecen 56 fosas co\u00f1ecidas como os \"furados de Aubrei\". O bancal e o foxo est\u00e1n cortados pola Avenida, un corredor procesional de 23 metros de ancho e de 3\u00a0km aproximadamente de lonxitude. Preto \u00e1chase a Pedra do Sacrificio. En fronte enc\u00f3ntrase a Pedra Tal\u00f3n.\nEst\u00e1 composto dun gran c\u00edrculo de grandes meg\u00e1litos cuxa construci\u00f3n se data entre 2500 a.C.|2500 e 2000 a.C.. O c\u00edrculo de area que rodea os meg\u00e1litos est\u00e1 considerado a parte m\u00e1is antiga do monumento, estando datada sobre o 3100 a.C.. No seu comezo era un monumento circular de car\u00e1cter ritual rodeado por un noiro e un foxo, de xeito similar a moitos outros situados no sur de Inglaterra. En 2200 a.C. foi cando tomou o seu aspecto actual, para o cal transportaron 32 bloques de gres desde as monta\u00f1as de Preseli, ao suroeste de Gales e a pedra do Altar foi tra\u00edda desde unha rexi\u00f3n pr\u00f3xima a Milford Haven.\nDesco\u00f1\u00e9cese a finalidade que tiveron os construtores deste gran monumento, mais suponse que era un observatorio astron\u00f3mico que serv\u00eda para predicir estaci\u00f3ns e como templo relixioso.\nPrimeira era.\nMike Parker Pearson, director do Proxecto Stonehenge Riverside baseado en Durrington Walls, sinalou que Stonehenge parece que se asociou nos primeiros tempos da s\u00faa existencia co enterro:\nStonehenge desenvolveuse en varias fases de construci\u00f3n que duraron cando menos 1.500 anos. Hai evidencias da construci\u00f3n a grande escala ao redor do monumento que pode terse estendido para enmarcar a paisaxe nun tempo de 6.500 anos. A comprensi\u00f3n das distintas fases da actividade compl\u00edcase pola perturbaci\u00f3n da calcaria natural por efectos periglaciais e por animais de tobo, un historial pobre de calidade da primeira escavaci\u00f3n e a falta de informaci\u00f3n precisa e cientificamente comprobada por datas.\nAntes do monumento (8000 anos antes da era actual).\nOs arque\u00f3logos atoparon catro ou posiblemente cinco, grandes ocos de poste Mesol\u00edtico (un pode ter sido unha \u00e1rbore natural), que datan de arredor de 8000 anos antes da era actual, estaban baixo o aparcadoiro moderno para turistas. Estes postes de pi\u00f1eiro de arredor de 0,75 metros de di\u00e1metro foron erixidos e eventualmente apodreceron \"in situ\". Tres deles (e posiblemente catro) estaban nun ali\u00f1amento leste-oeste, que puidera ter un significado ritual, hai paralelismos co\u00f1ecidos en Gran Breta\u00f1a nese momento, pero sitios similares foron encontrados en Escandinavia. Salisbury Plain estaba ent\u00f3n a\u00ednda arborado pero 4000 anos m\u00e1is tarde, durante o inicio do neol\u00edtico, a xente constru\u00edu un recinto de terra no Robin Hood's Ball e longas tumbas de t\u00famulo na paisaxe circundante. Aproximadamente no 3500 antes da era actual, o t\u00famulo de Stonehenge foi constru\u00eddo a 700 metros ao norte do lugar cando os primeiros labregos comezaron despexar as \u00e1rbores e aproveitar a zona.\nStonehenge 1 (3100 anos antes da era actual).\nO primeiro monumento consist\u00eda nun banco circular e nunha gabia envolvente feito no Cret\u00e1ceo Superior (Idade Santoniense) segundo Chalk Seaford, mide ao redor de 110 metros de di\u00e1metro, cunha grande entrada no NL e unha menor cara o sur. Atop\u00e1base en pasteiros abertos nun punto lixeiramente inclinado. Os construtores colocaron os \u00f3sos de cervos e bois no fondo da gabia, as\u00ed como algunhas ferramentas de s\u00edlex traballadas. Os \u00f3sos foron considerablemente maiores que as cornamentas empregadas como picadores para cavar a gabia, e a xente que os enterrou ti\u00f1a coidado deles durante alg\u00fan tempo antes do enterro. A gabia era continua pero foi escavada en secci\u00f3ns, como as gabias dos recintos \"causewayed\" da zona. A terra escavada da gabia amor\u00e9ase para formar o banco. Esta primeira etapa est\u00e1 datada en torno ao 3100 antes da era actual. O bordo exterior da zona cerrada \u00e9 un c\u00edrculo de 56 pozos, cada un de aproximadamente un metro de di\u00e1metro, co\u00f1ecidos como os buratos de Aubrey, por John Aubrey, o anticuario do s\u00e9culo XVII que se pensa que foi o primeiro en identificalos. Os pozos puideron conter de p\u00e9 madeiras creando un c\u00edrculo de madeira. Unha escavaci\u00f3n recente suxeriu que os buratos de Aubrey orixinariamente puideron ser utilizados para erixir un c\u00edrculo de pedras azuis. Se a hip\u00f3tese fose certa, far\u00eda adiantar a estrutura de pedra m\u00e1is antiga co\u00f1ecida uns 500 anos. Un pequeno banco exterior m\u00e1is al\u00e1 da gabia tam\u00e9n poder\u00eda datar desta \u00e9poca.\nStonehenge 2 (3000 anos antes da era actual).\nAs evidencias da segunda fase xa non son visibles. Os buratos para postes datan de principios do terceiro milenio antes da era actual e suxiren que algunha forma de estrutura de madeira foi constru\u00edda dentro do recinto durante este per\u00edodo. Outras madeiras en p\u00e9 foron colocadas na entrada NL, e unha ali\u00f1aci\u00f3n paralela dos postes correu cara o interior da entrada sur. Os ocos de poste son m\u00e1is pequenos que os buratos de Aubrey, sendo s\u00f3 de arredor de 0,4 metros de di\u00e1metro e est\u00e1n moito menos regularmente espazados. O banco reduciuse \u00e1 mantenta de altura e a gabia encheuse de lama. Polo menos vinte e cinco dos buratos de Aubrey s\u00e1bese que conte\u00f1en m\u00e1is tarde os enterramentos intrusivos, cremaci\u00f3ns que datan dos dous s\u00e9culos posteriores \u00e1 creaci\u00f3n do monumento. Parece que a funci\u00f3n inicial dos buratos pasou a converterse nunha funci\u00f3n funeraria durante a Fase 2. Trinta cremaci\u00f3ns m\u00e1is coloc\u00e1ronse nunha gabia do recinto e noutros puntos dentro do monumento, sobre todo na metade oriental. Stonehenge interpr\u00e9tase funcionando como un cemiterio crematorio neste momento, o primeiro cemiterio crematorio co\u00f1ecido nas Illas Brit\u00e1nicas. Os fragmentos de \u00f3sos humanos queimados tam\u00e9n se atoparon na gabia de recheo.\nStonehenge 3 I (2600 anos antes da era actual).\nAs escavaci\u00f3ns arqueol\u00f3xicas indican que arredor do ano 2600 antes da era actual, os construtores abandonaron a madeira en favor da pedra, apareceron dous conxuntos conc\u00e9ntricos de ocos (Q e R) no centro do sitio. Estes z\u00f3colos de pedra son s\u00f3 parcialmente co\u00f1ecidos (descrita como a formaci\u00f3n de \"media l\u00faa\"), poder\u00edan ser os restos dun dobre anel. Unha vez m\u00e1is, hai poucas evidencias que confirmen isto. Os buratos son a base de ata 80 pedras azuis (amosadas no plano), s\u00f3 43 das cales p\u00f3dense rastrexar na actualidade. As pedras azuis (algunhas das cales est\u00e1n feitas de dolerita, unha rocha \u00edgnea), pensouse durante gran parte do s\u00e9culo XX que foran transportadas por humanos desde os outeiros de Preseli, a 240\u00a0km de distancia da actual Pembrokeshire en Gales. Outra teor\u00eda que recentemente ga\u00f1ou apoio \u00e9 que foron tra\u00eddas m\u00e1is preto do sitio como bloques err\u00e1ticos polos glaciares irlandeses. Outras pedras antigas ben puideron ser sarsens pequenos, utilizados despois como linteis. As pedras, que pesaban unhas catro toneladas, consist\u00edan principalmente en dolerita manchada Ordov\u00edcico pero hai exemplos de riolita, tobas e cinzas volc\u00e1nicas e calcarias, en total sobre 20 diferentes tipos de rocha foron empregados. Cada unha mide uns 2 metros de altura, entre 1 m e 1,5 m de ancho e uns 0,8 metros de espesor. A que \u00eda ser co\u00f1ecida como a Pedra do Altar, \u00e9 case seguro que prov\u00e9n xa sexa de Carmarthenshire ou de Brecon Beacons e puido permanecer como un mon\u00f3lito moi grande.\nA entrada do NL ampliouse nese momento, precisamente coincide coa direcci\u00f3n da sa\u00edda do sol e posta de sol do solsticio de inverno e ver\u00e1n. Esta fase do monumento foi abandonada sen rematar, a\u00ednda as\u00ed, as pequenas pedras de p\u00e9 retir\u00e1ronse ao parecer, e os buratos de Q e R foron recheos. A\u00ednda as\u00ed, o monumento parece ter eclipsado o sitio en Avebury en importancia cara o final desta fase.\nA Pedra do Tal\u00f3n (5), \u00e9 unha pedra arenisca terciaria, tam\u00e9n puido ser erixida fronte \u00e1 entrada norte-oriental durante este per\u00edodo. Non se pode precisar a data e puido ser instalada en calquera momento durante a fase 3. Ao principio estaba acompa\u00f1ada por unha segunda pedra, que xa non \u00e9 visible. Hab\u00eda d\u00faas, ou posiblemente tres pedras grandes como portais na entrada NL, das cales s\u00f3 unha, a Pedra do Sacrificio, de 4,9 metros de longo a\u00ednda existe. Outras caracter\u00edsticas que datan da fase 3, incl\u00faen as catro pedras Station (6), d\u00faas das cales ocupaban o cume dos mont\u00edculos (2 e 3). Os mont\u00edculos son chamados \"t\u00famulos\", a\u00ednda que non conte\u00f1en restos funerarios. A Stonehenge Avenue, un par de gabias paralelas de bancos de 3,2\u00a0km ata o r\u00edo Avon, foron tam\u00e9n engadidas. As d\u00faas gabias similares rodean \u00e1 Pedra do Tal\u00f3n (que por ent\u00f3n era s\u00f3 un mon\u00f3lito) e foron escavadas m\u00e1is tarde arredor das Pedras Station.\nStonehenge 3 II (2600 a 2400 anos antes da era actual).\nDurante a seguinte fase importante de actividade 30 enormes pedras sarsen do tipo Oligoceno-Mioceno \"(amosadas en gris no plano)\" foron achegadas ao sitio. Tam\u00e9n puideron ser tra\u00eddas dunha canteira, na contorna de 40\u00a0km ao norte de Stonehenge nos Marlborough Downs, ou puideron recollelas dunha canteira de sarsens de xeso m\u00e1is preto. As pedras estaban traballadas e con forma de fenda e tallada, 30 erix\u00edronse en c\u00edrculo de 33 metros de di\u00e1metro, cun anel de 30 pedras linteis descansando na parte superior. Os linteis axust\u00e1ronse unha a outra usando outro m\u00e9todo de traballo da madeira, a fenda e tallada. Cada pedra estaba en p\u00e9, med\u00edan uns 4,1 metros de alto, 2,1 metros de ancho e pesaban unhas 25 toneladas. Cada unha fora claramente traballada co efecto visual final en mente, os ortostatos ensanchan lixeiramente cara a parte superior coa fin de que a s\u00faa perspectiva permaneza constante cando se ve desde o chan, mentres que o lintel das pedras ten unha lixeira curvatura para continuar a aparencia circular do monumento inicial. As superficies orientadas cara o interior das pedras son m\u00e1is suaves e m\u00e1is finamente traballadas que as superficies exteriores. O espesor medio das pedras \u00e9 de 1,1 metros e a distancia media entre elas \u00e9 de 1 metro. Un total de 75 pedras ser\u00edan necesarias para completar o c\u00edrculo (60 pedras) e o trilithon de ferradura (15 pedras). Polo menos alg\u00fans dos sarsens desde ent\u00f3n foron retirados do sitio, o anel parece que foi deixado incompleto. As pedras de cada lintel son duns 3,2 metros, 1 metro de ancho e 0,8 metros de espesor. A parte superior dos linteis \u00e9 de 4,9 metros por riba do chan.\nDentro do c\u00edrculo hai cinco tr\u00edlitos de pedras sarsen traballadas dispostas en forma de ferradura de 13,7 metros de ancho, co seu extremo aberto orientado cara o NL. Estas pedras enormes, cinco montantes e dez linteis, pesan ata 50 toneladas cada unha. Estaban vinculados con uni\u00f3n complexa, est\u00e1n dispostos simetricamente. O menor par de tr\u00edlitos ti\u00f1a uns 6 metros de alto, o par seguinte, un pouco m\u00e1is alto e o m\u00e1is grande, s\u00f3 o Trilithon na esquina SO ter\u00eda 7,3 metros de altura. S\u00f3 un vertical desde o Gran Trilithon segue en p\u00e9, dos cales un de 6,7 metros \u00e9 visible e outro de 2,4 metros est\u00e1 por debaixo do chan.\nAs imaxes dunha daga e 14 machados foron talladas nunha das pedras sarsens, co\u00f1ecida como a pedra 53. M\u00e1is tallas de machados vense nas caras exteriores das pedras 3, 4 e 5. As tallas son dif\u00edciles de datar, pero son morfoloxicamente similares a armas de finais da Idade de Bronce, o traballo recente de dixitalizaci\u00f3n l\u00e1ser nas tallas apoia esta interpretaci\u00f3n. O par de tr\u00edlitos no nordeste son m\u00e1is pequenos, miden uns 6 metros de altura, o m\u00e1is grande, est\u00e1 no suroeste da ferradura, \u00e9 de case 7,5 metros de altura.\nEsta fase ambiciosa foi datada por radiocarbono entre 2600 e 2400 anos antes da era actual, un pouco antes que o arqueiro Stonehenge, descuberto no foxo exterior do monumento en 1978, e os dous conxuntos de enterros, co\u00f1ecidos como o Arqueiro de Amesbury e o Arqueiro de Boscombe, descuberto a 4,8\u00a0km ao oeste. Case ao mesmo tempo, un c\u00edrculo de madeira grande e unha segunda v\u00eda constru\u00eduse a 3,2\u00a0km de distancia en Durrington Walls con vistas ao r\u00edo Avon. O c\u00edrculo de madeira orientouse cara a sa\u00edda do sol no solsticio de mediados de inverno, opo\u00f1\u00e9ndose \u00e1s ali\u00f1aci\u00f3ns solares en Stonehenge, mentres que a avenida ali\u00f1ouse coa posta do sol no solsticio de ver\u00e1n e leva desde o r\u00edo ata o c\u00edrculo de madeira. A evidencia de dous grandes incendios nas beiras do Avon entre as d\u00faas avenidas tam\u00e9n suxire que os dous c\u00edrculos estaban vinculados e pode que se empregasen como unha ruta da procesi\u00f3n nos d\u00edas m\u00e1is longos e a noite m\u00e1is curta do ano. Parker Pearson especula que o c\u00edrculo de madeira de Durrington Walls foi o centro dunha \"terra dos vivos\", mentres que o c\u00edrculo de pedra representaba unha \"terra dos mortos\". O r\u00edo Avon serve como un cami\u00f1o entre os dous.\nStonehenge 3 IV (2280 a 1930 anos antes da era actual).\nNesta fase viuse a posterior reordenaci\u00f3n das pedras azuis. Estaban dispostas nun c\u00edrculo entre os dous aneis de sarsens e nun \u00f3valo no centro do anel interior. Alg\u00fans arque\u00f3logos soste\u00f1en que algunhas destas pedras azuis eran dun segundo grupo tra\u00eddo de Gales. Todas as pedras est\u00e1n ben traballadas e dispostas espazadas verticalmente sen ning\u00fan dos linteis que ligan as de Stonehenge 3 III. A Pedra do Altar puido moverse dentro do \u00f3valo neste tempo e reerixida verticalmente. A\u00ednda que isto parece a etapa m\u00e1is impresionante do traballo, Stonehenge 3 IV foi m\u00e1is ben pobremente constru\u00eddo en comparaci\u00f3n cos seus predecesores inmediatos, xa que as pedras azuis acabadas de reinstalar non estaban ben chantadas e comezaron caer. A\u00ednda as\u00ed, s\u00f3 se fixeron cambios menores despois desta fase.\nStonehenge 3 V (1930 a 1600 anos antes da era actual).\nPouco despois, na secci\u00f3n NL da Fase 3 IV o c\u00edrculo de pedras azuis foi removido, creando un escenario en forma de ferradura (a Bluestone Horseshoe), que reflicte a forma dos tr\u00edlitos sarsen centrais. Esta fase \u00e9 contempor\u00e1nea co sitio Seahenge en Norfolk.\nDespois do monumento (1600 anos antes da era actual ata hoxe).\nA \u00faltima construci\u00f3n co\u00f1ecida en Stonehenge f\u00edxose preto do ano 1600 antes da era actual (ver os ocos Y e Z), e o \u00faltimo uso deles foi probablemente durante a Idade de Ferro. Moedas romanas e restos medievais foron atopados ao redor do monumento, pero desco\u00f1\u00e9cese se o monumento estaba en uso continuo ao longo da prehistoria brit\u00e1nica e m\u00e1is al\u00e1, ou exactamente como se utilizou. O campamento romano de Vespasiano da Idade de Ferro foi constru\u00eddo ao lado da avenida, preto do r\u00edo Avon. Un sax\u00f3n decapitado do s\u00e9culo VII foi atopado nunha escavaci\u00f3n en Stonehenge en 1923."}
{"id": "21327", "revid": "5312", "url": "https://gl.wikipedia.org/wiki?curid=21327", "title": "Enrique Pla", "text": "Enrique Pla y Deniel, nado en Barcelona en 1876 e falecido en Toledo en 1968, foi un eclesi\u00e1stico espa\u00f1ol.\nTraxectoria.\nEstudou filosof\u00eda, teolox\u00eda e dereito can\u00f3nico. Ordenouse en 1900 en Barcelona, foi profesor do Seminario de Barcelona, bispo de \u00c1vila entre 1918 e 1935. Presidente de Acci\u00f3n Cat\u00f3lica, foi un dos impulsores de Acci\u00f3n Popular. Nomeado bispo de Salamanca en 1935, tras a sublevaci\u00f3n contra a Rep\u00fablica cedeu a Franco o seu palacio episcopal e escribiu a carta pastoral \"Las dos ciudades\", onde xustificaba a rebeli\u00f3n de Franco, e que constitu\u00edu a fundamentaci\u00f3n teol\u00f3xica do que denominou \"Cruzada\".\nEn 1941, tras ser nomeado arcebispo de Toledo, converteuse en primado de Espa\u00f1a e en 1946 o papa nomeouno cardeal. Procurador en Cortes e membro do Consello do Reino e do de Rexencia. En 1960 deu o seu apoio a membros de Acci\u00f3n Cat\u00f3lica que reclamaban o seu dereito a participar en folgas e pouco tempo despois Pla dimitiu dos seus cargos pol\u00edticos."}
{"id": "21328", "revid": "23204", "url": "https://gl.wikipedia.org/wiki?curid=21328", "title": "Cabaza", "text": "As cuc\u00farbitas (Cucurbita) \u00e9 un x\u00e9nero pertencente \u00e1 familia das cucurbit\u00e1ceas, comprende un grupo de plantas rubideiras co\u00f1ecidas coma cabaceiras ou calacueiras, cultivadas polas s\u00faas flores, as s\u00faas sementes comest\u00edbeis, e especialmente os seus froitos co\u00f1ecidos coma cabazas, cabazos, cabaci\u00f1as, botefas e calac\u00fas, dependendo da especie e a zona.\nA diversidade dos cultivares e a facilidade coa que as especies de \"Cucurbita\" hibridan leva a moita confusi\u00f3n arredor da s\u00faa nomenclatura.\nNome com\u00fan.\nEn galego as plantas reciben os nomes com\u00fans de cabaceira, calacueira, caiota e cabaza. Tam\u00e9n se recollen outros nomes dialectais coma abobra, cabaxa ou pucho de turco. T\u00e9\u00f1ase en conta que en portugu\u00e9s o termo m\u00e1is com\u00fan \u00e9 \"ab\u00f3bora\", a\u00ednda que na provincia de Minho, achegada a Galiza, \u00e9 m\u00e1is com\u00fan a forma \"caba\u00e7a\".\nDescrici\u00f3n.\nSon plantas rastreiras que poden chegar \u00f3s 10 m de lonxitude, de talos acanalados e de aspecto \u00e1spero, follas pubescentes, lobuladas e acorazonadas. Son especies dioicas; non \u00e9 raro que dean flores dun s\u00f3 sexo. As flores, de bo tama\u00f1o e normalmente amarelas son unisexuais; as masculinas te\u00f1en os estames soldados en forma de piar e en ambos os sexos o c\u00e1liz est\u00e1 unido \u00e1 corola. Est\u00e1n adaptadas \u00e1 polinizaci\u00f3n por abellas dos x\u00e9neros \"Peponapis\" e \"Xenoglossa\". Os frutos son o produto polo que se cultivan habitualmente: tecnicamente son pep\u00f3nides (un tipo de baga), e var\u00edan espectacularmente de tama\u00f1o entre especies, acadando 70 quilos de peso en \"C. maxima\", e de forma; hainos alongados, cil\u00edndricos e esf\u00e9ricos, m\u00e1is ou menos bulbosos, e de cores que van do amarelo p\u00e1lido ao verde intenso. A pela do froito endur\u00e9cese a medida que avanza a tempada; a s\u00faa aparici\u00f3n a comezos do ver\u00e1n \u00e9 tenra e feble, mais endurece e engrosa.\nHistoria.\nExiste evidencia arqueol\u00f3xica de abondo para considerar que as cucurbit\u00e1ceas comezaron a se cultivar por vez primeira, de xeito sistem\u00e1tico, no que hoxe \u00e9 M\u00e9xico (estados de Puebla, Oaxaca e Estado de M\u00e9xico). O seu cultivo tam\u00e9n se practicou en \u00e9pocas prehisp\u00e1nicas en practicamente toda Mesoam\u00e9rica, na trilox\u00eda milpera, xunto co millo e o feix\u00f3n. Tam\u00e9n se co\u00f1eceu ou se cultivou noutras culturas americanas, como no caso do Per\u00fa, onde se ten atopado cer\u00e1mica mochica con representaci\u00f3ns de cabazas. M\u00e1is tarde, a partir do s\u00e9culo XVI, levouse a Europa, Asia e \u00c1frica. En Europa e Galiza tardaron en popularizarse; por\u00e9n a facilidade do seu cultivo levou logo a empregalas como alimento dos animais.\nUsos.\nUso gastron\u00f3mico.\nO principal uso da cabaza \u00e9 o alimento de gado e persoas. En Galiza cos calac\u00fas aliment\u00e1banse os porcos principalmente.\nDende \u00e9pocas remotas, en M\u00e9xico prep\u00e1ranse tradicionalmente en guisados con chiles doces ou outras verduras. Tanto o seu froito como a s\u00faa flor son igualmente populares na coci\u00f1a de Italia, EUA, Panam\u00e1 e de Chile. As variedades de ver\u00e1n, normalmente de \"C. pepo\", mais tam\u00e9n \"C. moschata\", col\u00e9ctanse a\u00ednda inmaturas, e se consomen inmediatamente; son co\u00f1ecidas en galego coma cabaci\u00f1as (\"zucchini\" en italiano e ingl\u00e9s).\nOutras especies, en particular \"C. maxima\", ap\u00e1\u00f1anse maduras, cara finais do outono ou comezos do inverno. A pela dura permite que se almacenen en locais frescos e secos e conservarse durante varios meses.\nOs froitos, como xa dixemos, son moi nutritivos en ambos os casos, contendo doses importantes de vitamina A, C, D, E, potasio, cinc e \u03b2-caroteno. As sementes empr\u00e9ganse tam\u00e9n para a elaboraci\u00f3n de aceite, e en gastronom\u00eda, torradas e ensaladas.\nPropiedades.\nPolo seu gran contido en vitamina A atrib\u00faenselle efectos beneficiosos sobre a visi\u00f3n. Tam\u00e9n cont\u00e9n vitamina C e do grupo B, a\u00ednda que en menor cantidade. Forn\u00e9cenos minerais como potasio, ferro, cobalto, boro, cinc e calcio.\nO 90% do seu contido \u00e9 auga, polo que \u00e9 moi diur\u00e9tica, mais tam\u00e9n \u00e9 depurativa e dixestiva. Cont\u00e9n mucilaxes, poucas calor\u00edas e case nada de graxa, o que a fai axeitada nas dietas de adelgazamento.\nAs s\u00faas sementes son utilizadas para inflamaci\u00f3n da pr\u00f3stata.\nUsos no Sama\u00edn.\nAs cabazas xigantes ou calac\u00fas son utilizada como ornamentaci\u00f3n, especialmente nas festas de defuntos, sendo o s\u00edmbolo do Halloween, onde son famosos os Jack-o'-lantern. Xo\u00e1n Xos\u00e9 P\u00e9rez Labaca tam\u00e9n defende a pervivencia do sama\u00edn en Galiza, e escribe que \"\"aqu\u00ed era hai uns anos, nalg\u00fans sitios a\u00ednda \u00e9, moi habitual polas v\u00e9speras do D\u00eda de Defuntos coller cabazas ... e facer con elas caras aterradoras cuns ollos e unha nariz abertos e colocando uns pauci\u00f1os, como dentes, na feroz boca aberta, \u00e1s que se lle po\u00f1\u00eda dentro acendido un cabo dunha vela\". Estas cabazas iluminadas coloc\u00e1banse sobre os valados ou nas encrucilladas, para asustar os cami\u00f1antes.\nUso coma recipiente.\nCoa codia das cabazas, despois de secas, acostuman facerse vasillas nas zonas vin\u00edcolas, para auga e m\u00e1is comunmente para vi\u00f1o. Hainas de varios tama\u00f1os, e algunhas acadan gran desenvolvemento; forman todas un van preto da parte superior, sendo moito m\u00e1is anchas pola parte inferior (forma de oito). O s\u00edmbolo m\u00e1is claro \u00e9 a cabaza do peregrino para levar a auga ou o vi\u00f1o durante o cami\u00f1o.\nEtnograf\u00eda.\nCh\u00e1mase cabaza a un tipo de pendente, un aro cun colgante de figura chata a modo de am\u00e9ndoa.\nVariedades m\u00e1is com\u00fans.\nAs cabazas de ver\u00e1n son variedades de \"Cucurbita pepo\". Se se recollen inmaturas, cons\u00f3mense como cabaci\u00f1as, a\u00ednda que se poden deixar madurar na planta como as de inverno. As\u00ed e todo, as variedades de inverno \"C. maxima\" e \"C. mostacha\" non se consomen verdes.\nExisten multitude de variedades de diferentes cores e tama\u00f1os; as m\u00e1is grandes chegan a pesar entre 18 a 36\u00a0kg. A\u00ednda que \u00e9 dif\u00edcil manter as variedades puras cando se cultivan xuntas, a verdadeira especie \"C. pepo\" non se hibrida nunca con \"C. maxima\", a chamada \"cabaza confeiteira\" da que se elabora o cabelo de anxo. Esta variedade, m\u00e1is doce e zumarenta c\u00f3 resto, cando est\u00e1 madura pos\u00fae unha casca de cor amarela, rugosa, grosa e moi consistente, polo que se pode conservar moito tempo."}
{"id": "21338", "revid": "89787", "url": "https://gl.wikipedia.org/wiki?curid=21338", "title": "Meg\u00e1lito", "text": "O termo meg\u00e1lito apl\u00edcase a grandes pedras usadas, tipicamente na prehistoria, para constru\u00edr, ben por si soas ou xunto con outras pedras, unha estrutura ou monumento.\nA palabra meg\u00e1lito procede das palabras do grego antigo \"mega\" (\u03bc\u03b5\u03b3\u03b1\u03c2) 'grande' e \"lithos\" (\u03bb\u03b9\u03b8\u03bf\u03c2) 'pedra'.\nConsid\u00e9rase que moitos meg\u00e1litos puideron ter un prop\u00f3sito de determinaci\u00f3n de datas de sucesos astron\u00f3micos importante, tales como solsticios e equinoccios. A\u00ednda que en sentido literal podemos encontrar construci\u00f3ns megal\u00edticas en todo o mundo, desde o Xap\u00f3n aos xigantes da Illa de Pascua, megalitismo empr\u00e9gase para designar o fen\u00f3meno cultural localizado no Mediterr\u00e1neo occidental e a Europa atl\u00e1ntica, e que se produce desde finais do Neol\u00edtico at\u00e9 a Idade de Bronce, caracterizado pola realizaci\u00f3n de construci\u00f3ns arquitect\u00f3nicas con grandes bloques de pedra escasamente desbastados chamados meg\u00e1litos.\nEste fen\u00f3meno caracter\u00edzase esencialmente pola construci\u00f3n de tumbas do tipo dolmen, dentro das cales se enterran sucesivamente os falecidos do grupo, apart\u00e1ndose coidadosamente os \u00f3sos dos anteriores defuntos (enterramentos colectivos). Os dolmens poden ser simples ou de corredor e, a mi\u00fado, estiveron cubertos por un t\u00famulo de terra. Ademais, dentro do contexto megal\u00edtico, poden acharse tam\u00e9n outras construci\u00f3ns de pedra como menhires, ali\u00f1aci\u00f3ns, cr\u00f3mlechs etc. O monumento megal\u00edtico europeo m\u00e1is antigo \u00e9 o Cr\u00f3mlech dos Almendres, duns 8.000 anos de antig\u00fcidade. Mais o m\u00e1is famoso \u00e9 sen d\u00fabida Stonehenge, observatorio prehist\u00f3rico do sur de Inglaterra.\nContexto hist\u00f3rico.\nO Megalitismo est\u00e1 presente en pobos que se encontran nas \u00faltimas idades da Prehistoria, que a\u00ednda non co\u00f1ecen a escritura nin as t\u00e9cnicas arquitect\u00f3nicas m\u00e1is elaboradas, como as que xa practicaban as civilizaci\u00f3ns mesopot\u00e1mica ou exipcia. Non hai que esquecer que moitos monumentos megal\u00edticos son posteriores \u00e1s grandes pir\u00e1mides exipcias.\nA elaboraci\u00f3n das construci\u00f3ns megal\u00edticas nesta \u00e9poca \u00e9 soamente explic\u00e1bel grazas aos cambios producidos pola Revoluci\u00f3n Neol\u00edtica. Foron os cambios econ\u00f3micos e sociais, introducidos polo descubrimento da agricultura, os que permitiron a aqueles pobos dispor de tempo libre para dedicar \u00e1 erecci\u00f3n destas magnas construci\u00f3ns, mentres os cultivos crec\u00edan at\u00e9 a s\u00faa maduraci\u00f3n e recolecci\u00f3n.\nA xerarquizaci\u00f3n social, a necesidade dunha organizaci\u00f3n e coordinaci\u00f3n eficaces nun traballo que requir\u00eda decenas de participantes, as\u00ed como as crenzas relixiosas, foron factores imprescind\u00edbeis para explicar o aqu\u00ed e agora de tales obras, como tam\u00e9n o foron os co\u00f1ecementos astron\u00f3micos que se desenvolveron en gran medida nas sociedades agr\u00edcolas porque o ciclo de sementeira-recolecci\u00f3n estaba ligado ao ciclo solar, feito que se pon de manifesto en monumentos como Stonehenge, onde moitos autores ven un observatorio astron\u00f3mico e de culto ao Sol, ou noutros nos que a s\u00faa orientaci\u00f3n para o punto da sa\u00edda do astro non deixa d\u00fabida.\nProceso de construci\u00f3n.\nO proceso de realizaci\u00f3n dunha construci\u00f3n megal\u00edtica comezaba nunha canteira, onde se extra\u00edan os grandes bloques de pedra. De al\u00ed transport\u00e1banse (1) sobre cilindros at\u00e9 o lugar elixido para a erecci\u00f3n do monumento. Neste lugar deix\u00e1banse caer os bloques verticais nun estreito furado previamente escavado (2) e despois axust\u00e1banse at\u00e9 deixalos en posici\u00f3n vertical, tras o cal se ench\u00eda o furado para fixalos firmemente. No caso dos menhires o proceso estaba terminado, mais para a erecci\u00f3n dun dolmen o proceso continuaba coa tarefa m\u00e1is dif\u00edcil, consistente en colocar o bloque ou bloques horizontais. Para iso fac\u00edanse terrapl\u00e9ns a ambos os lados dos bloques verticais que alcanzaban a mesma altura que estes. A trav\u00e9s destes terrapl\u00e9ns transport\u00e1base o bloque horizontal (3) at\u00e9 deixalo colocado correctamente, tras o cal se cubrir\u00eda de terra que, sumada \u00e1 dos terrapl\u00e9ns, daba lugar ao t\u00famulo (4). Tal hip\u00f3tese de construci\u00f3n foi comprobada na pr\u00e1ctica por varios equipos de investigaci\u00f3n, entre eles o de J.P. Mohen que en 1979 constru\u00edu en Francia un dolmen val\u00e9ndose de douscentos homes e cuxa lousa superior ti\u00f1a un peso de 32 toneladas.\nCronolox\u00eda e situaci\u00f3n.\nO per\u00edodo m\u00e1is extenso de megalitismo local\u00edzase no suroeste ib\u00e9rico, onde abrangue aproximadamente desde 4800 a.C. at\u00e9 1300 a.C., comprendendo os per\u00edodos neol\u00edtico e calcol\u00edtico. Contra o 3800 a.C. chega a Breta\u00f1a e ao occidente de Francia, mentres que entre 3500 e 3000 a.C. est\u00e9ndese entre practicamente todas as poboaci\u00f3ns aborixes da vertente atl\u00e1ntica europea, at\u00e9 ent\u00f3n carentes dun nexo com\u00fan. P\u00e9nsase que a pesca de altura, particularmente a do bacallau, puido servir como medio de transmisi\u00f3n.\nA partir de 3000 a.C., obs\u00e9rvanse no centro difusor portugu\u00e9s e nas s\u00faas inmediaci\u00f3ns importantes innovaci\u00f3ns na construci\u00f3n funeraria: covas artificiais e tholoi. Tam\u00e9n se observa un not\u00e1bel incremento do comercio ultramarino, importando \u00e1mbar de Escandinavia e marfil e casca de ovo de avestruz de \u00c1frica. Neste per\u00edodo comeza tam\u00e9n a notarse a exportaci\u00f3n do megalitismo a zonas que non poden considerarse puramente atl\u00e1nticas, tanto de Europa central como do Mediterr\u00e1neo occidental. Desde 2600 a.C. aparecen cidades fortificadas tanto no suroeste como no sueste ib\u00e9rico, form\u00e1ndose as\u00ed as primeiras e \u00fanicas civilizaci\u00f3ns (sen escritura) implicadas no fen\u00f3meno megal\u00edtico: as culturas de Vila Nova e Os Millares.\nCoa chegada do fen\u00f3meno do Vaso Campaniforme (probabelmente unha subcultura mercantil de orixe centroeuropea), e o seu establecemento firme en Vila Nova entre 2100 e 1900 a.C., este centro cultural megal\u00edtico parece estar no seu apoxeo. Por\u00e9n, o nacemento en Espa\u00f1a da cultura de O Argar, que substit\u00fae a Os Millares contra o 1800 a.C., xunto co retroceso do megalitismo en Francia, parece reducir o \u00e1mbito de Vila Nova e as demais culturas megal\u00edticas atl\u00e1nticas, que se ven privadas do co\u00f1ecemento da metalurxia do bronce at\u00e9 1300 a.C.\nA Idade de Bronce (1700 - 800 a.C. aprox.) est\u00e1 dominada pola chamada \"arquitectura cicl\u00f3pea\" presente nas Illas Baleares e Sarde\u00f1a.\nO megalitismo atl\u00e1ntico.\n \nA funci\u00f3n destas construci\u00f3ns \u00e9 principalmente funeraria posto que serv\u00edan maioritariamente de enterramentos colectivos. Os seus tipos b\u00e1sicos son o menhir, pedrafita e o dolmen ou anta, mais o seu agrupamento, a combinaci\u00f3n de ambos ou unha maior complexidade, dan lugar a unha tipolox\u00eda m\u00e1is variada na que encontramos ali\u00f1amentos (como o de Carnac, en Francia), cr\u00f3mlech (como o Stonehenge, en Inglaterra) e \"dolmens de\" corredor \"e\" c\u00e1mara, abundantes en Andaluc\u00eda como \u00e9 o caso de Antequera (dolmens de Menga, Vera e Romeral).\nA palabra \"menhir\" procede do bret\u00f3n, idioma no que significa 'pedra longa' (de \"men\" ou \"maen\" 'pedra' e \"hir\" 'longa'). Consiste nun \u00fanico meg\u00e1lito (mon\u00f3lito) fincado no chan verticalmente, coa finalidade de fixar a alma dos mortos. \u00c1s veces pres\u00e9ntanse agrupados en fila, dando lugar a un ali\u00f1amento como o de Carnac; tam\u00e9n poden presentarse formando c\u00edrculos constitu\u00edndo ent\u00f3n un \"cr\u00f3mlech\" como ocorre en Avebury (Inglaterra).\nM\u00e1is complexo que o menhir \u00e9 o dolmen, termo tam\u00e9n posiblemente procedente do bret\u00f3n que significa 'mesa de pedra' (de \"dol\" 'mesa' e \"men\" 'pedra'). O dolmen est\u00e1 formado por dous ou m\u00e1is menhires sobre os que se apoia unha lousa colocada horizontalmente. En Espa\u00f1a son abundantes, salientando entre outros os de Dombate (Galiza), Aguilaz (Pa\u00eds Vasco), Sakulo (Navarra), Lagarda (A Rioxa), Tella (Arag\u00f3n), Pedra Xentil (Catalu\u00f1a) e Tapias (Estremadura).\nUnha variedade m\u00e1is complexa deste \u00faltimo tipo \u00e9 o \"dolmen de corredor e c\u00e1mara\", que consta dun corredor ou galer\u00eda que conduce at\u00e9 unha ou d\u00faas c\u00e1maras. Tanto o corredor como a c\u00e1mara poden presentar un plano regular ou irregular; os de corredor regular levan a unha c\u00e1mara tam\u00e9n regular, e ben diferenciada, de xeito circular (como ocorre no caso de \"O Romeral\") ou cadrada (\"Vera\") que acostuma estar cuberta non por meg\u00e1litos sen\u00f3n por falsa b\u00f3veda (\"Os Millares\", Almer\u00eda). \u00c1s veces aparece unha c\u00e1mara secundaria e m\u00e1is pequena situada no mesmo eixo lonxitudinal da edificaci\u00f3n e comunicada coa principal mediante outro curto corredor (\"Romeral\"). Nos de plano irregular non hai separaci\u00f3n clara entre corredor e c\u00e1mara, parecendo esta un simple ancheamento do corredor; a diferenza dos regulares, a s\u00faa cuberta \u00e9 alintelada e est\u00e1 formada por grandes meg\u00e1litos (\"dolmen de Menga\"). En todos os casos este tipo de construci\u00f3ns est\u00e1n recubertos por un t\u00famulo de terra de varios metros de di\u00e1metro, como outeiros artificiais, que lles dan aspecto de cova, motivo polo que, \u00e1s veces e popularmente, se lles denomina \"covas\", como ocorre en Antequera.\nA arquitectura cicl\u00f3pea das Illas Baleares.\nPresente nas illas maiores do arquip\u00e9lago balear (Mallorca e Menorca), est\u00e1 integrada por construci\u00f3ns que a lenda atrib\u00fae aos ciclopes debido ao tama\u00f1o dos grandes bloques de pedra irregulares e sen desbastar que utiliza. Recibe tam\u00e9n a denominaci\u00f3n de Cultura Talai\u00f3tica, porque os talaiots son un dos tipos que presenta, xunto \u00e1s taulas e as navetas.\nO talaiot est\u00e1 constitu\u00eddo basicamente por unha torre-vix\u00eda ou atalaia de xeito troncoc\u00f3nica con funci\u00f3n militar defensiva. Pode encontrarse illado ou anexo ao amurallamento dun poboado, utiliz\u00e1ndose o seu interior como almac\u00e9n de alimentos. Entre os mellor conservados enc\u00f3ntrase o de Torello en Ma\u00f3 (Menorca).\nMenos clara resulta a funci\u00f3n da taula, denominada as\u00ed pola s\u00faa forma de mesa (t\u00e1boa). Levant\u00e1banse sobre a zona principal do poboado, estando composta por unha peza vertical sobre a que descansa outro bloque horizontal a grande altura. A s\u00faa funci\u00f3n debeu ser cerimonial polos restos de fogueiras e animais sacrificados encontrados ao seu redor, a\u00ednda que tam\u00e9n se suxeriu o seu car\u00e1cter funerario posto que poder\u00edan utilizarse para a exposici\u00f3n de cad\u00e1veres a fin de que foran descarnados polas aves, segundo o ritual seguido por alg\u00fans pobos. Destaca a de Torralba d'en Salert en Alaior (Menorca).\nAs navetas deben o nome \u00e1 s\u00faa forma de nave ou barco invertido. Te\u00f1en planta rectangular, mais presentan unha \u00e1bsida semicircular no lado menor oposto ao da entrada. Enc\u00f3ntranse tanto no interior como no exterior dos asentamentos porque as hai de dous tipos: de habitaci\u00f3n e de enterramento. As de habitaci\u00f3n foron vivendas familiares duns 70 metros cadrados con fogar e mu\u00ed\u00f1o de pedra. As de enterramento serven de sepulcro colectivo formado por un corredor que desemboca nunha ou d\u00faas c\u00e1maras superpostas. Un bo exemplo \u00e9 a naveta dels Tudons en Ciutadella (Menorca).\nNa illa de Sarde\u00f1a enc\u00f3ntranse as nuragas, de aspecto similar aos talaiots mais de funci\u00f3n incerta."}
{"id": "21339", "revid": "98629", "url": "https://gl.wikipedia.org/wiki?curid=21339", "title": "Idade de Bronce", "text": "A Idade de Bronce \u00e9 un per\u00edodo na civilizaci\u00f3n en que se desenvolveu o emprego deste metal na metalurxia, resultado da mestura de cobre e esta\u00f1o. O bronce foi inventado en oriente medio cara ao IV milenio a. C. substitu\u00edndo ao cobre, que dera lugar ao per\u00edodo Calcol\u00edtico, a\u00ednda que noutros lugares esta \u00faltima idade foi desco\u00f1ecida e o bronce substitu\u00edu directamente ao per\u00edodo Neol\u00edtico. Na \u00c1frica negra o Neol\u00edtico foi seguido da Idade de Ferro.\nA data de adopci\u00f3n do bronce var\u00eda segundo as culturas:\nO Bronce no Exeo.\nBronce antigo.\nA metalurxia do bronce apareceu no neol\u00edtico recente, polo que se produce unha continuidade co per\u00edodo anterior.\nOc\u00fapanse promontorios costeiros e zonas rochosas, abandonando os asentamentos da etapa anterior. Hai grandes asentamentos con s\u00f3lidos basti\u00f3ns e fortificaci\u00f3ns.\nOs enxovais nos enterramentos son valiosos. Hai principalmente dous tipos de tumbas en Creta:\nAparecen tam\u00e9n os tholoi, que son construci\u00f3ns de planta circular cubertas por unha b\u00f3veda ou unha falsa c\u00fapula.\nNas illas C\u00edcladas \u00fasanse cistas de forma trapezoidal, con inhumaci\u00f3n individual.\nNa Grecia continental, o rito funerario \u00e9 o da inhumaci\u00f3n colectiva en tumbas de c\u00e1mara.\nCon respecto \u00e1 cer\u00e1mica, nas illas C\u00edcladas hai un predominio das decoraci\u00f3ns impresas e incisas, mentres que en Creta a decoraci\u00f3n m\u00e1is frecuente \u00e9 a pintada. Na Grecia continental, a cer\u00e1mica leva un recubrimento arxiloso vermello.\nA base da econom\u00eda \u00e9 a agricultura e a gandar\u00eda, amais da caza e a pesca. Introd\u00facese o cultivo da oliveira e a vide. A gandar\u00eda m\u00e1is importante \u00e9 a da cabra e a ovella.\nNo mar Exeo establ\u00e9cese unha \u00e1rea de intenso comercio do metal en Chipre, onde exist\u00edan minas de cobre; o esta\u00f1o tra\u00edase incluso das illas brit\u00e1nicas.\nBronce medio.\nNo Exeo subdiv\u00eddese en tres zonas:\nA navegaci\u00f3n foi desenvolvida por aquel ent\u00f3n polo interese do comercio, xa que se intensifican os contactos e intercambios.\nO imperio minoico apareceu grazas a este comercio e foi substitu\u00eddo m\u00e1is tarde polo mic\u00e9nico no bronce recente.\nBronce recente.\nHai unha transici\u00f3n do Hel\u00e1dico ao Mic\u00e9nico na Grecia continental, cun incremento da riqueza material, maior centralizaci\u00f3n do poder, pol\u00edtica e econom\u00eda, a\u00ednda que aparecen novas estruturas pol\u00edticas e sociais.\nHai metais preciosos nos enxovais das tumbas. Estes enxovais nos falan dunha elite pouco numerosa, que acumulaba a riqueza nas s\u00faas mans e, posibelmente, foi a clase dominante. A sociedade mic\u00e9nica estaba moi xerarquizada, cunha clara diferenciaci\u00f3n nas sepulturas de soberanos, aristocracia, traballadores e artes\u00e1ns.\nAparecen palacios, no caso de Tirinto, Pilos e Micenas. Deberon ser centros administrativos e de almacenamento. Os n\u00facleos urbanos creceron en torno a estes palacios. Os restos de asentamentos sit\u00faanse na s\u00faa maior\u00eda en outeiros ou promontorios facilmente defend\u00edbeis.\nO estilo mic\u00e9nico de cer\u00e1mica caracter\u00edzase por pintura brillante de cores vermella ou negra, sobre fondo claro.\nO bronce en Europa.\nDiv\u00eddese en Bronce Antigo, Bronce Medio e Bronce Final ou tard\u00edo.\nBronce antigo.\nA\u00ednda non se xeneralizou o bronce propiamente dito. Gran parte do comercio desenv\u00f3lvese en canoas que remontan os cursos fluviais, preferentemente para distribu\u00edr cobre. As rexi\u00f3ns do norte de Europa e a Pen\u00ednsula Ib\u00e9rica relaci\u00f3nanse por este comercio. A agricultura e a gandar\u00eda seguiron sendo a base econ\u00f3mica dominante, cunha produci\u00f3n que aumentou co uso do carro e do arado.\nOs asentamentos acostuman ser de dous tipos, segundo a localizaci\u00f3n xeogr\u00e1fica:\nEuropa Central.\nEsta idade introduciuse cara ao ano (1800\u00a0a.C. - 1600\u00a0a.C.), seguida do per\u00edodo do bronce medio (1600\u00a0a.C. - 1200\u00a0a.C.), caracterizado polos enterramento en t\u00famulos, que demostran un alto grao de estratificaci\u00f3n social. Destacan d\u00faas culturas:\nEuropa Mediterr\u00e1nea.\nHai poucas evoluci\u00f3ns, sen cambios importantes. Var\u00eda moito dunha zona a outra, pois algunhas \u00e1reas seguen con modelos calcol\u00edticos, e outras xa se inician no bronce.\nEuropa Atl\u00e1ntica.\nEsta \u00e9 unha zona rica en minerais. Destacan as culturas de:\nT\u00famulos armoricanos, en Francia, coas seguintes caracter\u00edsticas:\nWessex, en Inglaterra, cos seguintes trazos:\nBronce medio.\nHai un predominio do bronce sobre o cobre, e un aumento na elaboraci\u00f3n de adornos, armas e utensilios. Este metal relaci\u00f3nase xa con actividades coti\u00e1s.\nEuropa Central.\nCaracter\u00edzase pola Cultura dos T\u00famulos. Esta cultura est\u00e9ndese desde o Rin at\u00e9 os C\u00e1rpatos occidentais, e desde os Alpes ao mar B\u00e1ltico. Ch\u00e1mase as\u00ed polas sepulturas de inhumaci\u00f3n individual con t\u00famulos. Os t\u00famulos son mont\u00edculos de terra, xeralmente circulares ou ovalados, constru\u00eddos sobre sepulturas, tanto individuais coma colectivas. \u00c9 frecuente o dep\u00f3sito de restos \u00f3seos de animais nos enterramentos, ao igual que a existencia de enterramentos dobres.\nXeneral\u00edzase o uso do bronce, con produci\u00f3ns en serie, realizadas con moldes de pedra. A base econ\u00f3mica fundamental foi a metalurxia, xa que permit\u00eda a aparici\u00f3n de melloras no armamento e nos \u00fatiles dom\u00e9sticos. Proliferan os adornos en metal.\nOs lugares de habitaci\u00f3n non son moi grandes e est\u00e1n situados en zonas altas, con defensas naturais, \u00e1s veces rodeados de murallas de madeira e terra, cun ou m\u00e1is fosos. As vivendas son de planta rectangular ou trapezoidal, constru\u00eddas con madeira e materiais perecedoiros.\nEuropa N\u00f3rdica.\nAs sepulturas son tumularias, agrupadas en necr\u00f3poles, \u00e1s veces ao longo de v\u00edas naturais de comunicaci\u00f3n. Os enxovais son ricos, sobre todo constitu\u00eddos por armas.\nEuropa Mediterr\u00e1nea.\nDanse principalmente d\u00faas culturas, ambas d\u00faas na Pen\u00ednsula It\u00e1lica:\nEuropa Atl\u00e1ntica.\nDesenv\u00f3lvese unha industria do bronce moi activa. Os enxovais son m\u00e1is pobres que en \u00e9pocas precedentes.\nBronce final ou tard\u00edo.\nO Bronce tard\u00edo desenv\u00f3lvese cara a 1300\u00a0a.C. - 700\u00a0a.C. e caracter\u00edzase pola incineraci\u00f3n dos cad\u00e1veres, pr\u00e1ctica que contin\u00faa en Polonia at\u00e9 o ano 500\u00a0a.C. dentro xa da Idade de Ferro no per\u00edodo cultural Hallstatt, (700\u00a0a.C. - 450\u00a0a.C.).\nEuropa Central.\nD\u00e1se a Cultura dos Campos de Urnas, caracterizada polas s\u00faas necr\u00f3poles de incineraci\u00f3n e a grande expansi\u00f3n que levaron a cabo no s\u00e9culo XIII\u00a0a.C.\nOs pobos indoeuropeos occidentais afincados ao norte dos Alpes compart\u00edan unha cultura com\u00fan desde o s\u00e9culo XV\u00a0a.C. (Cultura dos T\u00famulos). No s\u00e9culo XIII estend\u00e9rase o costume da incineraci\u00f3n e o dep\u00f3sito das cinzas nas caracter\u00edsticas urnas. Coincidindo con este fen\u00f3meno cultural, estes pobos, entre os que se encontran os celtas, it\u00e1licos e ilirios, inician unha r\u00e1pida expansi\u00f3n que os leva a conquistar gran parte dos Balc\u00e1ns e porci\u00f3ns menores de Europa occidental. Tam\u00e9n destru\u00edron o Imperio Hitita, apoder\u00e1ndose do segredo da metalurxia do ferro. Posteriormente (s. XII) proseguiron as s\u00faas campa\u00f1as por mar, atacando Exipto e colonizando Filistea. Case con seguridade, estes centroeuropeos, xa helenizados, constit\u00faen a misteriosa orixe dos dorios que invadir\u00edan Grecia no s\u00e9culo I, destru\u00edndo a civilizaci\u00f3n mic\u00e9nica (v\u00e9xase Micenas).\nH\u00e1bitat:\nAcostuman ter defensas artificiais ou naturais, e en ocasi\u00f3ns ambas. As casas constr\u00faense maioritariamente con madeira e barro, en forma rectangular e trapezoidal.\nEnterramentos:\nO com\u00fan \u00e9 o rito da incineraci\u00f3n. Hai tam\u00e9n outras variantes:\nNo enxoval acostuma haber cer\u00e1mica e metais. \u00c1s veces as necr\u00f3poles est\u00e1n delimitadas por recintos rituais, xeralmente foxos, de planta circular ou cuadrangular.\nEconom\u00eda:\nHai abundancia de mu\u00ed\u00f1os de pedra, brosas de bronce e fouci\u00f1os, e tam\u00e9n hai existencia de celeiros.\nHai proliferaci\u00f3n de oficios e especializaci\u00f3n artesanal.\nCon respecto ao comercio, intensif\u00edcanse as relaci\u00f3ns comerciais. Melloran os transportes co uso do carro e do cabalo como animal de tiro.\nNace o comercio do sal e in\u00edciase a produci\u00f3n de vidro.\nA cer\u00e1mica e a ourivar\u00eda experimentan un auxe, multiplic\u00e1ndose tam\u00e9n os centros metal\u00farxicos.\nEuropa N\u00f3rdica.\nD\u00e1se a Cultura de Montelius, a cal presenta as seguintes caracter\u00edsticas:\nEuropa Atl\u00e1ntica.\nHai diferenzas rexionais, a\u00ednda que se acent\u00faa a influencia da Cultura dos Campos de Urnas, sobre todo nas armas, e influencias fenicias. A econom\u00eda \u00e9 agr\u00edcola, e os cabalos \u00fasanse, tanto para tiro coma elemento de prestixio.\nEuropa Mediterr\u00e1nea.\nNo sur da pen\u00ednsula it\u00e1lica d\u00e1se un importante comercio con Grecia e co norte da propia pen\u00ednsula. Hai necr\u00f3poles de incineraci\u00f3n, con cremaci\u00f3ns individuais. Os asentamentos acostuman situarse en lugares elevados, e fortif\u00edcanse con murallas. A cer\u00e1mica faise \u00e1 man."}
{"id": "21340", "revid": "785", "url": "https://gl.wikipedia.org/wiki?curid=21340", "title": "Galicia altomedieval", "text": "A \u00e9poca altomedieval est\u00e9ndese desde a ca\u00edda do Imperio Romano de Occidente at\u00e9 o ano 1000. Para comprender mellor este per\u00edodo consulte o artigo sobre a Idade Media.\nO Imperio Romano caeu baixo a presi\u00f3n dos movementos migratorios xermanos. A comezos do s\u00e9culo V, tres destes pobos repart\u00edronse a Pen\u00ednsula Ib\u00e9rica a trav\u00e9s de \"foedus\" e a Gallaecia pasou as\u00ed en 411 a mans de suevos e v\u00e1ndalos asdingos (que posteriormente a abandonar\u00edan).\nOrixe. Imperio Romano.\nS\u00e9culos IV e comezos do V d.C.\nA finais do s\u00e9culo V e comezos do s\u00e9culo VI, a provincia de romana de \"Gallaecia\", integrada esta no Imperio Romano de Occidente, estend\u00edase por todo o Noroeste da Pen\u00ednsula Ib\u00e9rica, desde as costas cant\u00e1bricas no norte, ata o r\u00edo Douro e o Sistema Central polo sur. Compo\u00f1\u00edase administrativamente de catro conventos (\"conventus\") xur\u00eddicos con cadans\u00faa capital, as\u00ed o \"Conventus lucensis\" con capital na cidade de \"Lucus Augusti\" (Lugo), o \"Conventus bracarensis\" con capital na cidade de \"Bracara Augusta\" (Braga), o \"Conventus asturicensis\" con capital na cidade de \"Asturica Augusta\" (Astorga) e o \"Conventus Cluniensis\" con capital na cidade de \"Clunia\", sendo este \u00faltimo o que foi integrado m\u00e1is tardiamente na \"Gallaecia\" (s\u00e9culo IV), pois antes pertencera \u00e1 \"Provincia Tarraconensis\". Cabe destacar que entre todas estas capitais de convento (Lugo, Braga, Astorga e \"Clunia\") era a cidade de \"Bracara\" (Braga) a que exerc\u00eda de capital provincial de toda a \"Gallaecia\"\nAs\u00ed, polas descrici\u00f3ns de numerosos autores da \u00e9poca como Paulo Orosio, Hidacio ou Santo Isidoro co\u00f1\u00e9cense algunhas das rexi\u00f3ns humanas e xeogr\u00e1ficas que posu\u00eda a provincia romana de Galicia (\"Gallaecia\"):\nEstablecemento. A monarqu\u00eda sueva.\nGoberno inicial. S\u00e9culo V.\nOs suevos entraron no noroeste peninsular seguindo a costa e evitando a zona de Le\u00f3n, para evitaren as\u00ed enfrontamentos coa mili\u00adcia romana. De vida itinerante, estaban dirixidos por unha aristocracia guerreira e prefer\u00edanse asentar no medio rural e non nas cidades ou vilas. Coa tomada de Lugo, os xerm\u00e1nicos adquiriron o controlo definitivo da provincia. A cultura material non diferir\u00e1 moito da galaico-romana. Os suevos, dado o seu escaso n\u00famero, concentr\u00e1ronse no territorio que arrodea Braga.\nEntre 429 e 456 emprenderon expedici\u00f3ns de saqueo f\u00f3ra; coa derrota no r\u00edo \u00d3rbigo, pasaron \u00e1 \u00e1rea de influencia dos visigodos (chegados \u00e1 Pen\u00ednsula co obxectivo pactado con Roma de contelos), \u00e1 que se incorporan definitivamente no 585. Convert\u00e9ronse ao catolicismo no 449 reinando Requiario, a\u00ednda que non moito despois tornar\u00edan ao arianismo ao entraren na \u00f3rbita visig\u00f3tica, para volveren por fin \u00e1 ortodoxia coa conversi\u00f3n do rei Teodomiro no 559 en tempos do bispo Marti\u00f1o de Dumio.\nExpansi\u00f3n e formaci\u00f3n. S\u00e9culo VI..\nA mediados do s\u00e9culo VI, as fontes hist\u00f3rico documentais realizadas na propia Galicia, amosan un alto grao de artellamento pol\u00edtico-administrativo sobre todo o territorio. A estrutura pol\u00edtica e eclesi\u00e1stica toma forma e propicia o establecemento de n\u00facleos administrativos tales como sedes eclesi\u00e1sticas, ao que se lles adxudican un n\u00famero de territorios para seren tutelados. De gran transcendencia \u00e9 o compromiso real na tarefa de organizaci\u00f3n plasmada na convocatoria de Concilios e nos documentos da coroa. Entre toda a documentaci\u00f3n do per\u00edodo suevo, sobresae sen d\u00fabida a co\u00f1ecida como \"Divisio Theodemiri\" (co\u00f1ecido comunmente como \"Parroquial suevo\"), redactada entre os anos 527 e 582 e que pon de relevo a extensi\u00f3n territorial do goberno suevo as\u00ed como a estrutura administrativa interna do reino. Segundo esta, o reino conta coas seguintes dioceses:\nConsolidaci\u00f3n. S\u00e9culos VI-VIII.\nA feudalizaci\u00f3n da sociedade xa \u00eda avanzada cando o reino visigodo foi destru\u00eddo pola invasi\u00f3n musulm\u00e1 de 711. En 813, o bispo Teodomiro anunciou a descuberta do sepulcro do Ap\u00f3stolo Santiago.\nCultura e relixi\u00f3n.\nVarios autores destacan na \u00e9poca: Paulo Orosio co\u00f1eceu a Agosti\u00f1o de Hipona e a San Xerome. \u00c9 o autor da \"Historiarum adversus Paganos Libri VII\" (\"Os sete libros da historia contra os pag\u00e1ns\") contra Prisciliano; Hidacio, orixinario da Limia e bispo da Diocese de Aqu\u00e6 Flavi\u00e6 desde 427, \u00e9 autor do \"Chronicon\", que chega at\u00e9 o ano 469; Marti\u00f1o de Dumio, orixinario da Panonia, escribe \"De correctione rusticorum\", obra de catequese pedag\u00f3xico-moral, e o \"Parrochiale Suevum\" (572-582); Froitoso de Braga, xa no s\u00e9culo VII, redacta a \"Regula Monachorum\" e a \"Regula Monastica communis\", que perfilan o modelo de mosteiro agr\u00edcola xerm\u00e1nico-galaico."}
{"id": "21341", "revid": "6445668", "url": "https://gl.wikipedia.org/wiki?curid=21341", "title": "A Galicia feudal", "text": "A \u00e9poca baixomedieval est\u00e9ndese desde o s\u00e9culo XI at\u00e9 a \u00e9poca da conquista de Constantinopla polos turcos e da descoberta de Am\u00e9rica, a fins do s\u00e9culo XV. Para comprender mellor este per\u00edodo consulte o artigo sobre a Idade Media.\nHistoria.\nO fin do primeiro milenio viu certo crecemento demogr\u00e1fico e a repoboaci\u00f3n de zonas cada vez m\u00e1is ao sur, a trav\u00e9s do sistema de \"presura\". A comezos do segundo as costas padeceron os saqueos viquingos. Desde o s\u00e9culo IX comezaron a aparecer pequenos n\u00facleos rurais chamados \"vilas\", acompa\u00f1ados de \"vilares\" e \"casais\", caracter\u00edsticos todos eles do h\u00e1bitat disperso. De comezos do XIII data o proceso urbanizador. As instituci\u00f3ns eclesi\u00e1sticas atinxiron un notorio poder: as catedrais nas cidades e os mosteiros bieitos e cluniacienses no campo.\nDurante todo este per\u00edodo, as terras f\u00f3ronse concentrando en mans de grandes propietarios (que, debido \u00e1 acusada diseminaci\u00f3n dos predios, non posu\u00edan \"grandes propiedades\") e o n\u00famero de pequenos propietarios foise reducindo. Unha parte dos dominios se\u00f1oriais explot\u00e1banna directamente os se\u00f1ores a trav\u00e9s dun \"villicus\"; a outra parte por medio de servos e colonos. Increment\u00e1ronse os arroteamentos e intensificouse a horticultura; reduciuse o barbeito coa rotaci\u00f3n trienal, introd\u00faciuse o vesadoiro, util\u00edzouse m\u00e1is o ferro nos apeiros agr\u00edcolas e apareceron as aceas.\nDesde que o reino de Galiza pasou progresivamente a depender da monarqu\u00eda castel\u00e1, as\u00ed como o constante desgastade da s\u00faa alta aristocracia en conflitos din\u00e1sticos que buscaban a fin da dominaci\u00f3n castel\u00e1, acabar\u00eda esmorecendo a s\u00faa capacidade de actuaci\u00f3n. Despois das terr\u00edbeis fames e pestes do s\u00e9culo XIV, a conflitividade social aumentou no s\u00e9culo XV e provocou as revoltas irmandi\u00f1as (1431-1469).\nO sistema feudal.\nA propiedade da terra constitu\u00eda o elemento de diferenciaci\u00f3n social e provocaba a necesidade de pedir protecci\u00f3n. Esta protecci\u00f3n pag\u00e1base encomendando terreos propios ou ced\u00e9ndoos como pagamento de rendas; foise consagrando as\u00ed o sistema de privilexios nobiliarquicos. A comezos do s\u00e9culo XIII produciuse o renacemento -realmente nacemento- das cidades, relacionado ben co cami\u00f1o franc\u00e9s (Portomar\u00edn, Melide, Arz\u00faa), coas actividades mari\u00f1eiras (A Guarda, Baiona, Redondela, Pontevedra, Muros, Noia, Padr\u00f3n, Coru\u00f1a, Betanzos, Viveiro, Ribadeo), coas sedes episcopais (Mondo\u00f1edo, Ourense) ou por outros motivos (Ribadavia).\n\u00c1 beira das catedrais e dos seus cabidos apareceron os conventos das ordes mendicantes: dominicos (Santiago, Ribadavia, Tui, Lugo, Coru\u00f1a, Pontevedra, Viveiro, Ortigueira) e franciscanos/clarisas (Santiago, Coru\u00f1a, Ribadeo(?), Viveiro, Lugo, Ourense, Pontevedra, Betanzos, Monterrei, Noia, Pobra do De\u00e1n, Herb\u00f3n, Vilabade-Castroverde, Allariz).\n\u00c1 fronte dos concellos figuraban os xu\u00edces; estaban logo os corrixidores (de car\u00e1cter real) e xustizas maiores (de car\u00e1cter eclesi\u00e1stico) e finalmente os alcaldes e rexedores, escolleitos entre os fidalgos locais e os comerciantes. Para o conxunto, desde 1231 existiu o cargo de Meiri\u00f1o Maior (\"Adelantado Mayor de Galicia\", ligado \u00e1 familia dos Castro) con funci\u00f3ns gobernamentais, econ\u00f3micas, financeiras e xudiciais, co auxilio dos meiri\u00f1os menores, dos oficiais reais e da maxistratura."}
{"id": "21342", "revid": "127505", "url": "https://gl.wikipedia.org/wiki?curid=21342", "title": "Idade de Ferro", "text": "A Idade de Ferro \u00e9 a \u00e9poca final do sistema de tres idades, precedida polas Idades de Pedra (Neol\u00edtico) e de Bronce. \u00c9 unha era arqueol\u00f3xica na Prehistoria e na Protohistoria de Europa e do Oriente Pr\u00f3ximo, e por analox\u00eda tam\u00e9n \u00e9 usado para noutras partes do Vello Mundo. O sistema de tres idades foi introducido na primeira metade do s\u00e9culo XIX para arqueolox\u00eda europea en particular, pero na segunda metade dese s\u00e9culo estendeuse tam\u00e9n \u00e1 arqueolox\u00eda de Oriente Pr\u00f3ximo. Como suxire o seu nome, \u00e9 o per\u00edodo en que se desenvolveu a produci\u00f3n de ferramentas e armas mediante a metalurxia do ferro. O ferro \u00e9 superior ao bronce en relaci\u00f3n \u00e1 dureza e abundancia de xacementos.\nA duraci\u00f3n da Idade de Ferro var\u00eda dependendo da rexi\u00f3n en cuesti\u00f3n. Est\u00e1 definida pola convenci\u00f3n arqueol\u00f3xica, e a mera presenza de ferro fundido ou ferro forxado non \u00e9 abondo para representar unha cultura da Idade de Ferro; m\u00e1is ben, o termo implica que a produci\u00f3n de aceiro ao carbono estaba tan perfeccionada que era posible a produci\u00f3n masiva de ferramentas e armas superiores \u00e1s equivalentes en bronce. No antigo Oriente Pr\u00f3ximo, esta transici\u00f3n prod\u00facese no chamado colapso da Idade de Bronce, no s\u00e9culo -XII. A tecnolox\u00eda espallouse axi\u00f1a pola rexi\u00f3n do Mediterr\u00e1neo e o sur de Asia. Tam\u00e9n o fixo de xeito m\u00e1is serodio en Asia central, o leste e centro de Europa, e a\u00ednda m\u00e1is tarde na rexi\u00f3n do norte de Europa, arredor do ano -500.\nA Idade de Ferro remata, segundo as conveci\u00f3ns, co comezo do rexistro historiogr\u00e1fico. Isto non adoita representar unha diferenza clara no rexistro arqueol\u00f3xico. No antigo Oriente Medio remata co estabelecemento do Imperio Aquem\u00e9nida no -550, (considerado hist\u00f3rico en virtude do rexistro de Her\u00f3doto) en Europa central e occidental remata coa conquista romana no s\u00e9culo -I. A Idade de Ferro Xerm\u00e1nica de Escandinavia remata arredor do ano 800, co comezo da Era viquinga.\nCronolox\u00eda.\nA\u00ednda na Idade de Bronce, un crecente n\u00famero de obxectos de ferro fundido, distinguibles do ferro meteor\u00edtico pola falta de n\u00edquel, comexou a aparecer por toda Anatolia, Mesopotamia, o subcontinente indio, Levante, Mediterr\u00e1neo e Exipto. Algunhas fontes propo\u00f1en que o ferro era un subproduto casual do refinamento do cobre, sen un proceso reproducible pola metalurxia da \u00e9poca.\nA m\u00e1is antiga produci\u00f3n sistem\u00e1tica e uso de utensilios de ferro comeza en Anatolia. Tam\u00e9n existe unha teor\u00eda que a produci\u00f3n africana de ferro iniciou m\u00e1is ou menos \u00f3 mesmo tempo, posiblemente at\u00e9 antes que en Anatolia. Por\u00e9n descubertas recentes suxiren que o traballo do ferro aparece en Anatolia dende 2000 a. C.. A actual investigaci\u00f3n arqueol\u00f3xica no val do Ganxes, atesta a produci\u00f3n de ferro dende 1800 a. C. Dende 1200 a. C., o ferro era amplamente utilizado no Oriente Medio, por\u00e9n non suplantou en ning\u00fan momento o uso do bronce.\nXa se suxeriu que a falta de esta\u00f1o fose o motivo do colapso da Idade de Bronce, coa interrupci\u00f3n do comercio no Mediterr\u00e1neo por volta de 1300 a. C. que levaron \u00e1 busca de metais alternativos. Existen evidencias nesta \u00e9poca de que varios obxectos de bronce foron reciclados e transformados en armas. Co uso m\u00e1is difundido do ferro, foi desenvolvida a tecnolox\u00eda necesaria para facer un aceiro inoxidable, facendo que o seu valor baixase. Como resultado, cando houbo esta\u00f1o dispo\u00f1ible novamente, o ferro xa ga\u00f1ara a preferencia na produci\u00f3n de armas e ferramentas, sendo barato o suficiente para substitu\u00edr o bronce. O ferro sendo un material m\u00e1is resistente e lixeiro, ofrec\u00eda vantaxes tecnol\u00f3xicas para as civilizaci\u00f3ns que o adoptaban.\nPor\u00e9n, traballos arqueol\u00f3xicos m\u00e1is recentes mudaron non soamente a cronolox\u00eda, sen\u00f3n tam\u00e9n as causas da transici\u00f3n do bronce para o ferro. Al\u00e9n do que o ferro estaba a ser producido na India dende o 1800 a. C., varios sitios africanos pos\u00faen artefactos de ferro dende polo menos 1200 a. C., refutando a idea de que houbo unha \u00fanica descuberta do ferro que despois se difundiu polo mundo.\nPer\u00edodos.\nO per\u00edodo da Idade de Ferro div\u00eddese en dous:\nNa Europa Central, a Idade de Ferro div\u00eddese en tres per\u00edodos:\nNa Alema\u00f1a, os historiadores diferencian unha Idade de Ferro Prerromana e outra Romana (Cultura de Jastorf).\nNa Pen\u00ednsula Ib\u00e9rica a Idade de Ferro remata coa ocupaci\u00f3n do territorio polo Imperio Romano.\nEuropa.\nA metalurx\u00eda do ferro foi introducida en Europa probablemente dende Asia Menor cara \u00f3 s\u00e9culo X a. C., e estendeuse cara \u00f3 norte e o oeste durante os seguintes 500 anos. Consid\u00e9rase comunmente que a Idade de Ferro en Europa remata coa conquista romana.\nEuropa do leste.\nA Idade de Ferro comezou en Europa oriental a comezos do I milenio a. C. Na estepa p\u00f3ntico-caspia e o C\u00e1ucaso, a cultura de Koban, a cultura de Novocherkassk e a de Chernogorovka marcan a aparici\u00f3n da Idade de Ferro temper\u00e1 entre o s\u00e9culo X a. C. e o s\u00e9culo IX a. C.. Contra o 800 a. C. xa se estaba expandindo cara a cultura de Hallstatt a trav\u00e9s das migraci\u00f3ns tracias-cimerias.\nXunto coas culturas de Chernogorovka e Novocherkassk, no territorio das actuais Rusia e Ucra\u00edna as\u00f3ciase case maioritariamente a Idade de Ferro cos escitas, que a desenvolveron dende o s\u00e9culo VII a. C.. A maior\u00eda dos restos da s\u00faa produci\u00f3n de ferro e industrias metal\u00farxicas entre os s\u00e9culos s\u00e9culo V a. C. e s\u00e9culo III a. C. atop\u00e1ronse preto de Nikopol (en Kamenskoe Gorodishche), no que se considera a rexi\u00f3n metal\u00farxica por excelencia da antiga Escitia.\nDende a cultura de Hallstatt, a Idade de Ferro despr\u00e1zase cara o oeste seguindo a expansi\u00f3n celta do s\u00e9culo VI a. C.. En Polonia, a Idade de Ferro chega \u00e1 cultura lusaciana por esas datas, seguida nalgunhas \u00e1reas pola cultura pomerania. \u00d3 longo dos anos, debat\u00e9ronse as adscrici\u00f3ns \u00e9tnicas de moitas culturas da Idade de Ferro, xa que se adoita considerar que a zona \u00e9 berce dos pobos xerm\u00e1nicos, b\u00e1lticos e eslavos.\nEuropa central.\nEn Europa central, a Idade de Ferro div\u00eddese polo xeral en \"Idade de Ferro Temper\u00e1\" (como a da Cultura de Hallstatt), entre o s\u00e9culo IX a. C. e o 450 a. C., e a \"Idade de Ferro Serodia\" (como a da Cultura de La T\u00e8ne), que comezou contra o 450 a. C.. En Alema\u00f1a, os historiadores adoitan diferenciar entre unha Idade de Ferro prerromana (La T\u00e8ne) e outra romana (cultura de Jastorf).\nEuropa do oeste e sur.\nEn Italia, \u00e9 probable que a tecnolox\u00eda do ferro fora introducida por primeira vez pola cultura de Villanova, a\u00ednda que esta era propiamente unha cultura da Idade de Bronce. A Idade de Ferro propiamente dita comeza coa civilizaci\u00f3n dos etruscos, que acabou de s\u00fapeto coa conquista da s\u00faa \u00faltima cidade, Volsinii, por parte da nacente Rep\u00fablica Romana no ano 260 a. C..\nNa pen\u00ednsula ib\u00e9rica atopamos a cultura de Tartessos, seguida cronoloxicamente polos iberos. A influencia dos celtas desprazados nas s\u00faas migraci\u00f3ns desenvolveron na pen\u00ednsula unha nova cultura, os celtiberos. Namentres, na actual Francia aparecer\u00edan os pobos galos.\nNas illas brit\u00e1nicas, a Idade de Ferro durou dende o s\u00e9culo V a. C. at\u00e9 a conquista romana, e at\u00e9 ben entrado o s\u00e9culo V nas zonas non romanizadas. Nelas at\u00f3panse tam\u00e9n restos de clara influencia celta, o que permite conclu\u00edr unhas ra\u00edces culturais com\u00fans de orixe celta en todo o oeste de Europa. As estruturas defensivas datadas nesa \u00e9poca adoitan ser moi impresionantes, como os broch do norte de Escocia e os castros esparexidos no resto das illas.\nEuropa do norte.\nA Idade de Ferro div\u00eddese, segundo os historiadores da zona, nunha Idade de Ferro prerromana e unha Idade de Ferro romana, seguida por un per\u00edodo de migraci\u00f3n. O norte de Alema\u00f1a e Dinamarca foron dominados pola Cultura de Jastorf, mentres que na zona m\u00e1is \u00f3 sur de Escandinavia atop\u00e1base a moi semellante \"Idade de Ferro Gregan\"\nAs primeiras produci\u00f3ns de ferro escandinavas fac\u00edanse mediante a recolleita manual de mineral de ferro. A pen\u00ednsula escandinava, Finlandia e Estonia conservan restos arqueol\u00f3xicos correspondentes a unha temper\u00e1 produci\u00f3n de ferro a pequena escala, a\u00ednda que resulta imposible datala con seguridade."}
{"id": "21344", "revid": "23204", "url": "https://gl.wikipedia.org/wiki?curid=21344", "title": "Lingua alatil", "text": "O alatil \u00e9 unha lingua da familia Torricelli que se fala en Pap\u00faa Nova Guinea.\nDistribuci\u00f3n xeogr\u00e1fica.\nF\u00e1lase na provincia de Sandaun\nFalantes.\n176 (2003)"}
{"id": "21345", "revid": "181", "url": "https://gl.wikipedia.org/wiki?curid=21345", "title": "Alatil", "text": ""}
{"id": "21348", "revid": "1131", "url": "https://gl.wikipedia.org/wiki?curid=21348", "title": "Ricardo Carballo Calero", "text": "Ricardo Carballo Calero (desde 1981 asinou como Ricardo Carvalho Calero), nado en Ferrol o 30 de outubro de 1910 e finado en Santiago de Compostela o 25 de marzo de 1990, foi un historiador da literatura, cr\u00edtico literario, fil\u00f3logo, ling\u00fcista e escritor galego. Foi membro do Seminario de Estudos Galegos e do Partido Galeguista, o primeiro catedr\u00e1tico de Lingua e Literatura Galegas da Universidade de Santiago de Compostela, numerario da Real Academia Galega e membro de honra da Associa\u00e7om Galega da L\u00edngua.\nAutor dunha extensa obra, est\u00e1 considerado o ide\u00f3logo do reintegracionismo ling\u00fc\u00edstico, postura que defende que a lingua galega \u00e9 unha variedade da lingua portuguesa ou, no \u00e1mbito cient\u00edfico, do galego-portugu\u00e9s.\nEmpregou os pseud\u00f3nimos de Eduardo Colmeiro, Erik Larsson, Fernando Cadaval, Ilex, Jos\u00e9 Loureiro, Leopoldo Calero, Martinho Dumbria, Namiq Ziy\u00e1, P. F. (Pauvi\u00f1os Fontenla) .\nTraxectoria.\nNaceu na r\u00faa San Francisco do Ferrol Vello, sendo o primox\u00e9nito do empresario Gabriel Ricardo Carballo Naia e de Dolores Calero Beltr\u00e1n, que ter\u00e1n cinco fillos m\u00e1is, dous deles mortos nos primeiros anos de vida. Tras cursar os seus primeiros estudos no Colexio Comellas, tendo como titor o escritor Manuel Comellas, cursou por libre o bacharelato e trasladouse a Compostela en 1926 para estudar Dereito (licenciouse en 1931) e Filosof\u00eda e Letras (licenciado en 1935) e cumprir co servizo militar. Aqu\u00ed entrou en contacto co galeguismo e cos movementos culturais da \u00e9poca, especialmente co Seminario de Estudos Galegos. Foi este un momento de intensa militancia pol\u00edtica de Carballo, integrado no movemento nacionalista e tomando parte no activismo estudantil na Federaci\u00f3n Universitaria Escolar, da que chegou a ser presidente. En 1931 participou na creaci\u00f3n do Partido Galeguista e contribu\u00edu \u00e1 redacci\u00f3n dun dos anteproxectos non considerados para o Estatuto da Galicia. En 1933 volveu a Ferrol, ga\u00f1ou a praza de auxiliar administrativo no Concello da cidade e casou con Mar\u00eda Ignacia Ramos, licenciada en Historia e compa\u00f1eira de estudos universitarios.\nNestes anos Carballo Calero contribu\u00edu con numerosas colaboraci\u00f3ns \u00e1s m\u00e1is destacadas revistas literarias (\"A Nosa Terra\", \"N\u00f3s\", \"Gui\u00f3n\", \"Galiza\", \"Resol\", \"Universitarios\", \"Papel de Color\") e principiou a publicaci\u00f3n dos seus libros po\u00e9ticos, primeiro en espa\u00f1ol e despois en galego.\nEstudou por libre a carreira de Filosof\u00eda e Letras, licenci\u00e1ndose en 1936 pola Universidade de Santiago de Compostela, participando ao mesmo tempo activamente no movemento galeguista tanto a nivel local como nacional, sendo nomeado presidente do partido en Ferrol. En abril de 1936 foi elixido compromisario pola provincia da Coru\u00f1a para a elecci\u00f3n do presidente da Rep\u00fablica dentro da candidatura da Fronte Popular.\nGolpe de estado, defensa da Rep\u00fablica e c\u00e1rcere.\nO golpe de Estado do 18 de xullo de 1936 sorprendeuno en Madrid no momento en que concorr\u00eda \u00e1s probas para profesor de instituto en Lingua e Literatura Espa\u00f1ola. Carballo posicionouse no bando republicano, entrando en combate como miliciano no batall\u00f3n F\u00e9lix B\u00e1rzana da FETE-UGT, o sindicato no que Calero militaba, co grao de tenente e participou na defensa de Madrid. Caeu prendido no fin da guerra, na fronte de Andaluc\u00eda, e foi condenado en consello de guerra a 12 anos por separatista e reclu\u00eddo no c\u00e1rcere de Xa\u00e9n. A etapa de prisi\u00f3n foi aproveitada por Carballo para estudar alem\u00e1n. A s\u00faa novela \"Sc\u00f3rpio\" recolle a experiencia vital deses anos, tal como, en certa medida, a comedia \"A sombra de Orfeo\", a peza teatral \"Os xefes\", de 1982 e alg\u00fans poemas, como \"Fug\u00edamos da nossa vila\", inclu\u00eddo na colect\u00e1nea \"Cantigas de amigo e outros poemas (1980-1985)\".\nEn 1941 sa\u00edu en liberdade provisional volvendo para Galiza, e regresando \u00e1 s\u00faa cidade natal. Imposibilitado para exercer a funci\u00f3n p\u00fablica, refuxiouse no ensino privado (entre 1950 e 1965 no Colexio Fingoi de Lugo), no que exerceu como \"conselleiro delegado\", pois non estaba autorizado para ser director.\nDitadura franquista.\nRestableceu os contactos cos galeguistas que ficaran no pa\u00eds, moi especialmente con Francisco Fern\u00e1ndez del Riego, con quen mantivera correspondencia desde o c\u00e1rcere. En paralelo ao seu labor docente desenvolveu nestes anos un importante traballo investigador, iniciado coa tese de doutoramento \"Aportaciones fundamentales a la literatura gallega contempor\u00e1nea\", dirixida por Santiago Montero D\u00edaz, defendida en Madrid o 9 de decembro de 1954 coa cualificaci\u00f3n de premio extraordinario e publicada en 1955 na colecci\u00f3n Gredos co t\u00edtulo \"Aportaciones a la literatura gallega contempor\u00e1nea\".\nA proposta de Ram\u00f3n Otero Pedrayo, Florentino L\u00f3pez Cuevillas e Xes\u00fas Ferro Couselo, ingresou como membro numerario na Real Academia Galega o 17 de maio de 1958, pronunciando o discurso \"Contribuci\u00f3n ao estudo das fontes literarias de Rosal\u00eda\", que foi respondido por Otero Pedrayo. Logo de varios anos de traballo en 1963 publicou a obra \"Historia da literatura galega contempor\u00e1nea\", feita por encargo de Editorial Galaxia.\nEn 1965 autoriz\u00f3uselle a exercer o ensino p\u00fablico como agregado de instituto no Liceo Rosal\u00eda de Castro, de Santiago de Compostela, ao tempo que comeza a impartir aulas de galego na universidade. En 1967 foi galardoado co Pedr\u00f3n de Ouro. Por fin, en 1972 obtivo por oposici\u00f3n a c\u00e1tedra compostel\u00e1 de Ling\u00fc\u00edstica e Literatura Galega acabada de crear.\n\u00daltimos anos.\nOs estudos de Carballo atinxiron igualmente a lingua. Recollendo a herdanza dos autores do Primeiro Rexurdimento e os traballos do profesor Manuel Rodrigues Lapa, Carballo Calero, preocupado pola coherencia hist\u00f3rico-ling\u00fc\u00edstica do galego a pesar da f\u00e9rrea oposici\u00f3n que encontrou no cami\u00f1o, mostrouse defensor das teses etimoloxistas que ter\u00edan continuidade no movemento reintegracionista, feito que lle impeler\u00eda a asinar como \"Carvalho Calero\" pero tam\u00e9n lle custar\u00eda ser marxinado nos \u00faltimos anos da s\u00faa vida. As\u00ed mesmo, desenvolver\u00eda un amplo labor como editor dos cl\u00e1sicos.\nEn 1979 foi nomeado por Alejandrino Fern\u00e1ndez Barreiro, responsable do departamento de educaci\u00f3n da Xunta Preauton\u00f3mica, presidente da comisi\u00f3n encargada de establecer unhas normas ling\u00fc\u00edsticas para o uso administrativo da lingua galega. Xubilouse en 1980 mais mantivo a s\u00faa actividade creadora e seguiu colaborando con diversas asociaci\u00f3ns, como a Associa\u00e7om Galega da L\u00edngua (AGAL), de tendencia lusista, e da cal era membro de honra. En 1981 foi nomeado membro da Academia das Ci\u00eancias de Lisboa.\nO escritor.\nAutor dunha extensa obra literaria e de creaci\u00f3n, sobre lingua e sobre literatura.\nHenrique Dacosta sinala catro eixes tem\u00e1ticos na s\u00faa narrativa:\nFoi o x\u00e9nero co que se sentiu m\u00e1is identificado. A poes\u00eda \"era unha sorte de relicario, un precioso ben ao que se aferrar por se tratar dun instrumento necesario sobre o que verter as s\u00faas inquedanzas, d\u00fabidas, alegr\u00edas, pensamentos... Os poemas posteriores \u00e1 guerra civil son m\u00e1is sombr\u00edos que os precedentes... Frecuenta o clasicismo con referencias de natureza hist\u00f3rico-cultural.\"\nSegundo Pilar Pallar\u00e9s \"a s\u00faa poes\u00eda conecta intimamente coa europea e \u00e9 testemu\u00f1o, tem\u00e1tica e esteticamente, dun s\u00e9culo XX do que Carvalho se reco\u00f1ece fillo\". A s\u00faa obra po\u00e9tica, na que hai modernismo, neotrobadorismo, hilozo\u00edsmo, creacionismo, ultra\u00edsmo etc \u00e9 ampla: (\"Pret\u00e9rito imperfeito 1927-1961\" -que recolle os primeiros libros-; 1980, \"Futuro condicional (1961-1980),\" 1982; \"Cantigas de amigo e outros poemas (1980-1985),\" 1986; \"Retic\u00eancias... (1986-1989),\" 1990).\nSegundo Henrique Monteagudo \"A s\u00faa produci\u00f3n dram\u00e1tica, relativamente ampla, e en parte relacionada coa s\u00faa actividade did\u00e1ctica no Colexio Fingoi, sit\u00faase entre a tradici\u00f3n galega, estilizando a tem\u00e1tica popular, e a conexi\u00f3n co teatro europeo coet\u00e1neo (teatro do absurdo), entre o clasicismo e a experimentaci\u00f3n, con t\u00e9cnicas do teatro chin\u00e9s, f\u00f3rmulas expresionistas e aproximaci\u00f3ns \u00e1 linguaxe cinematogr\u00e1fica.\" O seu teatro fala dos problemas da comunicaci\u00f3n humana, da maternidade, do fracaso do amor, da comprensi\u00f3n e a s\u00e1tira contra a ambig\u00fcidade pol\u00edtica. En \"Teatro completo\" (1982) rec\u00f3llense as s\u00faas creaci\u00f3ns, \"Farsa das zocas\" (\"Grial\" n\u00ba 1, 1963) \u00e9 a m\u00e1is co\u00f1ecida.\nDestacou no campo da cr\u00edtica literaria con \"Sete poetas galegos\" (1955), \"Contribuci\u00f3n ao estudo das fontes literarias de Rosal\u00eda\" (1959), \"Libros e autores galegos\" I e II (1979, 1982), \"Estudios rosalianos\" (1979) e \"Letras galegas\" (1984). E a obra m\u00e1is extensa para o co\u00f1ecemento da literatura galega \"Historia da literatura galega contempor\u00e1nea\" (1963 e 1975), fonte indispensable para os estudos posteriores. Ademais de estudoso de Rosal\u00eda de Castro foi tam\u00e9n editor de importantes figuras da literatura galega (Eduardo Pondal, Ram\u00f3n Cabanillas..).\n\u00c9 autor, tam\u00e9n, dunha \"Gram\u00e1tica elemental del gallego com\u00fan\" (1966), a m\u00e1is completa ata ese momento e a primeira ferramenta para o ensino da lingua galega. Ademais destacan, entre outras, \"Problemas da l\u00edngua galega\" (1981) e \"Da fala e da escrita\" (1983).\nLegado.\nDesde 1997 a s\u00faa biblioteca persoal forma parte dos fondos bibliogr\u00e1ficos do Parlamento de Galicia, adquirida xunto co seu arquivo persoal. A colecci\u00f3n est\u00e1 formada por 4.872 volumes de monograf\u00edas e colecci\u00f3ns de 197 t\u00edtulos de revistas. Entre o heterox\u00e9neo material da colecci\u00f3n destacan documentos persoais e docentes, correspondencia, expedientes e recortes de prensa, obra propia e allea, as\u00ed como material gr\u00e1fico (l\u00e1minas, mapas, planos e carteis). Os fondos at\u00f3panse nunha das salas da biblioteca parlamentaria que leva precisamente o nome de \u201cSala Carballo Calero\u201d.\nReco\u00f1ecementos.\nEn 1981 foi nomeado Membro de Honra da Asociaci\u00f3n de Escritores en Lingua Galega. En 1984 conced\u00e9uselle a Medalla Castelao, en 1986 pechou o \"Encontro sobre o estado actual da normalizaci\u00f3n ling\u00fc\u00edstica\" que deu lugar \u00e1 creaci\u00f3n da Mesa pola Normalizaci\u00f3n Ling\u00fc\u00edstica, en 1987 obtivo o Premio da Cr\u00edtica de narrativa galega pola s\u00faa novela \"Sc\u00f3rpio\".\nEn 1990 O Facho rendeulle homenaxe cun ciclo de conferencias. Nos anos 2000 e 2010, conmemorando o seu pasamento e o centenario do seu nacemento, celebr\u00e1ronse diferentes homenaxes sobre todo en Ferrol. Fillo Predilecto de Ferrol dende o ano 1990, o Parlamento de Galicia nomeouno por unanimidade Fillo Ilustre de Galicia desde 1996.\nEstivo en varias ocasi\u00f3ns (2008, 2010, 2013, 2015, 2016, 2017 e 2018) entre os nomeados polos membros da Real Academia Galega para dedicarlle o D\u00eda das Letras Galegas. Finalmente, en xu\u00f1o 2019 foi o \u00fanico candidato proposto e a figura escollida polo plenario da RAG para ser a figura homenaxeada o D\u00eda das Letras do ano 2020, coincidindo cos 110 anos do seu nacemento e os 30 anos do seu pasamento.\nLeva o seu nome un centro de ensino p\u00fablico da Conseller\u00eda de Educaci\u00f3n da Xunta de Galicia, o IES Ricardo Carballo Calero, no barrio de Caranza de Ferrol. Tam\u00e9n o Complexo Deportivo Carballo Calero de Carballo e o Centro Cultural Carvalho Calero de Ferrol.\nDesde 1990 conv\u00f3canse os premios Carvalho Calero de investigaci\u00f3n ling\u00fc\u00edstica e creaci\u00f3n literaria, outorgados polo Concello de Ferrol."}
{"id": "21350", "revid": "54334", "url": "https://gl.wikipedia.org/wiki?curid=21350", "title": "X\u00e9nero", "text": "X\u00e9nero \u00e9 unha palabra que significa \"tipo, clase, categor\u00eda\" e que ten distintos significados en galego.\n=Etimolox\u00eda=\nA voz x\u00e9nero v\u00e9n do lat\u00edn \"Genus, generis\" ('orixe, nacemento') e posteriormente 'tipo, clase, categor\u00eda, variedade'. Etimoloxicamente, o lat\u00edn presenta unha ra\u00edz indoeuropea, \"gen-\", que aparece no grego \"gen-\" 'orixinar, producir' e en varias ra\u00edces xerm\u00e1nicas. No ingl\u00e9s \"kind\" 'clase' e \"king\" 'rei', entre outras, est\u00e1n emparentadas coa ra\u00edz latina \"gen-\" que deixou unha notable descendencia. O franc\u00e9s moderno \"genre\", o castel\u00e1n e portugu\u00e9s \"g\u00e9nero\" (\"g\u00eanero\" en brasileiro), o catal\u00e1n \"g\u00e8nere\" e o italiano \"genere\" co significado de 'tipo, clase, categor\u00eda' e un desenvolvemento sem\u00e1ntico similar proceden, coma o galego, do lat\u00edn. Os descendentes cultos da mesma familia \"xene\", \"x\u00e9nese\" e \"os\u00edxeno\" (tam\u00e9n grafado \"os\u00edxeno\") incorporados a partir do grego e do lat\u00edn conservan o sentido etimol\u00f3xico. No ingl\u00e9s o sentido biol\u00f3xico foi asumido polo latinismo \"genus\", o sentido art\u00edstico polo galicismo \"genre\".\nO fil\u00f3sofo grego Prot\u00e1goras foi, segundo Arist\u00f3teles, o o primeiro en usar os termos masculino, feminino e neutro para clasificar os nomes introducindo o concepto de x\u00e9nero gramatical na cultura ling\u00fc\u00edstica occidental."}
{"id": "21351", "revid": "89787", "url": "https://gl.wikipedia.org/wiki?curid=21351", "title": "Ant\u00f3n Riveiro Coello", "text": "Ant\u00f3n Riveiro Coello, nado en Xinzo de Limia o 28 de agosto de 1964, \u00e9 un escritor en lingua galega.\nTraxectoria.\nCursou estudos de Dereito na Universidade de Santiago de Compostela. Tocou a guitarra nun grupo de rock, exerceu de vendedor, foi funcionario do Estado, e finalmente da administraci\u00f3n auton\u00f3mica en Boiro.\nColaborou activamente no proxecto Barbantia.\nMenci\u00f3ns e premios.\nTen sido galardoado tam\u00e9n con outros premios como o Castelao de Narrativa, Breog\u00e1n de Contos, Premio Ourense de Contos etc.\n\u00c9 fillo predilecto de Xinzo de Limia, fillo adoptivo do concello de Baltar, xu\u00edz honorario do Couto Mixto e foi presidente fundador da Asociaci\u00f3n Cultural Barbantia."}
{"id": "21357", "revid": "98629", "url": "https://gl.wikipedia.org/wiki?curid=21357", "title": "X\u00e9nero literario", "text": "Os x\u00e9neros ret\u00f3ricos.\nAta a fin da idade media, a ret\u00f3rica co\u00f1eceu tres x\u00e9neros definidos polas s\u00faas motivaci\u00f3ns:\nA historia dos x\u00e9neros cl\u00e1sicos foi rastrexada minuciosamente por Gerard Genette no \"Introduci\u00f3n \u00f3 Arquitexto\" (1979). Genette estr\u00e1\u00f1ase de que esta clasificaci\u00f3n puidese sobrevivir no esencial durante tantos anos cando contrad\u00ed de forma manifesta a s\u00faa base. O avogado que acusa ou defende non pode facelo sen persuadir e sen eloxiar ou censurar. Os te\u00f3ricos franceses do s\u00e9culo XVII e XVIII reco\u00f1ecen este estado do asunto e alertan de que os x\u00e9neros tenden a prestarse un apoio mutuo. Un serm\u00f3n, por exemplo, pode alternar entre deliberativo e demostrativo.\nA aplicaci\u00f3n desta teor\u00eda \u00e1s obras literarias presentaba a\u00ednda maiores problemas a\u00ednda que ofrec\u00eda, en contrapartida, a comodidade de tomar como base a existencia de tres funci\u00f3ns ling\u00fc\u00edsticas (incitar, persuadir e conmover) que certamente recubr\u00edan os nomes dos tres x\u00e9neros.\nOs x\u00e9neros como estrutura piramidal.\n\u00d3 longo do s\u00e9culo XIX e durante a primeira metade do s\u00e9culo XX, a estrutura piramidal domina a concepci\u00f3n do x\u00e9nero, organizado en subx\u00e9neros compostos por varias especies de textos, que \u00e1 s\u00faa vez comprender\u00edan varias outras subespecies. Esta terminolox\u00eda ir\u00eda acompa\u00f1ada dos conceptos de parax\u00e9neros (\u00f3 lado da novela, o relato breve e o conto) e de superx\u00e9neros (o lirismo ou o teatro, por exemplo).\nOs x\u00e9neros como esquemas de comunicaci\u00f3n.\nHenri Bonnard \u00e9 partidario de falar dos x\u00e9neros como de categor\u00edas que existen nunha \u00e9poca dada nun certo n\u00famero e que poden ser clasificados atendendo \u00f3s diversos factores non xerarquizados que interve\u00f1en no esquema da comunicaci\u00f3n:\nOs diferentes x\u00e9neros.\nVelaqu\u00ed unha lista de x\u00e9neros e formas literarias:"}
{"id": "21358", "revid": "89787", "url": "https://gl.wikipedia.org/wiki?curid=21358", "title": "Idade de Pedra", "text": "A Idade de Pedra \u00e9 o per\u00edodo da Prehistoria que abrangue dende que os seres humanos comezaron a elaborar ferramentas e trebellos de pedra ata o descubrimento e uso dos metais. Tam\u00e9n se utilizaron a madeira, os \u00f3sos e mais outros materiais coma corno, coiro, cordas, ou cestos, mais a pedra (en particular diversas rochas de rotura concoide coma o pedernal, o cuarzo, a cuarcita, ou a obsidiana) foi utilizada para fabricar ferramentas e armas, de corte ou de percusi\u00f3n.\nNon obstante, esta \u00e9 unha circunstancia necesaria, pero insuficiente para a definici\u00f3n deste per\u00edodo, xa que tiveron lugar nel fen\u00f3menos fundamentais para o que ser\u00eda o futuro da humanidade: a evoluci\u00f3n humana, as grandes adquisici\u00f3ns tecnol\u00f3xicas (o lume, as ferramentas ou a vestimenta), a evoluci\u00f3n social, os cambios clim\u00e1ticos, a di\u00e1spora do ser humano por todo o mundo habitable (ec\u00famene) dende o seu berce africano, e a revoluci\u00f3n econ\u00f3mica dende un sistema cazador-colector, ata un sistema parcialmente produtor, entre outras cousas. O rango de tempo que abrangue este per\u00edodo \u00e9 ambiguo, discutido e variable segundo a rexi\u00f3n da que se trate. A\u00ednda que \u00e9 posible falar deste per\u00edodo en concreto para o conxunto da humanidade, non hai que esquecer que alg\u00fans grupos humanos nunca desenvolveron a tecnolox\u00eda da fundici\u00f3n de metais e por tanto quedaron sumidos nunha \"idade de pedra\" ata que se atoparon con culturas tecnoloxicamente m\u00e1is desenvolvidas. Non obstante, en xeral, consid\u00e9rase que este per\u00edodo comezou en \u00c1frica hai 2,8 mill\u00f3ns de anos, coa aparici\u00f3n da primeira ferramenta humana, ou quizais pre-humana.\nA este per\u00edodo seguiulle o Calcol\u00edtico ou Idade de Cobre e, sobre todo, a Idade de Bronce, durante a que as ferramentas desta aliaxe chegaron a ser com\u00fans; esta transici\u00f3n aconteceu entre o 6000 a.C. e 2500 a.C. Tradicionalmente div\u00eddese a Idade de Pedra en \"Paleol\u00edtico\", cun sistema econ\u00f3mico de caza-recolecci\u00f3n e \"Neol\u00edtico\", no que se produce a revoluci\u00f3n cara ao sistema econ\u00f3mico produtivo \"agropecuario\", a suma da agricultura e maila gandar\u00eda.\n\u00c1frica.\n\u00c1frica \u00e9 o berce da humanidade e actualmente o continente con m\u00e1is pobos primitivos superviventes, disto ded\u00facese que a Prehistoria de \u00c1frica \u00e9 a m\u00e1is longa e complexa de todo o globo.\nA diferenza de Eurasia e, incluso, de Am\u00e9rica, os cambios clim\u00e1ticos ocorridos durante a Prehistoria no continente africano non foron glaciaci\u00f3ns, sen\u00f3n per\u00edodos de maior humidade, chamados \"pluviais\", alternados con outros de m\u00e1is aridez, \"interpluviais\", a\u00ednda que a s\u00faa determinaci\u00f3n e cronolox\u00eda son bastante dif\u00edciles de delimitar (para alg\u00fans os episodios pluviais corresp\u00f3ndense coas glaciaci\u00f3ns, para outros, cos interglaciares):\nNorte de \u00c1frica.\nA \u00c1frica Mediterr\u00e1nea ten durante a Idade de Pedra, unha periodizaci\u00f3n esencialmente paralela \u00e1 europea, cando menos ata o Neol\u00edtico, pero despois, a influencia da civilizaci\u00f3n exipcia e a chegada de colonizadores fenicios acelera o ritmo evolutivo en relaci\u00f3n a Europa.\nO Paleol\u00edtico.\nAs culturas m\u00e1is antigas p\u00f3dense inserir no \"Olduvaiense\", localizado en sitios arqueol\u00f3xicos coma \"Sidi Abderram\u00e1n\" en Casablanca (Marrocos), estudado polo profesor Pierre Biberson e datado en preto dun mill\u00f3n de anos, o que puido establecer unha transici\u00f3n gradual desde unha cultura na que predominan os croios tallados, ata outra na que o biface \u00e9 o \"f\u00f3sil director\". As industrias de \"Sidi Abderram\u00e1n\" poder\u00edan vincularse ao tipo humano atopado por Camille Arambourg en \"Ternifine\" (Alxeria), o denominado \"Atlanthropus mauritanicus\" (en realidade unha variedade de \"Homo heidelbergensis\").\nO Achelense \u00e9 moi antigo e moi abundante nesta zona; destacan, entre outros, sitios arqueol\u00f3xicos coma \"Sidi Zin\" (Tunisia), \"Ain Fritissa\" (Marrocos), \"Arka\", \"Erg Tihodaine\", \"Tachengit\" e \"Tabelbal\u00e1\" (todos en Alxeria); \"Abbassieh, Kharga\" e \"Gurnah\" (estes en Exipto). S\u00f3 en Alxeria foi posible establecer unha secuencia completa do Achelense norteafricano (entre 800.000 e 100.000 anos de antig\u00fcidade), especialmente rico en fendedores, amais de bifaces.\nLi\u00f1a do tempo do Paleol\u00edtico inferior e medio no Norte de \u00c1frica\nO Paleol\u00edtico medio norteafricano nace coa chegada dos neandertais, probablemente procedentes de Europa, portando a s\u00faa cultura Musteriana. Recentemente reavivouse a controversia sobre o itinerario que seguiron os neandertais entre \u00c1frica e Europa, xa que, a\u00ednda que se chegara ao consenso de que foi a trav\u00e9s do Pr\u00f3ximo Oriente, recentes descubertas parecen demostrar que polo menos houbo comunicaci\u00f3n a trav\u00e9s do estreito de Xibraltar, probablemente en ambos os dous sentidos. Por\u00e9n, o Paleol\u00edtico medio norteafricano, tan similar ao europeo ata hai pouco m\u00e1is de 50.000 anos, inicia un per\u00edodo ocupado por unha industria sen paralelo, denominada cultura Ateriense, que recibe o nome do sitio arqueol\u00f3xico de \"Bir el-Ater\", en Alxeria. O \"Ateriense\" \u00e9 moi similar ao musteriano e, de feito, alg\u00fans soste\u00f1en que deriva deste, pero se distingue del porque a maior parte dos \u00fatiles son pedunculados (raspadeiras, puntas, raedeiras etc.) e pezas foli\u00e1ceas con retoque cubrinte. As\u00f3ciase ao tipo humano de \"Jebel Irhoud\" (Marrocos). O Ateriense \u00e9 moi abundante durante uns 20.000 anos (\"Bir el-Ater, Taforalt, Temara, Dar-es-Soltan...\"), pero hai 30.000 anos comeza o seu declinio, a\u00ednda que perdura marxinalmente deica o Holoceno, hai 12.000 anos. O Ateriense as\u00f3ciase a condici\u00f3ns clim\u00e1ticas secas, polo que a s\u00faa m\u00e1xima expansi\u00f3n coincide con per\u00edodos de aridez. De feito, sosp\u00e9itase que as s\u00faas raiga\u00f1as se afunden ata o ano 70.000\u00a0a.C.; en troques, o seu ocaso \u00e9 froito dun clima m\u00e1is benigno no S\u00e1hara, o que provocou a chegada de pobos m\u00e1is avanzados, humanos modernos con culturas laminares, fundamentalmente a \"Iberomaurisiense\" e outras que se citan a continuaci\u00f3n. De todos os xeitos, durante varias decenas de miles de anos as industrias aterienses conviven coas industrias laminares, ocupando nichos ecol\u00f3xicos diferentes.\nO Paleol\u00edtico superior tampouco \u00e9 igual ao europeo, pois o conxunto de culturas que se dan no norte de \u00c1frica \u00e9 diferente. A m\u00e1is co\u00f1ecida \u00e9 a \"Iberomaurisiense\" ou \"Oraniense\", unha facies cultural propia do Magreb que nace algo antes do 30.000\u00a0a.C. e mant\u00e9n unha extensa lonxevidade, pois a\u00ednda permanece presente ao comezo do Mesol\u00edtico, desaparecendo hai uns 8.000 anos. A s\u00faa orixe e caracter\u00edsticas son a\u00ednda tema de debate, e de feito te\u00f1en sido obxecto de todo tipo de especulaci\u00f3ns sobre a s\u00faa raiga\u00f1a \"ateriense\", para uns, tra\u00edda por inmigrantes da pen\u00ednsula Ib\u00e9rica, segundo os que lle deron o seu nome, e de procedencia oriental (chegada de \"primitivos modernos\") segundo a maior\u00eda. \u00c9 unha cultura \"leptol\u00edtica\", isto \u00e9, laminar: na que as follas l\u00edticas xa son esenciais como soportes para todo tipo de trebellos, obtidos por medio de retoque abrupto, e que co tempo tende \u00e1 microlitizaci\u00f3n, document\u00e1ndose, incluso a t\u00e9cnica do microburil. As\u00f3ciase a restos humanos de aspecto cromanoide europeo, coma os de \"Mecha el-Arbi\" e \"Afalou Bou Rummel\"; pero tam\u00e9n ten moitas semellanzas con industrias de zonas situadas m\u00e1is ao leste, sen que se puidese pescudar cal delas \u00e9 a m\u00e1is antiga. Isto ref\u00edrese a culturas coma a \"Dabbaniense\" (Libia), a \"Mochambiense\", a \"Qadense\" e outras culturas do val do Nilo, dunha antig\u00fcidade m\u00ednima de 40.000 anos, con numerosas raspadeiras, raedeiras, bur\u00eds e follas de bordo abatido. O microlitismo aparece moi cedo, contra a 14.000 anos de antig\u00fcidade; estas culturas variadas e, ao tempo, semellantes, enlazan co Capsiense epipaleol\u00edtico.\nLi\u00f1a do tempo do Paleol\u00edtico ao Neol\u00edtico no Magreb\nO Epipaleol\u00edtico.\nA cultura m\u00e1is importante desta fase \u00e9, sen d\u00fabida, a \"Capsiense\", unha cultura bastante serodia, incluso para o Mesol\u00edtico e que, de feito, sobreviviu ao Neol\u00edtico baixo a denominaci\u00f3n de \"Neol\u00edtico de tradici\u00f3n capsiense\". De todos os xeitos o \"Capsiense\" foi definido por J. de Morgan no sitio arqueol\u00f3xico de \"El-Mekta\", preto de Gafsa (Tunisia), pero a s\u00faa influencia supera a rexi\u00f3n do Magreb, acadando a Cirenaica e mesmo as ribeiras do val do Nilo. Os sitios arqueol\u00f3xicos capsienses adoitan ter unha gran cantidade de cunchas de orixe bromatol\u00f3xico, chamados \"cuncheiros\", e unha industria l\u00edtica laminar e microl\u00edtica, con trapecios e tri\u00e1ngulos, \u00e1 que se suman ovos de avestruz, usados como recipientes, moitas das veces decorados. O Capsiense poder\u00edase asociar aos restos humanos de \"Ain Dakkara\", en Libia, coas impresionantes manifestaci\u00f3ns rupestres de Tassili e outros rochedos saharianos.\nNeol\u00edtico norteafricano.\nLi\u00f1a do tempo do Neol\u00edtico no Nilo\n\u00c1frica subsahariana.\nA xeograf\u00eda da \u00c1frica central e meridional resulta bastante homox\u00e9nea comparada coa doutros continentes, debido a que se trata dunha das zonas xeoloxicamente m\u00e1is antigas do planeta e a erosi\u00f3n eliminou as grandes barreiras naturais. Tan s\u00f3 paga a pena destacar as mesetas e depresi\u00f3ns formadas por movementos tect\u00f3nicos diversos: a conca do Congo e a foxa do Kalahari, arrodeadas por mesetas (xeoloxicamente: \"escudos e macizos arcaicos\") en Angola, Namibia e Zambia, entre outros. As cordilleiras e zonas escarpadas existentes agr\u00fapanse cara ao leste (Drakensberg, os montes Muchinga, os montes Mitumba, os montes Ruwenzori), onde se sit\u00faan os picos Kilimanjaro e monte Kenya e, xa m\u00e1is ao norte, o macizo Et\u00edope en asociaci\u00f3n coa gran falla co\u00f1ecida coma Gran Val do Rift, unha enorme zona chea de cisallamentos, volc\u00e1ns, bloques elevados, xigantescos lagos e sobre todo, barrancas. Ten forma de Y e case 5.000\u00a0km de lonxitude, xa que nace ao sur de Mozambique e chega deica o Mar Vermello, dende o que contin\u00faa, en Asia, deica o val do Xord\u00e1n. Precisamente o Val do Rift \u00e9 a zona onde puido comezar a historia do ser humano.\nA\u00ednda que na actualidade hai considerables diferenzas clim\u00e1ticas, hidrogr\u00e1ficas e ecol\u00f3xicas, non \u00e9 posible aplicar estes par\u00e1metros \u00e1 Idade de Pedra, pois, como xa se viu, houbo cambios ambientais significativos ao longo do seu desenvolvemento. Precisamente foi alg\u00fan deses cambios, combinado coas transformaci\u00f3ns xeol\u00f3xicas, a fa\u00edsca que, posiblemente, propiciou a aparici\u00f3n e evoluci\u00f3n dos hom\u00ednidos. Semella que, hai m\u00e1is de 20 mill\u00f3ns de anos, os monos primitivos habitaban os mestos bosques de \u00c1frica Oriental. Estes primates (quizais o Propliopithecus-Aegyptopithecus) despraz\u00e1banse polas \u00e1rbores a catro patas. Un presunto movemento tect\u00f3nico (talvez relacionado dalg\u00fan xeito co Rift) fixo que as selvas permanecesen no oeste, pero provocou o desecamento do leste, aparecendo un territorio de sabanas e prader\u00edas \u00e1s que os novos primates tiveron que se adaptar. Suponse que deste xeito naceron os primeiros antropoides b\u00edpedes, que, posiblemente, pertencer\u00edan \u00e1 especie Ardipithecus, que, pola s\u00faa banda, deu lugar aos australopitecinos nun momento indeterminado entre hai 6 e 4 mill\u00f3ns de anos.\nNon se desbota que alg\u00fans australopitecinos avanzados elaborasen ferramentas rudimentarias, pero hai unha forte pol\u00e9mica ao respecto. Crese que son os membros do x\u00e9nero Homo os primeiros que fabricaron ferramentas previsoramente, isto \u00e9, antes de necesitalas, sen improvisar, sen\u00f3n previndo o seu posible uso con antelaci\u00f3n. Neste momento comeza a Prehistoria e a Idade de Pedra que, para a \u00c1frica subsahariana adoita dividirse en fases de denominaci\u00f3n anglosaxoa:\nIdade de Pedra Temper\u00e1 \"(ESA)\".\nA Idade de Pedra Temper\u00e1 (ESA polas s\u00faas siglas en ingl\u00e9s, \"Early Stone Age\") fai referencia ao per\u00edodo comprendido desde a aparici\u00f3n do primeiro ser humano, hai m\u00e1is de dous mill\u00f3ns e medio de anos, deica hai uns 200.000 anos. Incl\u00fae, practicamente, todos os grandes pasos da evoluci\u00f3n humana (pois os chamados \"\u00abPrimitivos Modernos\u00bb\" deberon xurdir cara ao final deste per\u00edodo), as\u00ed como importantes avances culturais, dos que apenas se co\u00f1ecen uns poucos vestixios conservados de pedra e \u00f3so. Para o entender mellor adoita dividirse en d\u00faas grandes etapas:\n\u00c9 de supo\u00f1er que existiu unha industria en madeira ou en \u00f3so, pero non se conservou nas mesmas condici\u00f3ns. Os protagonistas deste amplo complexo cultural foron varias especies do x\u00e9nero Homo (H. habilis, H. rudolfensis e formas temper\u00e1s de H. erectus, cientificamente englobadas na especie H. ergaster). Parecen todos eles foron cazadores soamente en raras ocasi\u00f3ns, dedic\u00e1ndose, m\u00e1is ben, \u00e1 recolecci\u00f3n e a preada; co\u00f1ec\u00edan pero non dominaban o lume, e xa se lles atrib\u00faen algunhas estruturas construtivas sinxelas para se protexeren.\nA ferramenta m\u00e1is co\u00f1ecida do Achelense \u00e9 o biface, pero a variedade tipol\u00f3xica se multiplica, aparecendo fendedores, triedros, bolas poli\u00e9dricas e todo tipo de trebellos sobre lascas retocadas. O Achelense africano tam\u00e9n \u00e9 lonxevo, xa que perdura ata hai uns 200.000 anos e, a mi\u00fado \u00e9 com\u00fan referirse a el coma \"Fauresmithiense\" na zona oriental ou \"Stellenbosch\" na zona meridional. Posiblemente a expansi\u00f3n do Achelense f\u00f3ra de \u00c1frica ser\u00eda consecuencia dunha segunda vaga colonizadora que desta volta, pola contra, non acadou os lindes de Asia.\nLi\u00f1a do tempo do Paleol\u00edtico inferior da \u00c1frica Subsahariana\nO Achelense vai desaparecendo en datas nas que aparecen os humanos modernos primitivos, moito m\u00e1is intelixentes e cunha tecnolox\u00eda moito m\u00e1is sofisticada e diversa. A\u00ednda que non pertenza a esta rexi\u00f3n, en \"Jebel Irhoud\", pr\u00f3ximo a Marrakech (Marrocos) apareceu unha mand\u00edbula de primitivo moderno con m\u00e1is de 160.000 anos; data similar te\u00f1en os restos de \"Herto\" (Etiop\u00eda) o que permite marcar o final da Idade de Pedra Temper\u00e1 en todo o continente.\nIdade de Pedra Intermedia \"(MSA)\".\nA Idade de Pedra Intermedia \"(Middle Stone Age)\", \u00e9 o per\u00edodo comprendido entre o final da Idade de Pedra Temper\u00e1 ou ESA (hai 200.000 anos), ata o inicio da Idade de Pedra Serodia, ou LSA (hai 30.000 anos); poder\u00eda po\u00f1erse en paralelo co Paleol\u00edtico medio Europeo, pero existen sensibles diferenzas culturais e antropol\u00f3xicas entre ambas as d\u00faas. Para determinados autores, toda a zona ten unhas constantes com\u00fans (t\u00e9cnicas de extracci\u00f3n \"Levallois\" ou semellantes, presenza de finas pezas fol\u00e1ceas bifaciais, e evoluci\u00f3n cara a t\u00e9cnicas de obtenci\u00f3n de follas e folli\u00f1as, ao final) e outros aprecian d\u00faas correntes cunha separaci\u00f3n que se vai facendo m\u00e1is sutil a medida que os descubrimentos avanzan e que certos autores atrib\u00faen a imposici\u00f3ns da materia prima ou \u00e1 especializaci\u00f3n das ferramentas para h\u00e1bitats de bosque e de sabana.\nLi\u00f1a do tempo da Idade de Pedra Intermedia (MSA) de \u00c1frica\nNon \u00e9 doado atribu\u00edr grupos humanos a cada unha desas ferramentas; quizais as m\u00e1is arcaicas correspondan a \"presapiens\", e as m\u00e1is evolucionadas aos primeiros \"sapiens\" ancestrais. En efecto, os \"Primitivos modernos\" nacen en \u00c1frica, nesta fase, coma se viu na ep\u00edgrafe anterior para \"Jebel Ihroud\" (Marrocos) e \"Herto\" (Kenya); tam\u00e9n se documentan os seus restos nos asentamentos surafricanos de \"Border Cave\" e \"Klaisies River Mouth\".\nIdade de Pedra Serodia \"(LSA)\".\nA Idade de Pedra Serodia \"(Late Stone Age)\" \u00e9 o \u00faltimo per\u00edodo do Paleol\u00edtico da \u00c1frica subsahariana. Desde o primeiro intre (o denominado \"early Late Stone Age\") no sur de \u00c1frica xa hai culturas microl\u00edticas e laminares (leptol\u00edticas) nas que se puido documentar o troco (comercio?) de obsidiana ao longo de rutas que van do val do Rift deica Sur\u00e1frica con 32.000 anos. Semellan existir d\u00faas tradici\u00f3ns: unha microl\u00edtica, aparentemente derivada da tradici\u00f3n de \"Howieson's Poort\", con culturas coma \"Robberg\" ou \"Wilton\", e outra baseada en utensilios sobre lascas vulgares (\"Tshitoliense\", \"Nachikufiense\", \"Hargeisiense\", en \u00c1frica central e oriental ou incluso pezas macrol\u00edticas coma a cultura \"Albany\" ou a \"Magosiense\".\nLi\u00f1a do tempo da Idade de Pedra Serodia (LSA) de \u00c1frica\nO final da Idade de Pedra Serodia v\u00e9n acoutado polas brillantes manifestaci\u00f3ns da cultura Nok, que se asocia coa introduci\u00f3n da tecnolox\u00eda do ferro a mediados do primeiro milenio da nosa era. A\u00ednda que, en moitas rexi\u00f3ns m\u00e1is illadas, as ferramentas apenas evolucionaron ata a \u00e9poca da colonizaci\u00f3n europea.\nOriente Medio.\n\u00dasanse aqu\u00ed indistintamente as expresi\u00f3ns Oriente Medio e Pr\u00f3ximo Oriente para denominar a rexi\u00f3n do Oriente m\u00e1is pr\u00f3xima a Europa. As s\u00faas lindes var\u00edan segundo quen empregue o termo pero, no seu sentido m\u00e1is restrinxido, \u00e9 sin\u00f3nimo de Asia sudoccidental, inclu\u00edndo Turqu\u00eda, Siria, L\u00edbano, Israel, Palestina, Xordania, Iraq, Ir\u00e1n (tam\u00e9n, Arabia Saudita, Kuwait, Bahrain, Qatar, Emiratos \u00c1rabes Unidos, Om\u00e1n e o Iemen, dos que non se fala no artigo). A mi\u00fado, incl\u00faese Exipto, pero aqu\u00ed deixarase o val do Nilo para a ep\u00edgrafe \"\u00c1frica\"; pola mesma raz\u00f3n reservarase Chipre para o cap\u00edtulo europeo. En troques, incl\u00faense ocasionalmente zonas do C\u00e1ucaso lindeiras con Europa.\nEn calquera caso, desde o punto de vista hist\u00f3rico e, m\u00e1is en concreto, prehist\u00f3rico, o Oriente Medio \u00e9 o que se denomina unha Zona Nuclear que esparexe continuas innovaci\u00f3ns e cambios que infl\u00faen decisivamente no desenvolvemento, non s\u00f3 de zonas lindeiras, sen\u00f3n de Eurasia toda.\nPaleol\u00edtico en Oriente Medio.\nRestos do Paleol\u00edtico inferior no Pr\u00f3ximo Oriente\nLi\u00f1a do tempo do Paleol\u00edtico inferior no Pr\u00f3ximo Oriente\nExemplo da transformaci\u00f3n l\u00edtica desde o Mustero-Levalloisiense ata o Auri\u00f1aciense levantino\nRestos humanos de Primitivos modernos e Neandertais procedentes do Xord\u00e1n en Israel\nLi\u00f1a do tempo do Paleol\u00edtico medio no Pr\u00f3ximo Oriente\nUtensilios t\u00edpicos da tradici\u00f3n Ahmariense\nUtensilios t\u00edpicos do Auri\u00f1aciense Levantino (\"Anteliense\" e \"Atlitiense\")\nLi\u00f1a do tempo do Paleol\u00edtico superior no Pr\u00f3ximo Oriente\nMesol\u00edtico en Oriente Medio.\nComezou hai uns 15.000 anos en Mesopotamia e Exipto, ao finalizar a \u00faltima glaciaci\u00f3n. O cambio clim\u00e1tico provocou na zona un proceso de desertizaci\u00f3n que, loxicamente, afectou aos costumes dos seus habitantes, a\u00ednda que dun xeito paulatino. Tam\u00e9n \u00e9 posible que o cambio clim\u00e1tico non fose o \u00fanico factor causante do proceso, sen\u00f3n s\u00f3 un elemento m\u00e1is que estimulou ao ser humano no seu progreso. En calquera caso, ao principio, a caza e a recolecci\u00f3n continuaron sendo fundamentais; pero, ao se reduciren as \u00e1reas ecoloxicamente produtivas nas ribeiras dos r\u00edos, lagos e oasis, a relaci\u00f3n entre especies animais e vexetais coas comunidades humanas f\u00edxose m\u00e1is \u00edntima. Nesta zona medraban espontaneamente o trigo e a cebada, e abundaban as mandas de ovellas, cabras e touros salvaxes. O nomadismo transformouse, forzosamente, en semisedentarismo, a caza converteuse en simbiose (os humanos cazaban as s\u00faas pezas ao tempo que as protex\u00edan doutros competidores ecol\u00f3xicos, como reserva de comida) e a recolecci\u00f3n volveuse forraxeo organizado. Esta fase ch\u00e1mase, no Oriente Medio, Kebariense. Neste per\u00edodo inventouse o arco e as frechas, con puntas que pod\u00edan estar elaboradas cunha soa peza l\u00edtica foli\u00e1cea (a t\u00edpica punta de frecha), ou con varias incrustadas nun hastil (\u00e9 dicir, microlitos laminares chamados \"puntas de Kebarah\" e microlitos xeom\u00e9tricos).\nPosteriormente a recolecci\u00f3n adquire maior importancia, xurdindo a cultura m\u00e1is significativa do Mesol\u00edtico medio-oriental, o Natufiense, localizada nas proximidades de \"Wadi-en-Natuf\" (un regato en Palestina), caracterizada polo sedentarismo (existen pequenos poboados con casas circulares de adobe e silos para o grao), o forraxeo sistem\u00e1tico e especializado en cereais, asociado a microlitos de tipo \"dentes de fouce\", xunto a morteiros, pedras de moer etc. No Natufiense case calquera pequena lasca alongada \u00e9 aproveitada para obter trebellos de diversas clases; \u00e9 dicir, aumenta a econom\u00eda de xestos, pero, aparentemente, a t\u00e9cnica l\u00edtica se degrada. Non obstante, isto poder\u00eda interpretarse como unha flexibilizaci\u00f3n da econom\u00eda, xa que os produtos obtidos son menos especializados, poden usarse con diversos prop\u00f3sitos, non s\u00f3 como ferramentas de caza, ou por se elaborar \"in situ\", para unha necesidade puntual.\n\"Li\u00f1a do tempo do Epipaleol\u00edtico/Mesol\u00edtico no Pr\u00f3ximo Oriente\"\nNeol\u00edtico en Oriente Medio.\nHai algo m\u00e1is de 10.000 anos as innovaci\u00f3ns que se deron chegaron a ser tan notables que se fala da Revoluci\u00f3n do Neol\u00edtico no Oriente Medio, \u00e9 dicir, os territorios de Mesopotamia (actualmente, Iraq) e Cana\u00e1n (actualmente, Israel e Palestina), e accesoriamente poder\u00edanse inclu\u00edr tam\u00e9n o val do Nilo (Exipto), L\u00edbano, o norte de Siria e o Sueste de Anatolia (Turqu\u00eda). Debido \u00e1 morfolox\u00eda da rexi\u00f3n orixinaria, esta foi denominada Crecente F\u00e9rtil.\nOs habitantes de Oriente Medio foron os primeiros en domesticar animais (gandar\u00eda: sobre todo, ovellas, cabras e vacas; a caza non se abandona de todo, pero agora vai ser algo secundario), as\u00ed como en cultivar plantas: (agricultura: sobre todo, centeo \u2014\"Secale cereale\"\u2014, orxo \u2014\"Hordeum hexastichum\"\u2014, trigo \u2014\"Triticum dicoccum\"\u2014 e outros cereais). A evidencia m\u00e1is antiga de traballo agr\u00edcola d\u00e1se en Tell Abu Hureyra (Siria) hai 11.000 anos; entrementres os primeiros animais dom\u00e9sticos foron os ovic\u00e1pridos en Zawi Chemi Shanidar (Iraq), hai uns 10.500 anos.\nDende o Crecente F\u00e9rtil, o Neol\u00edtico foise estendendo por Asia (cara \u00e1 India e a China), \u00c1frica (sobre todo, en Exipto) e por Europa a trav\u00e9s do Mediterr\u00e1neo; as consecuencias do Neol\u00edtico afectaron a todas as rexi\u00f3ns habitadas:\nA cer\u00e1mica aparece nunha fase avanzada do Neol\u00edtico, de xeito que hai un longo per\u00edodo chamado \"\u00abprecer\u00e1mico\u00bb\". As primeiras cer\u00e1micas co\u00f1ecidas son as de Kalat Jarmo (Kurdist\u00e1n), que datan do 6750 a.C. Previamente se empregar\u00edan cestos impermeabilizados con barro ou pasta de betume.\n\"Li\u00f1a de tempo do Neol\u00edtico en Oriente Pr\u00f3ximo\"\nNo Pr\u00f3ximo Oriente a Idade dos Metais coincide coa aparici\u00f3n de documentos escritos e co nacemento das primeiras civilizaci\u00f3ns, polo que estas deber\u00edan inclu\u00edrse, falando propiamente, na Historia. Pero, como as fases iniciais do Calcol\u00edtico son previas \u00e1s primeiras tabo\u00ed\u00f1as incisas e non hai rotura cultural, soamente se incl\u00faen nela procesos que se deron en tempos plenamente hist\u00f3ricos.\nAm\u00e9rica.\nA Idade de Pedra en Am\u00e9rica \u00e9 moito m\u00e1is serodia e ten a s\u00faa propia idiosincrasia. A teor\u00eda m\u00e1is aceptada \u00e9 que existe unha relaci\u00f3n con Asia dada polo feito de que o poboamento humano de Am\u00e9rica se produciu dende Siberia a trav\u00e9s do estreito de Bering. A cuesti\u00f3n m\u00e1is discutida \u00e9: cando? A Glaciaci\u00f3n de W\u00fcrm provocou un descenso do nivel mari\u00f1o que, xunto \u00e1 existencia de placas de xeo proporcionou un paso transitable sobre o estreito de Bering entre ambos os dous continentes denominado ponte de Berinxia. Non sempre era posible atravesalo; est\u00edmase que os humanos puideron pasar polo menos en d\u00faas ocasi\u00f3ns nas que hab\u00eda unha ruta libre de xeo: a primeira durou uns 4.000 anos e a segunda uns 15.000; logo desapareceu a \"ponte\" co que a migraci\u00f3n non tivo retorno. Esta ponte, segundo os cient\u00edficos, form\u00e1rase hai uns 50.000 anos. Consonte estes datos xurdiron d\u00faas teor\u00edas sobre cando foi poboada Am\u00e9rica por vez primeira polo ser humano:\nOs amerindios viviron illados do resto da humanidade durante 40.000 anos; estes grupos humanos tiveron que adaptarse a oito tipos de clima distintos, diversific\u00e1ronse en m\u00e1is de 300 tribos, con m\u00e1is de d\u00faas mil linguas diferentes e desenvolveron, polo menos, unha ducia de civilizaci\u00f3ns excepcionais. Non \u00e9, daquela, axeitado empregar a mesma terminolox\u00eda nin a mesma periodizaci\u00f3n en Am\u00e9rica que no Vello Mundo. Non se trata dun antollo chauvinista, \u00e9 a resposta \u00e1 realidade arqueol\u00f3xica:\n\"Li\u00f1a do tempo da Prehistoria de Am\u00e9rica\"\nNorteam\u00e9rica e Mesoam\u00e9rica.\nEn 1958 os arque\u00f3logos Gordon Willey e Philip Phillips propuxeron as seguintes etapas para Norteam\u00e9rica e Mesoam\u00e9rica:\nDe feito, toda Mesoam\u00e9rica pode considerarse unha \"\u00e1rea cultural con intensa profundidade temporal\": as s\u00faas civilizaci\u00f3ns comparten riscos \u00e9tnicos e ling\u00fc\u00edsticos, plantas cultivadas, calendario ritual de 260 d\u00edas e conceptos relixiosos parecidos. Por\u00e9n, o mellor xeito de as distinguir son as manifestaci\u00f3ns art\u00edsticas, a cer\u00e1mica, a artesan\u00eda, a relixi\u00f3n e a organizaci\u00f3n pol\u00edtica. Acons\u00e9llase, para m\u00e1is informaci\u00f3n, a lectura do artigo espec\u00edfico sobre Mesoam\u00e9rica.\nSuram\u00e9rica.\nAo falar das primeiras civilizaci\u00f3ns suramericanas coexisten dous puntos de vista verbo da orixe das grandes culturas andinas. Por unha banda, o que sost\u00e9n que a conca do Amazonas constitu\u00edu un ente illado e independente das costas do Pac\u00edfico e que as culturas andinas evolucionaron de xeito aut\u00f3nomo. Pola outra banda, descubr\u00edronse intensas relaci\u00f3ns comerciais e movementos migratorios de grande amplitude entre a Amazonia e os Andes; incluso alg\u00fans historiadores soste\u00f1en que os fundadores das grandes civilizaci\u00f3ns andinas eran pobos amaz\u00f3nicos cultivadores de mandioca e batata, as\u00ed como pescadores fluviais que ocuparon a Puna e os vales. En Suram\u00e9rica a periodizaci\u00f3n resulta m\u00e1is complexa; a mi\u00fado se fala dun gran per\u00edodo denominado \"\u00abprecer\u00e1mico\u00bb\" que vai do 20.000\u00a0a.C. ao 2000\u00a0a.C. e que engloba o \u00abper\u00edodo L\u00edtico\u00bb, o \u00abPaleoindio\u00bb e o \u00abper\u00edodo Arcaico\u00bb. Pero a disparidade de denominaci\u00f3ns \u00e9 moi grande, polo que aqu\u00ed se simplificar\u00e1.\nM\u00e1is ao sur, tam\u00e9n en Chile, ach\u00e1ronse restos de vivendas e artefactos duns 12.500 anos de antig\u00fcidade en \"Monte Verde I\u00bb\", na veci\u00f1anza de Puerto Montt. Tam\u00e9n destacan \"Jobo\", en Venezuela, e \"El Inga\", en Ecuador. Desde Chile parece que foi poboada a zona de Santa Cruz (Arxentina), onde se atoparon restos l\u00edticos que se remontan a 11.000\u00a0a.C., e por fin se chega \u00e1 Terra do Fogo no 7000\u00a0a.C. (\"Cueva Fell\", Chile).\nOs Andes centrais e do sur son outra das grandes \"\u00e1reas nucleares\" americanas: as expresi\u00f3ns culturais e pol\u00edticas m\u00e1is logradas da s\u00faa evoluci\u00f3n son a cidade e o estado. A sucesi\u00f3n de culturas e lugares \u00e9 moi extensa, pero todas elas manifestan un desenvolvemento moi complexo, produto dun longo proceso aut\u00f3ctono de experimentaci\u00f3n e descubrimento. Acons\u00e9llase a lectura do artigo espec\u00edfico sobre \u00c9pocas preincaicas para ampliar informaci\u00f3n.\nEuropa.\nA Idade de pedra europea adoita dividirse en tres etapas, seguindo as propostas de John Lubbock en 1865:\nUn monumento megal\u00edtico \u00e9 unha construci\u00f3n formada por pedras rudimentariamente traballadas e de tama\u00f1o xigantesco (de varias toneladas), vela\u00ed o seu nome: \"megas\": xigante e \"lithos\": pedra. Hai varias clases de monumentos megal\u00edticos:"}
{"id": "21359", "revid": "98629", "url": "https://gl.wikipedia.org/wiki?curid=21359", "title": "Juan Antonio Samaranch", "text": "Juan Antonio Samaranch i Torrell\u00f3, nado en Barcelona o 17 de xullo de 1920 e finado o 21 de abril de 2010, foi un empresario e pol\u00edtico catal\u00e1n e expresidente do Comit\u00e9 Ol\u00edmpico Internacional.\nTraxectoria.\nNaceu no seo dunha familia acomodada. Na mocidade practicou diversos deportes coma o boxeo, a h\u00edpica, a vela, o esqu\u00ed, o golf e particularmente o h\u00f3ckey a pat\u00edns, do que foi adestrador da selecci\u00f3n espa\u00f1ola.\nEstudou empresariais no Institut d'Estudis Superiors de l'Empresa e da Escola d'Alts Estudis Mercantils de Barcelona e logo perfeccionou os seus estudos en Inglaterra e os Estados Unidos. Afiliado \u00e1 Falange Espa\u00f1ola Tradicionalista y de las JONS dende moi novo, iniciou a s\u00faa carreira pol\u00edtica no concello barcelon\u00e9s co cargo de concelleiro de Deportes no ano 1955, cargo que ocupa ata 1962. Foi xornalista deportivo, presidente da Federaci\u00f3n Espa\u00f1ola de Patinaxe e xefe da delegaci\u00f3n espa\u00f1ola en varios Xogos Ol\u00edmpicos. Entre 1955 e 1962 foi concelleiro de deportes no concello de Barcelona, e organizou nesa cidades os II Xogos do Mediterr\u00e1neo. En 1964 pasou a ser procurador en Cortes, posto que mantivo ata 1977 e que simultaneou dende 1967 co de delegado nacional de Deportes e presidente do Comit\u00e9 Ol\u00edmpico Espa\u00f1ol, e dende 1973 co de presidente da Deputaci\u00f3n de Barcelona. Na transici\u00f3n fundou o partido Pacte de Conc\u00f2rdia Catalana, que nunca chegou a presentarse a unhas elecci\u00f3ns, e en 1977 deixa o Congreso dos Deputados e marcha como embaixador de Espa\u00f1a na Uni\u00f3n Sovi\u00e9tica e Mongolia.\nAnteriormente, en 1974, fora nomeado vicepresidente do Comit\u00e9 Ol\u00edmpico Internacional, posto que ocupou ata 1978. A embaixada na URSS proporcionoulle contactos e relaci\u00f3ns nos pa\u00edses de Europa do Leste, necesarios para chegar en 1980 ao posto de presidente do COI.\nPresidencia do COI.\nEntre os seus logros est\u00e1 o de rematar cos boicots pol\u00edticos aos xogos tras os Xogos Ol\u00edmpicos de 1984, a asunci\u00f3n do profesionalismo, a reestruturaci\u00f3n do COI e sanear a econom\u00eda do COI, grazas aos contratos da televisi\u00f3n e o sistema de patrocinio ol\u00edmpico. Durante o seu mandato tam\u00e9n se inaugurou o Museo Ol\u00edmpico de Lausana.Pero tam\u00e9n recibiu cr\u00edticas de atletas, pol\u00edticos e sobre todo do xornalista brit\u00e1nico Andrew Jennings pola s\u00faa colaboraci\u00f3n co r\u00e9xime de Franco, acus\u00e1ndoo de autocr\u00e1tico e intolerante coas cr\u00edticas.\nAs\u00ed mesmo, durante o seu mandato o movemento ol\u00edmpico asumiu plenamente o profesionalismo dentro do deporte, e permitiuse a participaci\u00f3n de atletas profesionais en distintas especialidades, como xogadores de baloncesto. Aumentou grandemente o n\u00famero de pa\u00edses e deportistas participantes, e comezou o combate contra a dopaxe e contra a corrupci\u00f3n dentro do COI, destapada logo da crise desencadeada coa elecci\u00f3n de Salt Lake City como sede dos Xogos de inverno de 2002. Renunciou ao cargo en 2001, logo de ocupalo por vinte e un anos, s\u00f3 superado en duraci\u00f3n polo bar\u00f3n Pierre de Coubertin, e foi nomeado presidente de honra do COI."}
{"id": "21360", "revid": "89787", "url": "https://gl.wikipedia.org/wiki?curid=21360", "title": "Romanizaci\u00f3n de Galicia", "text": "A romanizaci\u00f3n foi o proceso polo que os territorios conquistados polo Imperio Romano \u00edan adoptando os costumes, t\u00e9cnicas, relixi\u00f3n e finalmente idioma destes.\nOrixe e evoluci\u00f3n.\nO comezo de romanizaci\u00f3n de Galicia ad\u00f3itase datar na expedici\u00f3n de D\u00e9cimo, o Gallaico, e o seu fito de atravesar o r\u00edo Lethes ou do esquecemento (o Limia). Por\u00e9n, o noroeste peninsular non ficou integrado inmediatamente no mundo romano. Ao longo do s\u00e9culo I foise estabelecendo un comercio, principalmente nas costas, ao que acompa\u00f1aron varias expedici\u00f3ns militares (Craso, Perpenna, Xulio C\u00e9sar), de maneira que cando Augusto emprendeu as Guerras C\u00e1ntabras, o noroeste era xa unha simple base de operaci\u00f3ns. O noroeste peninsular foi organizado sobre a base do sistema pre-existente en \"populi\" e \"castella\", representado nas inscrici\u00f3ns por un C invertido. No ano 74 dC, concedeuse o \"ius latii\" para toda a pen\u00ednsula.\nO territorio pertenceu primeiro \u00e1 provincia de Lusitania, logo \u00e1 Tarraconensis e finalmente constitu\u00eduse a Gallaecia, xa no s\u00e9culo III. Esta dividiuse en tres conventos (demarcaci\u00f3ns) xur\u00eddicos: bracarense, lucense e asturicense. O lat\u00edn foi substitu\u00edndo as linguas anteriores nun proceso que rematar\u00eda probabelmente no s\u00e9culo III d.C.\nOs medios de subsistencia continuaron a ser os mesmos; na organizaci\u00f3n econ\u00f3mica resultan relevantes dous elementos: dunha parte, a introduci\u00f3n da \"vila\" romana, residencia rural de luxo e explotaci\u00f3n agr\u00edcola a un tempo, que se expandir\u00eda a partir do s\u00e9culo III; doutra, o aproveitamento de minas, en especial de ouro, que decaer\u00eda no s\u00e9culo II. Nas minas empreg\u00e1banse escravos, mais as \"villae\" foron atendidas por colonos. A estrutura social castrexa persistir\u00eda longo tempo en forma de aristocracia ind\u00edxena romanizada e de poboaci\u00f3n rural.\nNa Gallaecia o cristianismo foi introducido serodiamente, a mediados do s\u00e9culo III, por soldados da Legio VII Gemina. Un episodio notorio foi a difusi\u00f3n do priscilianismo a fins do s\u00e9culo IV.\nAs referencias documentais para o estudo da romanizaci\u00f3n en Galicia at\u00f3panse na obra de diversos escritores gregos e latinos. Unha listaxe dos principais ser\u00eda o que segue: Apiano, Tito Livio, Floro, Orosio, Estrab\u00f3n, Pomponio Mela, Plinio o Vello, Tolomeo, Rufo Festo Avieno, Hidacio e Marti\u00f1o de Dumio, e no Itinerario de Antonino.\nTr\u00e1tanse de breves descrici\u00f3ns de Galicia que, como a feita por Mela na s\u00faa obra \"Coreograf\u00eda\", achegan poucos datos, e que neste caso fala do territorio dos \"Celtici\"."}
{"id": "21362", "revid": "98629", "url": "https://gl.wikipedia.org/wiki?curid=21362", "title": "Galicia na Idade Moderna", "text": "A Idade Moderna comezou en Galicia a fins do s\u00e9culo XV coa s\u00faa inclusi\u00f3n definitiva dentro do proceso de construci\u00f3n do estado absolutista espa\u00f1ol. A partir do que a historiograf\u00eda ten chamado \"doma e castraci\u00f3n do reino\", o reino de Galicia perdeu iniciativa pol\u00edtica e autonom\u00eda econ\u00f3mica e a s\u00faa historia debe ser considerada a partir de ent\u00f3n dentro do marco da espa\u00f1ola. Nomeouse un Gobernador ou Capit\u00e1n xeneral, constitu\u00eduse a Real Audiencia e design\u00e1ronse tam\u00e9n Corrixidores para as principais cidades que, con outras figuras, fixeron pos\u00edbel a consolidaci\u00f3n dun poder mon\u00e1rquico centralizado. Cos Borb\u00f3ns, a comezos do XVIII, a Intendencia asumiu as competencias de facenda e militares, os correxedores as de polic\u00eda e xustiza, e a Audiencia concentr\u00e1ronse nas de xustiza. Desde 1500 existiu unha Xunta, especie de parlamento sen poder ning\u00fan.\nDescrici\u00f3n.\nCun crecemento demogr\u00e1fico moito m\u00e1is sostido que nos reinos veci\u00f1os, a mediados do XVIII o reino de Galicia chegou a triplicar a densidade de poboaci\u00f3n de Castela. Ademais, durante este per\u00edodo, o 90% da poboaci\u00f3n era rural e as vilas moi cativas, de xeito tal que a mediados do XVI s\u00f3 Pontevedra, Compostela e Ourense superaban os 1.000 veci\u00f1os.\nA agricultura, complementada coa gander\u00eda, constitu\u00edan o principal sector econ\u00f3mico. De acordo coa calidade das terras exist\u00edan d\u00faas grandes zonas, occidental e oriental, a primeira de moito mellor rendemento e variedade e m\u00e1is anovadora nos cultivos e sistemas de rotaci\u00f3n. Durante este per\u00edodo produciuse unha perda do valor da gander\u00eda e unha preferencia polas especies estabuladas (vacas e porcos) en detrimento de ovellas, cabras e cabalos. Aumentou a intensidade do aproveitamento e, en consecuencia, reduciuse o tama\u00f1o dos predios r\u00fasticos, aumentou o regad\u00edo e os montes comunais perderon en extensi\u00f3n. O millo desbancou no XVI a todos os demais cultivos nas \u00e1reas litorais; na segunda metade do XVIII irrompeu a pataca, de preferencia nas zonas de interior.\nOutras actividades menores inclu\u00edan a pesca, o comercio e a industria. A pesca adquiriu importancia real a fins do XVIII coa chegada de fomentadores catal\u00e1ns, que introduciron novas t\u00e9cnicas pesqueiras e lle deron pulo \u00e1 industria conserveira. Aumentou a importancia das feiras comarcais, se ben non se produc\u00edan excedentes dabondo nin exist\u00eda un tecido comercial capaz de impulsar as exportaci\u00f3ns, polo que este sector permaneceu estancado. Da mesma maneira, o reducido do consumo interior impediu o asentamento de n\u00facleos industriais, decaendo a artesan\u00eda t\u00e9xtil rural e as ferrar\u00edas e aumentando s\u00f3 o artesanato rural e as curtici\u00f3ns.\nNa Galicia do XVIII nin se produciu a explosi\u00f3n demogr\u00e1fica, nin o crecemento das cidades, nin a expansi\u00f3n das comunicaci\u00f3ns, nin a revoluci\u00f3n agr\u00edcola, nin a revoluci\u00f3n industrial doutras partes de Europa. A mediados do s\u00e9culo XVIII o 75% da poboaci\u00f3n dedic\u00e1base ao sector primario e o resto repart\u00edase entre o secundario e o terciario. Comp\u00e1rase isto cunha Castela m\u00e1is desenvolvida, na que as proporci\u00f3ns son, respectivamente, de 55, 15 e 30%.\nExceptuando as cidades, a metade do territorio pertenc\u00eda a se\u00f1or\u00edos eclesi\u00e1sticos e o resto divid\u00edase entre se\u00f1or\u00edos laicos e reguengos. Co tempo, con nobreza absentista e altos cargos for\u00e1neos, foi a fidalgu\u00eda local quen maior beneficio obti\u00f1a do sistema de rendas e foros e das innumer\u00e1beis taxas.\nO poder absoluto que tivo a Igrexa cat\u00f3lica sobre o pensamento foi parello ao progresivo afianzamento dos m\u00e9todos do absolutismo. Empe\u00f1ada nun intenso programa de moralizaci\u00f3n, dela depend\u00edan o ensino, a asistencia hospitalaria e a beneficencia."}
{"id": "21363", "revid": "89787", "url": "https://gl.wikipedia.org/wiki?curid=21363", "title": "Lingua alawa", "text": "O alawa \u00e9 unha lingua australiana que se fala en Hodgson Downs e noutros asentamentos achegados, no curso alto dos r\u00edos Cox e Arnold, preto do r\u00edo Roper, na Terra de Arnhem, Territorio do Norte.\nEstudos e publicaci\u00f3ns.\nEntre 1966 e 1968 a ling\u00fcista Margaret Sharpe estudou a lingua, froito deste traballo foi a publicaci\u00f3n de \"Ninda nanggaya Alawirryunu\" (1976), historias alawas en alawa, kriol e ingl\u00e9s. \"Alawa song buk\" (1991), \"Alawa Wanggaya: Alawa-Kriol-English Dictionary\" (1999) e \"Ruwu Alawirryunu\" (Libro das plantas en alawa) (2001).&lt;br&gt;\nEn 2003 o ling\u00fcista Greg Dickson publicou o libro \"Stori brom det dubala dog, Ngalima en Ngabalarra\" (Historia de dous cans, Ngalima e Ngabalarra) e axudou a establecer clases de alawa na escola local de Hogson Downs."}
{"id": "21364", "revid": "181", "url": "https://gl.wikipedia.org/wiki?curid=21364", "title": "Alawa", "text": ""}
{"id": "21365", "revid": "51526", "url": "https://gl.wikipedia.org/wiki?curid=21365", "title": "Galicia na Idade Contempor\u00e1nea", "text": "Galiza viviu desde o inicio da Idade Contempor\u00e1nea, que abrangue os s\u00e9culos XIX e XX, en permanente estado de atraso econ\u00f3mico, cunha leve recuperaci\u00f3n no \u00faltimo terzo do s\u00e9culo XX. Cun modelo de crecemento continuado -a\u00ednda que baixo- as posibilidades econ\u00f3micas non permit\u00edan absorber este incremento da poboaci\u00f3n, provocando as\u00ed un forte movemento migratorio que se converteu en end\u00e9mico a partir de mediados do XIX.\nS\u00e9culo XIX.\nPoboaci\u00f3n.\nDurante estes dous s\u00e9culos acentuouse o traslado da poboaci\u00f3n do interior cara a fachada atl\u00e1ntica. O primeiro grande movemento migratorio, durante a segunda metade do XIX, foi de car\u00e1cter definitivo, preferentemente masculino e ti\u00f1a como destino Am\u00e9rica do Sur. Durante o primeiro terzo do s\u00e9culo XX incorporouse a muller, aumentou o n\u00famero de emigrantes da Galiza interior e comez\u00e1ronse a dar m\u00e1is casos de retornados (\"indianos\"). Logo da par\u00e9ntese dos anos 30 e 40 do s\u00e9culo, outro \u00e9xodo masivo tomou a direcci\u00f3n de Am\u00e9rica, Europa (Su\u00edza e Alema\u00f1a) e Espa\u00f1a (Catalu\u00f1a, Euskadi e Madrid).\nEconom\u00eda.\nAs estruturas forais do Antigo R\u00e9xime perpetu\u00e1ronse durante o s\u00e9culo XIX (inclu\u00edndo ata o 90% da superficie produtiva); non mudaron nin os cultivos nin as t\u00e9cnicas nin houbo mecanizaci\u00f3n; acentuouse un minifundismo, situaci\u00f3n que non comezou a se resolver ata as concentraci\u00f3ns parcelarias de fins do XX. A rede ferroviaria foi constru\u00edda moi serodiamente.\nA modernizaci\u00f3n comezou coa crise agraria de fins do XIX. Redim\u00edronse os foros nas primeiras tres d\u00e9cadas do XX, convertendo aos campesi\u00f1os en propietarios. Neste momento tiveron importancia os movementos agraristas. A partir de ent\u00f3n eliminouse definitivamente o cultivo de barbeito, comez\u00e1ronse a usar produtos qu\u00edmicos, cre\u00e1ronse prados artificiais e introduciuse maquinaria. Na segunda metade do s\u00e9culo produciuse unha especializaci\u00f3n agraria, acompa\u00f1ada de motorizaci\u00f3n, e industrializ\u00e1ronse alg\u00fans sectores a partir de f\u00f3rmulas cooperativas.\nA relativa prosperidade da banca, de car\u00e1cter fundamentalmente local, estaba ligada \u00e1s remesas dos emigrantes e \u00e1 dispersi\u00f3n da poboaci\u00f3n. A industria conserveira consolidouse a fins do XIX da man dos avances na construci\u00f3n naval, e especialmente a partir dos anos 60 do s\u00e9culo XX. A industria hidroel\u00e9ctrica conseguiu grandes beneficios a partir dos anos 40. Instal\u00e1ronse industrias como ENCE, Endesa ou a Citro\u00ebn de Vigo que aproveitan materias primas e man de obra.\nA fidalgu\u00eda decimon\u00f3nica op\u00faxose \u00e1s reformas liberais e apoiou movementos retardatarios como o Carlismo, o que non impediu que esmorecese xa a comezos do XX. A burgues\u00eda, de orixe industrial, financeira e agraria, non tivo relevancia ata a segunda metade do XX. Coa consolidaci\u00f3n do estado liberal espa\u00f1ol, o centralismo provocou unha reacci\u00f3n galeguista a partir de mediados do XIX de cariz culturalista e conservador nun principio mais que se foi facendo cada ve\nS\u00e9culo XX.\nNo s\u00e9culo XX dist\u00ednguense tres per\u00edodos::\nGaliza caeu rapidamente en mans dos militares sublevados con Francisco Franco.\nO Estatuto de Autonom\u00eda de 1981 foi recibido con indiferenza.\nO per\u00edodo de goberno auton\u00f3mico ata hoxe res\u00famese a nivel pol\u00edtico nunha d\u00e9cada de limitada actividade, un axitado bienio de coalici\u00f3n e d\u00e9cada e media de maior\u00edas absolutas de Manuel Fraga."}
{"id": "21367", "revid": "56817", "url": "https://gl.wikipedia.org/wiki?curid=21367", "title": "Ramon d'Abadal i Calder\u00f3", "text": "Ramon d'Abadal i Calder\u00f3, nado en Vic o 7 de xaneiro de 1862 e finado en Rupi\u00e0 en novembro de 1945, foi un pol\u00edtico catal\u00e1n.\nTraxectoria.\nEstudou dereito en Barcelona, foi dirixente da Lliga Regionalista dende a s\u00faa fundaci\u00f3n en 1901, foi presidente do Ateneu de Barcelona (1902) e da Acad\u00e8mia de Jurisprud\u00e8ncia i Legislaci\u00f3 de Catalunya, alcalde de Barcelona (1903 e 1911). Foi tam\u00e9n senador por Barcelona (1907-1918).\nEn 1917 foi presidente da Asemblea de Parlamentarios que se reuniron en Barcelona. Presidente da Lliga Regionalista dende 1917 ata 1936. Decano do colexio de Avogados de Barcelona, en 1926 o goberno de Miguel Primo de Rivera destit\u00faeo, m\u00e1ndao a prisi\u00f3n e acaba no desterro en Alcal\u00e0 de Xivert (Castell\u00f3).\nDurante a Rep\u00fablica foi deputado nas Cortes e no Parlamento de Catalu\u00f1a. En 1936 exiliouse en Italia e deu o seu apoio \u00e1 sublevaci\u00f3n contra da Rep\u00fablica."}
{"id": "21368", "revid": "98629", "url": "https://gl.wikipedia.org/wiki?curid=21368", "title": "Megalitismo en Galicia", "text": "O megalitismo en Galiza consid\u00e9rase que forma parte dunha mesma zona megal\u00edtica na que entra, ademais de Galiza, o norte de Portugal at\u00e9 o r\u00edo Douro, Asturias e o occidente das provincias de Le\u00f3n e Zamora. Esta zona ten arquitecturas, enxovais, unha organizaci\u00f3n social e un sistema de crenzas que, desde a an\u00e1lise de inicios do s\u00e9culo XXI, se estima que son relativamente homox\u00e9neos. O megalitismo atl\u00e1ntico peninsular caracter\u00edzase pola abundancia de sitios arqueol\u00f3xicos, m\u00e1is de cinco mil s\u00f3 en Galiza, e revela a existencia dunha poboaci\u00f3n numerosa e moi espallada. O fen\u00f3meno tumulario galego d\u00e1tase entre o VI milenio antes de Cristo e o 2000 a. C.\nO megalitismo corresponde \u00e1s primeiras sociedades campesi\u00f1as, que habitaban un territorio dominado polo bosque caducifolio (carballos, pi\u00f1eiros e bidueiros). O per\u00edodo clim\u00e1tico \u00e9 o que se co\u00f1ece coma per\u00edodo atl\u00e1ntico e parte do subboreal, isto \u00e9, un clima c\u00e1lido cunha temperatura media superior \u00e1 actual, mais bastante chuvioso. Abundaban tam\u00e9n os prados. Det\u00e9ctase unha menor porcentaxe de arboredo no contorno dos sitios arqueol\u00f3xicos, probabelmente debido \u00e1 deforestaci\u00f3n co obxecto de aproveitar a le\u00f1a.\nSuponse que os lugares habitados non estar\u00edan lonxe de onde se atopan os t\u00famulos, mais son poucos os que se te\u00f1en atopado. De a\u00ed a famosa frase de Alonso del Real: \"Os habitantes do mundo megal\u00edtico morr\u00edan, pero non viv\u00edan\".\nEstruturas arquitect\u00f3nicas.\nA construci\u00f3n caracter\u00edstica do megalitismo son os grandes monumentos constru\u00eddos con grandes pedras. Os m\u00e1is abundantes e t\u00edpicos son as antas ou dolmens, que son estruturas funerarias sobre as que se constr\u00fae un t\u00famulo ou m\u00e1moa. Contan cunha c\u00e1mara principal e \u00e1s veces un corredor, constru\u00eddas con varias laxes fincadas e cubertas por outra ou outras. No interior da c\u00e1mara acostuman aparecer gravados ou pinturas de funci\u00f3n simb\u00f3lica.\nT\u00famulos.\nAs antas estaban parcial ou totalmente cubertas de terra, formando unha m\u00e1moa. Co\u00f1\u00e9cense tam\u00e9n coma medorras ou medo\u00f1as. As m\u00e1moas te\u00f1en planta circular ou ovalada, vense na paisaxe coma montes de terra suaves parecidos a mamas (de onde collen o nome) e son, polo xeral, vis\u00edbeis a longa distancia. A funci\u00f3n destes t\u00famulos \u00e9 a de enterramento colectivo, xa que os mortos \u00edan acompa\u00f1ados dun enxoval funerario consistente en alimentos, armas, \u00fatiles, adornos e \u00eddolos. Non se ten conservado ning\u00fan esqueleto debido \u00e1 acidez do solo.\nEstes t\u00famulos distrib\u00faense uniformemente por todo o territorio e aparecen tanto a escasos metros da costa coma nas altas monta\u00f1as orientais. Son m\u00e1is frecuentes na metade occidental e especialmente nos cumios das serras de superficies chas (coma na Serra do Barbanza) e en chairas situadas a media altura, nunca en pendentes escarpadas. As m\u00e1moas adoitan aparecer en conxuntos, formando necr\u00f3poles tumularias.\nO di\u00e1metro oscila entre os 8 metros e os 40. Os m\u00e1is grandes son o da Mouta Grande (Verea) e o da Madorra da Granxa (Castro de Rei), que chegan aos 70 m. A altura oscila entre os 50\u00a0cm e os 4 m, malia que a maior\u00eda non supera os 2 m. Habitualmente existe un anel perif\u00e9rico de pedra e unha coiraza. Dado que os t\u00famulos foron usados durante longos per\u00edodos de tempo, as estruturas var\u00edan, d\u00e1ndose casos de t\u00famulos que incorporan t\u00famulos preexistentes.\nDolmens.\nAs estruturas interiores das m\u00e1moas constit\u00faen a c\u00e1mara funeraria, que adoita ser de planta poligonal. Est\u00e1n constru\u00eddos con pedras de gran tama\u00f1o (a\u00ednda que, en poucas ocasi\u00f3ns, sexa simplemente cachoter\u00eda). Os ort\u00f3statos est\u00e1n fincados verticalmente e inclinados cara ao interior. F\u00e9chanse por riba con pedras de grande tama\u00f1o. Pavim\u00e9ntanse con terra batida ou mesmo lousas. En Galiza son de tama\u00f1o pequeno.\nOs dolmens simples son os m\u00e1is antigos. Durante o per\u00edodo de maior desenvolvemento da cultura megal\u00edtica apareceron os dolmens de corredor, nos que estes corredores, de tama\u00f1o pequeno, se unen \u00e1 c\u00e1mara e se van ampliando cara ao exterior. Parece que os corredores tiveron importancia ritual, xa que neles te\u00f1en aparecido elementos simb\u00f3licos, coma estelas.\nOs enxovais son pouco abondosos hoxe en d\u00eda, en parte debido ao espolio secular ao que foron sometidas as m\u00e1moas.\nCistas.\nNo \u00faltimo per\u00edodo do megalitismo os enterramentos fanse m\u00e1is pequenos e consisten en t\u00famulos secundarios en masas tumularias, t\u00famulos sen c\u00e1mara diferenciada e cistas sen t\u00famulo.\nMenhires.\nOs menhires parece que non est\u00e1n relacionadas cos ritos funerarios. Existen poucos se se compara con outras \u00e1reas coma Gran Breta\u00f1a ou Breta\u00f1a. O m\u00e1is co\u00f1ecido \u00e9 a Lapa de Gargant\u00e1ns (Mora\u00f1a), que mide 2,35 m de altura. Presenta un escote, coma a dos \u00eddolos dos dolmens con corredor, alg\u00fans gravados e decoraci\u00f3n de cazoletas en todas as s\u00faas caras. O menhir de Cristal (Ribeira) mide 2,50 m, ten nove cazoletas nunha das caras e unha noutra. Co\u00f1\u00e9cense outros menhires (tam\u00e9n denominados \"pedrafitas\"), coma o de Pedra Chantada (Vilalba), o da Pedra Alta de Cortegada e outros dous en Gunt\u00edn.\nOs menhires galegos rematan en punta, te\u00f1en os lados asim\u00e9tricos e est\u00e1n decorados con cazoletas.\nCr\u00f3mlech e c\u00edrculos l\u00edticos.\nO consenso existente entre investigadores actuais, destacan a escasa presenza de cr\u00f3mlech e c\u00edrculos l\u00edticos en Galicia, fronte a numerosa cantidade de t\u00famulos e d\u00f3lmenes conservados no territorio.\nO feito de que non se co\u00f1eza en galego ning\u00fan nome popular espec\u00edfico para designar este tipo de estruturas circulares, pode darnos unha idea de que non son moi frecuentes (Vilaseco, 2009).\nA maior\u00eda dos supostos c\u00edrculos de pedras (cr\u00f3mlech) desapareceron. Co\u00f1\u00e9cense os da Eira das Meigas no monte Neme, na illa da Estrela (Corme), no Areoso (illa de Arousa), no monte Corz\u00e1n (Negreira) e na chaira da Mourela (As Pontes).\nPrimeiras investigaci\u00f3ns.\nNa definici\u00f3n de fen\u00f3menos megal\u00edticos, La Tour d\u00b4Auvergne introduciu termos inspirados no bret\u00f3n como \"dolmen\" ou \"menhir\", \u00f3s que atriuiu erroneamente unha orixe celta. Con posterioridade \u00f3 longo do s\u00e9culo XIX e principios do XX, xorde un movemento entusiasmado polo celtismo, que trata de documentar estes fen\u00f3menos realizando buscas por todo o territorio galego.\nOs primeiros estudos da \u00e9poca falar\u00e1n principalmente de castros e menhires, sen definir os c\u00edrculos l\u00edticos ata a escritura de \"Historia de Galicia\" de Manuel Murgu\u00eda en 1875. A pesar dos primeiros nomeamentos, non se achegou documentaci\u00f3n gr\u00e1fica ou xeogr\u00e1fica espec\u00edfica, polo que actualmente resultan imposibles de identificar (Vilaseco, 2009)\nEn 1867, publ\u00edcase \"Estudios sobre la \u00e9poca c\u00e9ltica en Galicia\" por Leandro de Saralegui y Medina, no que se citan sen chegar a definilos, \u00abgrandes agrupaci\u00f3ns de menhires estendidos por un espazo m\u00e1is ou menos extenso, sen orde sim\u00e9trica, formando, cando menos na aparencia, inmensos \"carneillous\"\u00bb\nEvoluci\u00f3n.\nNunha primeira fase ou \"fase inicial\" as antas m\u00e1is antigas eran poligonais simples e as c\u00e1maras eran de pequeno tama\u00f1o (12 m de di\u00e1metro por 1 m de altura) e sen corredor. Os enxovais t\u00edpicos consisten en cer\u00e1mica lisa ou con decoraci\u00f3n impresa e instrumental l\u00edtico como micr\u00f3litos, lamelas, doas de variscita e machadas pu\u00eddas.\nDurante a segunda fase ou \"fase de apoxeo\", desde comezos do IV milenio, apareceu o corredor de entrada, as c\u00e1maras fix\u00e9ronse algo maiores e comezaron a gravarse ou pintarse as lousas. Prod\u00facese o espallamento deste fen\u00f3meno pola meirande parte do territorio galaico. Os enxovais incl\u00faen os materiais da fase anterior, mais aumentan os instrumentos pu\u00eddos, predominando a punta de frecha de base triangular. \u00c9ntrase no Neol\u00edtico final e o calcol\u00edtico inicial.\nAs m\u00e1moas do \u00faltimo per\u00edodo ou \"fase final\" (2200-2000 a.C.) son de tama\u00f1o reducido (entre 6 a 12 m de di\u00e1metro e menos de 1 m de altura). Son sartegos de forma cadrada ou rectangular e cunha \u00fanica tampa como cuberta que salientan menos na paisaxe. Parece coma se se abandonasen os enterramentos colectivos e se xeneralizasen os individuais. Os enxovais son distintos dos anteriores: dobres machadas, dobres aixolas, mazas, ciceis e aixadas grandes. A presenza de obxectos perforados tense interpretado como proba da existencia de contactos coas rexi\u00f3ns atl\u00e1nticas de Francia e da Breta\u00f1a e o sur da Pen\u00ednsula Ib\u00e9rica. Este per\u00edodo antecede \u00e1 aparici\u00f3n da cultura do vaso campaniforme.\nEconom\u00eda.\nA econom\u00eda era mixta, baseada na agricultura (leguminosas e cereais) e na gandar\u00eda (caprinos e ovinos, xunto con s\u00faidos e gando vac\u00fan). Ademais, estas actividades completar\u00edanse coa recolecci\u00f3n de froitos, a caza e a pesca.\nO megalitismo galaico mant\u00e9n contactos comerciais (alg\u00fans estudos e investigadores sinalan a presenza dunha rede de intercambio a m\u00e1is longa distancia, relacion\u00e1ndoo con outros focos da fachada atl\u00e1ntica europea: Breta\u00f1a francesa, Illas brit\u00e1nicas e Irlanda) e recibe a influencia doutras comunidades megal\u00edticas da \u00e1rea portuguesa e probablemente do occidente asturiano.\nArte.\nAs manifestaci\u00f3ns art\u00edsticas da cultura megal\u00edtica galaica son fundamentalmente a pintura, o gravado e a escultura.\nNo caso da pintura cons\u00e9rvanse poucas representaci\u00f3ns por mor da humidade ambiental. Aparece m\u00e1is ca nada nos monumentos de corredor, cun predominio da figuraci\u00f3n xeom\u00e9trica. Algunhas construci\u00f3ns con pinturas son o Dolmen de Dombate, Pena Cuberta ou o Forno dos Mouros, entre outros.\nNo tocante \u00f3 gravado os motivos seguen a ser xeom\u00e9tricos predominantemente (zigzags, c\u00edrculos, motivos en O, ondulaci\u00f3ns, motivos radiais, b\u00e1culos, cruzamentos, figuras antropomorfas esquem\u00e1ticas e a enigm\u00e1tica \"A Cousa\"). \"A Cousa\" \u00e9 unha figura da que non se co\u00f1ece con exactitude o seu significado, que segundo algunhas interpretaci\u00f3ns poder\u00eda ser unha machada.\nPola s\u00faa banda as esculturas aparecen situadas nos monumentos, entre o anel perif\u00e9rico e a entrada do corredor. Son dunha representaci\u00f3n moi sinxela e esquem\u00e1tica, a\u00ednda que de tipolox\u00eda variada.\nTeor\u00edas.\nDurante a d\u00e9cada de 1920 apareceu a teor\u00eda \"orientalista\", segundo a cal os construtores de meg\u00e1litos provi\u00f1an do leste mediterr\u00e1neo. Posteriormente, Bosch Gimpera postulou a teor\u00eda \"occidentalista\", segundo a cal os primeiros construtores ser\u00edan pastores descendentes dos grupos mesol\u00edticos asentados no noroeste da Pen\u00ednsula Ib\u00e9rica, de onde se difundir\u00eda cara ao sur. Actualmente p\u00e9nsase que esta cultura puido ter a s\u00faa orixe no Alto Alentexo, onde se te\u00f1en atopado sepulcros sen corredor, co\u00f1ecidos coma \"protodolmens\". Destes xurdir\u00edan os dolmens de corredor con enterramentos colectivos que se expandir\u00edan cara ao norte. A teor\u00eda dos contactos e relaci\u00f3ns mar\u00edtimas con Breta\u00f1a e Irlanda est\u00e1 practicamente desbotada para as etapas iniciais deste per\u00edodo.\nHistoria posterior.\nEn xeral, t\u00f3dolos t\u00famulos e monumentos megal\u00edticos te\u00f1en unha importante historia posterior \u00f3 seu momento de construci\u00f3n e uso principal, por seren precisamente monumentos constru\u00eddos coa intenci\u00f3n de ser visibles na paisaxe e destacar sobre o seu contorno. Desta maneira, chamaron a atenci\u00f3n de m\u00faltiples culturas posteriores no tempo e puideron ser reempregados de moi diversas maneiras. Por exemplo, en \u00e9poca romana puideron ser empregados como postos de vixilancia no contorno do campamento da Cidadela (Sobrado). Bastantes deles foron destru\u00eddos en \u00e9poca recente co obxecto de atopar supostos tesouros de ouro (deixando o chamado cono de violaci\u00f3n) ou como consecuencia das actividades agr\u00edcolas (labrad\u00edos, repoboaci\u00f3ns forestais), apertura de estradas, establecemento de industrias etc. De moitos fica xa s\u00f3 a lembranza na toponimia."}
{"id": "21369", "revid": "1576", "url": "https://gl.wikipedia.org/wiki?curid=21369", "title": "Idade Antiga de Galicia", "text": "Co\u00f1\u00e9cese como protohistoria o per\u00edodo de cada cultura sobre o cal non existen textos escritos producidos pola propia cultura que se investiga, pero si referencias en autores doutras civilizaci\u00f3ns. Para Galiza, as fontes son as greco-latinas, polo que este per\u00edodo se inscribe xeralmente na Idade Antiga.\nAs primeiras menci\u00f3ns que te\u00f1en chamado a atenci\u00f3n son a de certas illas, as Casit\u00e9rides, nas que abundaba o esta\u00f1o. Pero o co\u00f1ecemento do Occidente foi extremadamente limitado at\u00e9 a \u00e9poca helen\u00edstica. A primeira referencia \u00e9 a dun viaxeiro marsell\u00e9s de fins do s\u00e9culo IV a. C., Piteas, quen menciona o cabo Nerio e a tribo dos \u00e1rtabros. Estas informaci\u00f3ns foron recollidas por Erat\u00f3stenes (s\u00e9culo III a. C.); m\u00e1is tarde escribiron Polibio (s\u00e9culo II a. C.), Artemidoro, Posidonio e Estrab\u00f3n (s\u00e9culo I a. C.), Plinio o Vello (s\u00e9culo I) e Ptolomeu (s\u00e9culo II).\nA indoeuropeizaci\u00f3n do cuadrante norocidental da Pen\u00ednsula Ib\u00e9rica durante o Idade de Bronce foi continuada por elementos se cadra c\u00e9lticos durante a Idade de Ferro, a partir do s\u00e9culo VI a. C. Apareceu as\u00ed a cultura castrexa, caracterizada polos castros ou citanias, poboados fortificados sen apenas urbanismo. A\u00ednda que por veces ferro e Cultura castrexa se fagan equivalentes, conv\u00e9n distinguir entre os dous conceptos porque a transici\u00f3n entre Bronce e Ferro \u00e9 a\u00ednda bastante desco\u00f1ecida e non est\u00e1 claro que elementos anteriores perviv\u00edron e de onde prove\u00f1en os trazos protot\u00ed\u00adpicos do mundo castrexo. En efecto, os castros m\u00e1is antigos datan dos s\u00e9culos VIII e VII a. C. Esta \u00e1rea cultural ten o seu l\u00edmite oriental no r\u00edo Navia e o Bierzo e o meridional no r\u00edo Douro. Non se deu en ning\u00fan momento un proceso de construci\u00f3n de entidades de tipo estatal, xa que se trataba dunha sociedade de tipo xentilicio. Da lenta fusi\u00f3n por aculturaci\u00f3n entre os mundos castrexo e provincial romano xorde a cultura galaico-romana."}
{"id": "21373", "revid": "79932", "url": "https://gl.wikipedia.org/wiki?curid=21373", "title": "Canedo, Ourense", "text": "San Miguel de Canedo \u00e9 unha parroquia do concello de Ourense. Segundo o Padr\u00f3n Municipal en 2014 ti\u00f1a 502 habitantes (237 homes e 265 mulleres).\nCaracter\u00edsticas.\nEst\u00e1 situada a catro quil\u00f3metros ao oeste da cidade de Ourense, e ten unha unha superficie de 6,6\u00a0km\u00b2. A poboaci\u00f3n m\u00e1is importante \u00e9 Quintela. Pola parte sur de Canedo pasa o r\u00edo Mi\u00f1o. Al\u00ed habilitouse unha zona de ocio co\u00f1ecida como as termas de Outariz, ao redor dunhas fontes de auga quente similares \u00e1s das Burgas de Ourense. Outras fontes de augas termais da parroquias son as Burgas de Arriba e as Burgas de Abaixo, das que mana auga entre os 60 e os 80\u00a0\u00b0C, e a Burga do Mu\u00ed\u00f1o.\nA igrexa de San Miguel de Canedo foi reconstru\u00edda tras a guerra civil, xa que foi queimada.\nEntre 1836 e 1943 pertenceu ao Concello de Canedo."}
{"id": "21377", "revid": "5863", "url": "https://gl.wikipedia.org/wiki?curid=21377", "title": "Novas sete marabillas do mundo", "text": "As Novas sete marabillas do mundo son unha iniciativa do cidad\u00e1n su\u00edzo Bernard Weber para substitu\u00edr a lista das Sete marabillas do mundo da antig\u00fcidade, das que xa s\u00f3 a Gran Pir\u00e1mide de Gizeh contin\u00faa en p\u00e9. Con ese prop\u00f3sito, creou unha fundaci\u00f3n chamada New Open World Foundation coa finalidade de animar os cidad\u00e1ns de todo o mundo a votar democraticamente polas Novas Sete Marabillas do Mundo que existan e foran creadas nos dous \u00faltimos milenios. Finalmente o 7 de xullo de 2007 decidiuse en Lisboa a lista das sete marabillas do mundo moderno."}
{"id": "21378", "revid": "1131", "url": "https://gl.wikipedia.org/wiki?curid=21378", "title": "Potala", "text": "O Palacio de Potala \u00e9 a m\u00e1xima expresi\u00f3n da arquitectura tibetana e residencia dos Dalai Lama desde que Lozang Gyatso o fundara no s\u00e9culo VII (ano 631) en Lhasa, a capital do T\u00edbet, actualmente ocupado pola China, pa\u00eds que o converteu en museo tras derribar os edificios administrativos que se encontraban no seu basamento co fin de instalar no seu lugar unha praza que recorda a de Tian'anmen en Pequ\u00edn.\nO monumento, clasificado Patrimonio da Humanidade pola UNESCO desde 1994, sit\u00faase sobre a monta\u00f1a chamada Hongshan, a unha altura de 3.700 metros sobre o nivel do mar. Abrangue unha \u00e1rea de 410.000 metros cadrados e ten unha superficie edificada de 130.000 metros cadrados.\n&lt;br&gt;"}
{"id": "21379", "revid": "56817", "url": "https://gl.wikipedia.org/wiki?curid=21379", "title": "Ramon d'Abadal", "text": "O nome Ram\u00f3n d'Abadal p\u00f3dese referir a:"}
{"id": "21380", "revid": "15490", "url": "https://gl.wikipedia.org/wiki?curid=21380", "title": "Ramon d'Abadal i de Vinyals", "text": "Ramon d\u2019Abadal i de Vinyals, nado en Vic o 1 de outubro de 1888 e finado en Barcelona o 17 de xaneiro de 1970, foi un historiador e pol\u00edtico catal\u00e1n.\nTraxectoria.\nEstudou dereito en Barcelona e Madrid e historia en Par\u00eds, militante da Lliga Regionalista, formaci\u00f3n pola que foi deputado por Vic (1917-1921). Participou na fundaci\u00f3n de Acci\u00f3 Catalana, escisi\u00f3n da Lliga. En 1933 volta \u00e1 Lliga e dirixe \"La Veu de Catalunya\".\nEn 1936 apoiou os sublevados en contra do goberno da Rep\u00fablica Espa\u00f1ola. Foi membro do Consello Privado de Xo\u00e1n de Borb\u00f3n. En 1943 entrou no Institut d'Estudis Catalans.\nOs seus traballos hist\u00f3ricos centr\u00e1ronse na historia medieval de Catalu\u00f1a. Entre as s\u00faas obras destacan \"Catalunya carol\u00edngia\" (1926-71), \"Els primers comtes catalans\" (1958) e \"El precedents antics a la hist\u00f2ria de Catalunya\" (1967)."}
{"id": "21381", "revid": "23204", "url": "https://gl.wikipedia.org/wiki?curid=21381", "title": "Lille", "text": "Lille \u00e9 unha cidade do norte de Francia que debe o seu nome ao feito de que foi fundada sobre unha illa. \u00c9 a capital e a cidade m\u00e1is poboada da rexi\u00f3n de Alta Francia e da prefectura do departamento do Norte (59). Os habitantes de Lille ch\u00e1manse \"lillois\".\nA cidade denom\u00ednase Lille debido \u00e1 s\u00faa situaci\u00f3n hist\u00f3rica sobre unha illa no medio do De\u00fble. Ao igual que en franc\u00e9s antigo (L'isle), a denominaci\u00f3n neerlandesa (Rijsel) da cidade indica tam\u00e9n a s\u00faa orixe insular.\nForma unha aglomeraci\u00f3n urbana con m\u00e1is dun mill\u00f3n de habitantes, coas cidades de Roubaix, Tourcoing e Villeneuve d'Ascq, comprendendo o 40% da poboaci\u00f3n da aglomeraci\u00f3n.\nA \u00e1rea urbana de Lille traspasa as fronteiras nacionais, inclu\u00edndo cidades belgas como Courtrai, Mouscron e M\u00e9nin, formando unha \u00e1rea metropolitana de 1\u00a0727\u00a0525 habitantes."}
{"id": "21386", "revid": "98629", "url": "https://gl.wikipedia.org/wiki?curid=21386", "title": "Acuario (recipiente)", "text": "Un acuario \u00e9 un recipiente, xeralmente de vidro ou doutros materiais transparentes, como o metacrilato, e os m\u00e1is sofisticados dotados de compo\u00f1entes mec\u00e1nicos que fan posible a recreaci\u00f3n dun ambiente subacu\u00e1tico de auga doce, mari\u00f1a ou salobre e albergar vida correspondente a eses ambientes, como peixes, invertebrados, plantas etc.\nNo acuario as condici\u00f3ns ambientais son estables e controladas, e est\u00e1n adecuadas para a vida dos organismos que van vivir nel. Os acuarios m\u00e1is sofisticados poden acobillar un aut\u00e9ntico arrecife mari\u00f1o, estando dotados de sistemas de iluminaci\u00f3n especiais, bombas, xeradores de ondas, filtros f\u00edsicos, biol\u00f3xicos e qu\u00edmicos, control de temperatura, bombas dosificadoras de elementos, reactores, medidores de par\u00e1metros etc.\nEtimolox\u00eda.\nA palabra acuario prov\u00e9n do lat\u00edn \"aqua\", que significa 'auga', mais o sufixo \"-rium\", que significa 'lugar, edificio'.\nPr\u00e1cticas antigas.\nO coidado de peixes en contornas pechadas ou artificiais \u00e9 unha pr\u00e1ctica cun profundo arraigo na historia. Os sumerios antigos eran co\u00f1ecidos por manter peixes en estanques, antes de preparalos para comer. Na China, crese que a reproduci\u00f3n selectiva da carpa, que derivou nos hoxe populares koi e carpa dourada comezou hai m\u00e1is de 2\u00a0000 anos. Atop\u00e1ronse descrici\u00f3ns do peixe sagrado Oxyrhynchus na arte exipcia antiga. Moitas outras culturas tam\u00e9n te\u00f1en unha historia de cr\u00eda de peixes tanto para prop\u00f3sitos funcionais como decorativos. Os chineses gozaban dos peixes de cores en recipientes cer\u00e1micos grandes durante a dinast\u00eda Song.\nRecipientes de vidro.\nO concepto dun acuario, dese\u00f1ado para a observaci\u00f3n de peixes nun tanque pechado e transparente, para ser gardado no interior, xurdiu m\u00e1is recentemente. Con todo, \u00e9 dif\u00edcil de concretar con precisi\u00f3n a data exacta deste desenvolvemento. No s\u00e9culo XVIII, o bi\u00f3logo Abraham Trembley conservou unha hidra que atopou nas canles do xard\u00edn 'Sorgvliet' nos Pa\u00edses Baixos, en grandes naves cil\u00edndricas de vidro para o seu estudo. Por tanto, consid\u00e9rase que o concepto de manter vida acu\u00e1tica en contedores de vidro data de ent\u00f3n.\nFinalidade.\nSendo os peixes animais moi unidos ao seu medio ambiente, todo acuario deber\u00e1 intentar proporcionarlles un bi\u00f3topo adaptado \u00e1s s\u00faas necesidades (natureza da auga, temperatura, espazo dispo\u00f1ible etc.) \u00f3s seus habitantes.\nSegundo o obxectivo desexado, o acuario pode ser decorativo, cient\u00edfico etc.\nFabricaci\u00f3n.\nOs acuarios pos\u00faen polo menos unha cara transparente, de vidro ou pl\u00e1stico (polimetacrilato etc.).\nA\u00ednda que existen acuarios cuxa estrutura \u00e9 de poli\u00e9ster, de formig\u00f3n ou outros materiais, os acuarios m\u00e1is correntes son de vidro. Nas \u00faltimas d\u00e9cadas est\u00e1n tendo moito auxe materiais pl\u00e1sticos como o plexigl\u00e1s. Estes materiais son m\u00e1is lixeiros e resistentes, pero amarelecen co tempo, polo que non son moi recomendables. Ata os d\u00e9cada dos 70, a maior\u00eda dos acuarios de vidro ensambl\u00e1banse con esquinas met\u00e1licas, pero agora simplemente os cristais p\u00e9ganse con silicona.\nTipos.\nDe xeito xeral, e segundo a concentraci\u00f3n en sales minerais da auga, os acuarios div\u00eddense en:\nPero, m\u00e1is detalladamente, a acuariofilia distingue varios tipos de acuarios segundo a s\u00faa finalidade:\nPara rematar, atendendo \u00e1 temperatura da auga, podemos distinguir tres tipos de acuarios:\nAccesorios.\nSistema de filtraci\u00f3n nun acuario t\u00edpico: (1) Entrada. (2) Filtraci\u00f3n mec\u00e1nica. (3) Filtraci\u00f3n de carbono activo. (4) Medio de filtraci\u00f3n biol\u00f3xica. (5) Sa\u00edda \u00e1 reserva.\nSe \u00e9 posible conservar peixes vivos un certo tempo nun pouco de auga sen ningunha axuda tecnol\u00f3xica, as condici\u00f3ns de vida ser\u00e1n moi deficientes, por iso todo acuario d\u00e9bese equipar correctamente.\nFiltraci\u00f3n.\n\u00c9 vital que a auga do acuario circule, qu\u00edtenselle as impurezas e estea bioloxicamente depurada. Para facer isto, util\u00edzase unha bomba de auga, que abasteza correctamente as masas de filtraci\u00f3n, asegurando a filtraci\u00f3n mec\u00e1nica, e a desintoxicaci\u00f3n biol\u00f3xica, pola acci\u00f3n de bacterias ou de materiais absorbentes.\nA mestura da auga implica tam\u00e9n unha funci\u00f3n osixenante e permite recrear certos medios de vida axitados.\nIluminaci\u00f3n.\nCo fin de ben ver os peixes, de darlles un biorritmo diario e de asegurar a fotos\u00edntese das plantas, un acuario d\u00e9bese iluminar correctamente.\nO m\u00e9todo aparentemente m\u00e1is simple \u00e9 o de utilizar a luz do d\u00eda, pero isto ten numerosos inconvenientes: fai moverse \u00e1s algas filamentosas pola falta de control da intensidade luminosa, os peixes te\u00f1en cores m\u00e1is apagadas etc.\nPor estas raz\u00f3ns, d\u00e9bese iluminar o acuario por medio de l\u00e1mpadas, habitualmente reguladas por unha agulla dos minutos axustada dunha decena de horas a unha ducia de horas por d\u00eda. O mellor m\u00e9todo \u00e9 utilizar l\u00e1mpadas fluorescentes hort\u00edcolas ou outras l\u00e1mpadas especiais adaptadas \u00e1s necesidades das plantas tanto en calidade como en cantidade.\nClimatizaci\u00f3n.\nPara manter unha temperatura tropical, o que lle conv\u00e9n \u00f3s peixes ex\u00f3ticos, t\u00e9\u00f1ense que utilizar sistemas de climatizaci\u00f3n, compostos dunha resistencia e dun term\u00f3stato. No caso de peixes de auga fr\u00eda, o procedemento \u00e9 inverso, \u00e9 preciso utilizar un sistema de refrixeraci\u00f3n.\nPoboaci\u00f3n.\nChan.\nO chan do acuario ad\u00f3itase recubrir de grava fina. Alg\u00fans cent\u00edmetros son suficientes para permitir a fixaci\u00f3n das plantas.\nNo caso da auga doce, d\u00e9bense evitar as substancias calc\u00e1reas, mentres que o acuario de auga de mar dotarase de area coralina, que permite estabilizar a calidade da auga. Conv\u00e9n prescindir das areas artificiais, as\u00ed como das pedras pintadas.\nAuga.\nA auga pode ser a da billa, a condici\u00f3n de que se modifique segundo as necesidades.\nNo caso dunha auga clorada ou que conte\u00f1a metais pesados, existen no mercado produtos neutralizantes que poden mellorar a s\u00faa calidade. \u00c9 igualmente posible evacuar o cloro deixando repousar a auga nun recipiente aberto alg\u00fans d\u00edas antes da s\u00faa utilizaci\u00f3n.\nDecoraci\u00f3n.\nTodas as clases de decoraci\u00f3ns son posibles.\nDealle preferencia \u00f3s materiais naturais ou aparencia natural: rolla, ra\u00edces de turbeira etc. En relaci\u00f3n \u00e1s ra\u00edces de turbeira, pode ser conveniente fervelas antes de po\u00f1elas na auga para liberalas de posibles taninos que puidesen enturbiar a auga.\nCertas especies aprecian o poder agacharse (Loche Clown, por exemplo) ou empregan o seu medio para po\u00f1er e protexer os seus ovos. \u00c9 conveniente ent\u00f3n realizar acobillos con pedras (p\u00f3dese utilizar tam\u00e9n medio coco ou un bote de flores..., de antem\u00e1n ben limpados).\nO cristal de detr\u00e1s pode ser enmascarado por unha decoraci\u00f3n de poli\u00e9ster resinado-enarenado, ou por un cartel que represente unha foto de acuario, co fin de aumentar o efecto de profundidade.\nPlantas.\nAs numerosas especies de plantas ad\u00f3itanse comercializar nas tendas especializadas. Desconf\u00ede das plantas capaces de manterse dereitas f\u00f3ra da auga: a mi\u00fado tr\u00e1tase de plantas non acu\u00e1ticas que se mergullaron polo seu valor est\u00e9tico (a mi\u00fado plantas con raias brancas ou vermellas).\nNon po\u00f1a nunca plantas artificiais no seu acuario; as que est\u00e1n feitas de pl\u00e1stico rec\u00f3brense moi rapidamente de algas e se se omite o mantemento, v\u00f3lvense unha cepa resistente de algas. \u00a1A \u00fanica escapatoria \u00e9 tirar a planta artificial!\nNon plante nos acuarios de auga doce en exceso para permitir a reciclaxe dos refugallos nitroxenados.\nPara auga de mar, p\u00f3dense atopar varias especies de algas no mercado (Caulerpa, por exemplo).\nAnimais.\nNun acuario de auga doce, mant\u00e9\u00f1ense esencialmente peixes. P\u00f3dense introducir igualmente alg\u00fans invertebrados: gaster\u00f3podos, moluscos etc.\nNa auga do mar, poden instalarse numerosos invertebrados: ourizos de mar, an\u00e9monas, espir\u00f3grafos, corais, esponxas, ademais dos peixes.\nCon todo, \u00e9 necesario evitar a superpoboaci\u00f3n do acuario.\nMantemento.\nUn acuario correctamente instalado e poboado require pouco mantemento.\nPor que.\nRenovar a auga.\n\u00c9 necesario efectuar cambios de auga regulares nun acuario.\nXa que se as bacterias se encargan de degradar o amon\u00edaco e os nitritos en nitratos, estes \u00faltimos acum\u00falanse \u00f3s poucos no acuario, podendo alcanzar valores importantes que poder\u00edan ser t\u00f3xicos para os peixes. A taxa de nitratos debe ser sempre inferior a 50\u00a0mg/l.\nOs nitratos son consumidos polas plantas acu\u00e1ticas e polas algas. Con todo o consumo das plantas non basta para eliminar todos os nitratos en xeral, s\u00f3 os cambios de auga regulares permiten obter taxas aceptables.\nPor outra banda, os cambios de auga permiten fornecer os oligoelementos necesarios \u00f3s peixes e \u00e1s plantas, que, se non, se esgotan \u00f3s poucos no medio pechado que \u00e9 o acuario. O ritmo e a cantidade dos cambios de auga son variables segundo a poboaci\u00f3n do acuario e as condici\u00f3ns de mantemento. Acons\u00e9llase en xeral cambiar o 10 % da auga todas as semanas, ou o 20 % cada 15 d\u00edas. Esta porcentaxe ten que ser aumentada se por suposto as taxas de nitratos se elevan demasiado.\nCon todo, nunca se ten que cambiar toda a auga \u00f3 mesmo tempo (v\u00e9xase Ciclo do nitr\u00f3xeno).\nLimpar os cristais.\nPor cuesti\u00f3ns de est\u00e9tica pero tam\u00e9n para a vida no acuario. As plantas non poden sobrevivir sen luz. Sendo o vidro un material sobre o cal as algas se establecen facilmente, conv\u00e9n limpar regularmente para evitar a s\u00faa proliferaci\u00f3n duradeira.\nAlimentaci\u00f3n.\nCada especie de peixe ten as s\u00faas propias esixencias, a\u00ednda que a maior\u00eda se alimentan a base de presas vivas que complementan con preparados inertes e achegas vexetais (follas de leituga ou espinaca, algas...).\nO exceso de alimento resulta a\u00ednda m\u00e1is desfavorable para os peixes c\u00e1 deficiente calidade da auga. Alimentados en exceso, os peixes van acumulando graxas que s\u00f3 servir\u00e1n para acurtar a s\u00faa vida. Por outra banda, se a s\u00faa raci\u00f3n \u00e9 excesiva, non chegan a comela toda, polo que a auga se ensucia deseguida e compromete a sa\u00fade dos seus inquilinos.\nA raci\u00f3n alimenticia dun peixe debe elaborarse en funci\u00f3n dos seus gustos e esixencias, a\u00ednda que adoita constar de:\nEcolox\u00eda.\nA ecolox\u00eda ideal do acuario reproduce o equilibrio que se atopa na natureza nun sistema pechado que \u00e9 o acuario. Na pr\u00e1ctica \u00e9 case imposible manter un equilibrio perfecto. Como exemplo, unha relaci\u00f3n equilibrada de depredador-presa \u00e9 case imposible de manter ata no maior dos acuarios. Tipicamente o cuidador do acuario debe tomar medidas para manter o equilibrio no pequeno ecosistema contido no seu acuario.\n\u00c9 m\u00e1is f\u00e1cil acadar un equilibrio aproximado cando temos volumes grandes de auga. Calquera suceso que perturbe o sistema despraza a un acuario f\u00f3ra do equilibrio; canta m\u00e1is auga estea contida nun dep\u00f3sito, m\u00e1is f\u00e1cil ser\u00e1 de asimilar os efectos de devandito suceso. Por exemplo, a morte dun \u00fanico peixe nun dep\u00f3sito de 11 L, causa cambios dram\u00e1ticos no sistema, mentres que a morte dese mesmo peixe nun dep\u00f3sito de 400 L con moitos outros peixes nel, representa un cambio moito menor no equilibrio do dep\u00f3sito. Por isto, os afeccionados a mi\u00fado est\u00e1n a favor de dep\u00f3sitos maiores cando sexa posible, xa que como son sistemas m\u00e1is estables requiren menos atenci\u00f3n ao mantemento do equilibrio.\nCiclo do nitr\u00f3xeno.\nUn asunto esencial para o acuari\u00f3filo \u00e9 a xesti\u00f3n dos residuos biol\u00f3xicos producidos polos habitantes dun acuario. Peixes, invertebrados,fungos, e algunhas bacterias excretan refugallos nitroxenados en forma de amon\u00edaco (que se pode converter en amonio, dependendo da qu\u00edmica da auga) que debe pasar polo ciclo do nitr\u00f3xeno. Tam\u00e9n se produce amon\u00edaco a trav\u00e9s da descomposici\u00f3n das plantas e a materia animal, inclu\u00edndo feces e outros detritos. Os refugallos nitroxenados conv\u00e9rtense en t\u00f3xicos para os peixes e outros habitantes do acuario en concentraci\u00f3ns altas.\nUn dep\u00f3sito ben equilibrado cont\u00e9n organismos que poden metabolizar os refugallos doutros residentes do acuario. Os refugallos nitroxenados que se producen nun dep\u00f3sito son metabolizados nos acuarios por un tipo de bacterias co\u00f1ecidas como nitrificantes (x\u00e9nero Nitrosomonas). As bacterias nitrificantes cr\u00edan o amon\u00edaco da auga e metabol\u00edzano para producir nitritos. Os nitritos tam\u00e9n son altamente t\u00f3xicos para os peixes en concentraci\u00f3ns altas. Outro tipo de bacterias, x\u00e9nero Nitrospira, converten os nitritos en nitratos, unha substancia menos t\u00f3xica.\nEste proceso co\u00f1\u00e9cese como ciclo do nitr\u00f3xeno.\nAdemais das bacterias, as plantas acu\u00e1ticas tam\u00e9n eliminan os refugallos nitroxenados metabolizando o amon\u00edaco e os nitratos. Cando as plantas metabolizan compostos do nitr\u00f3xeno, eliminan o nitr\u00f3xeno da auga, utiliz\u00e1ndoo para constru\u00edr biomasa. Con todo, isto \u00e9 soamente temporal, xa que as plantas volven expulsar o nitr\u00f3xeno \u00e1 auga cando as follas vellas se descompo\u00f1en, por exemplo.\nA\u00ednda que informalmente se lle chama ciclo do nitr\u00f3xeno, \u00e9 de feito soamente unha parte dun ciclo maior: d\u00e9bese engadir nitr\u00f3xeno \u00f3 sistema (normalmente a trav\u00e9s da comida proporcionada \u00f3s habitantes do dep\u00f3sito), e os nitratos acum\u00falanse na auga \u00f3 final do proceso (ou contribu\u00edr a un crecemento en biomasa mediante o metabolismo das plantas). Na pr\u00e1ctica, esta acumulaci\u00f3n de nitratos nos acuarios caseiros esixe que o coidador do acuario realice cambios peri\u00f3dicos de auga, sacando a auga alta en nitratos e substitu\u00edndoa por auga baixa en nitratos.\nOs acuarios dos afeccionados a mi\u00fado non conte\u00f1en as poboaci\u00f3ns necesarias de bacterias necesitadas para limpar os refugallos nitroxenados dos habitantes do dep\u00f3sito. Este problema soluci\u00f3nase a trav\u00e9s de d\u00faas filtraci\u00f3ns: Os filtros de carbono activo absorben os compostos do nitr\u00f3xeno e outras toxinas da auga, mentres que os filtros biol\u00f3xicos proporcionan un medio especialmente dese\u00f1ado para a colonizaci\u00f3n polas bacterias nitrificantes desexadas.\nOutros ciclos de nutrientes.\nO nitr\u00f3xeno non \u00e9 o \u00fanico nutriente que circula por un acuario. O os\u00edxeno disolto entra no sistema pola superficie da auga en contacto co aire, ou mediante unha bomba de aire. O di\u00f3xido de carbono abandona o sistema tam\u00e9n polo aire. O ciclo do fosfato \u00e9 un importante, a\u00ednda que a mi\u00fado ignorado, ciclo de nutrientes. O xofre, o ferro e outros micronutrientes tam\u00e9n circulan polo sistema, entrando como comida e sa\u00edndo como residuos. O control apropiado do ciclo do nitr\u00f3xeno, xunto coa achega dun fornecemento de comida equilibrado, adoita ser suficiente para manter estoutros ciclos de nutrientes en equilibrio aproximado.\nAcuarios p\u00fablicos.\nOs acuarios p\u00fablicos son instalaci\u00f3ns abertas \u00f3 p\u00fablico para ver especies acu\u00e1ticas. A maior parte dos acuarios p\u00fablicos presentan unha determinada cantidade de tanques m\u00e1is pequenos, as\u00ed como un ou m\u00e1is dep\u00f3sitos maiores. Os dep\u00f3sitos m\u00e1is grandes te\u00f1en unha capacidade de varios mill\u00f3ns de litros de auga e poden acoller especies grandes, inclu\u00edndo golfi\u00f1os, quenllas ou baleas. Os animais acu\u00e1ticos e semiacu\u00e1ticos, (lontras, ping\u00fc\u00edns?), poden ser expostos tam\u00e9n por acuarios p\u00fablicos.\nDesde o punto de vista operacional, un acuario p\u00fablico \u00e9 similar en moitos aspectos a un zool\u00f3xico ou museo. Un bo acuario ter\u00e1 exposici\u00f3ns especiais para atraer os visitantes, ademais da s\u00faa colecci\u00f3n permanente. Uns cantos te\u00f1en a s\u00faa propia versi\u00f3n de \"zoo para tocar\"; por exemplo, o Monterey Bay Aquarium, en Monterey (California), ten un dep\u00f3sito superficial cheo de tipos com\u00fans de raias, e o p\u00fablico pode tocar as s\u00faas peles cori\u00e1ceas cando pasan.\nComa os zoos, os acuarios normalmente te\u00f1en un corpo especializado de investigadores que estuda os costumes e biolox\u00eda dos seus esp\u00e9cimes. Nos \u00faltimos anos, os grandes acuarios estiveron intentando adquirir e criar diversas especies de peixes de oc\u00e9ano aberto, e ata cnidarios (medusas), unha tarefa dif\u00edcil posto que estas criaturas nunca antes atoparon superficies s\u00f3lidas como as paredes dun dep\u00f3sito, e non adquiriron o instinto para apartarse das paredes no canto de chocar contra elas.\nO primeiro acuario p\u00fablico abriu en Regent's Park, Londres, en 1853. Phineas Taylor Barnum seguiuno rapidamente co primeiro acuario americano, aberto en Broadway, Nova York. A maior parte dos acuarios p\u00fablicos local\u00edzanse preto do oc\u00e9ano, para ter un fornecemento constante de auga de mar natural. Un acuario pioneiro de interior foi o Shedd Aquarium de Chicago, que recib\u00eda a auga de mar transportada por ferrocarril.\nEn xaneiro de 1985, Kelly Tarlton empezou a construci\u00f3n do primeiro acuario en inclu\u00edr un gran t\u00fanel acr\u00edlico transparente, en Auckland, Nova Zelandia, unha tarefa que necesitou 10 meses e custou tres mill\u00f3ns de d\u00f3lares neozelandeses. O t\u00fanel de 110 metros constru\u00eduse con follas de pl\u00e1stico de fabricaci\u00f3n alem\u00e1 que se conformaban al\u00ed nun gran forno. Actualmente, unha fita mec\u00e1nica transporta os visitantes, e os grupos de escolares ocasionalmente pasan a noite al\u00ed, baixo os tibur\u00f3ns e as raias.\nA mi\u00fado, alg\u00fans acuarios p\u00fablicos af\u00edlianse a instituci\u00f3ns superiores de investigaci\u00f3n oceanogr\u00e1fica importantes ou conducen os seus propios programas de investigaci\u00f3n, e normalmente (a\u00ednda que non sempre) especializarse nas especies e ecosistemas que se poden atopar nas augas locais."}
{"id": "21387", "revid": "1131", "url": "https://gl.wikipedia.org/wiki?curid=21387", "title": "Ignacio Agust\u00ed", "text": "Ignacio Agust\u00ed Peypoch, nado en Lli\u00e7\u00e0 de Vall o 3 de setembro de 1913 e finado en Barcelona o 26 de febreiro de 1974, foi un escritor e xornalista catal\u00e1n.\nTraxectoria.\nEstudou dereito en Barcelona. Militante das mocidades da Lliga Regionalista, escribiu en catal\u00e1n ata 1936, pero logo da guerra civil espa\u00f1ola tan s\u00f3 publicou en castel\u00e1n e ingresou na FET de las JONS. Foi director da revista \"Destino\" e durante dous meses de \"Tele/eXpr\u00e9s\".\nEntre a s\u00faa obra en castel\u00e1n destaca a pentalox\u00eda \"La ceniza fue \u00e1rbol\" onde no ambiente da Barcelona de finais do s\u00e9culo XIX e a guerra civil espa\u00f1ola, narra o suceder da familia de Joaqu\u00edn Rius, casado con Mariona Rebull, ambos pertencentes \u00e1 burgues\u00eda industrial.\nObra.\nNovela.\nLa ceniza fue \u00e1rbol"}
{"id": "21388", "revid": "98629", "url": "https://gl.wikipedia.org/wiki?curid=21388", "title": "Acuario", "text": "Acuario pode ser:"}
{"id": "21389", "revid": "23204", "url": "https://gl.wikipedia.org/wiki?curid=21389", "title": "Lingua alege", "text": "O alege \u00e9 unha lingua n\u00edxero-congolesa que se fala en Nixeria.\nDistribuci\u00f3n xeogr\u00e1fica.\nF\u00e1lase no sur da \u00e1rea local de Obudu, no estado de Cross River\nFalantes.\n1200 (1973)"}
{"id": "21390", "revid": "181", "url": "https://gl.wikipedia.org/wiki?curid=21390", "title": "Alege", "text": ""}
{"id": "21391", "revid": "336", "url": "https://gl.wikipedia.org/wiki?curid=21391", "title": "Lago Malawi", "text": ""}
{"id": "21392", "revid": "98629", "url": "https://gl.wikipedia.org/wiki?curid=21392", "title": "Acuariofilia", "text": "Ch\u00e1mase acuariofilia \u00e1 afecci\u00f3n pola cr\u00eda de peixes e pola reproduci\u00f3n fiel dun ecosistema natural acu\u00e1tico. Parece ser que se orixinou na China sobre o ano 950, a\u00ednda que xa os romanos criaban carpas en grandes viveiros, pero estes non trataban de imitar a contorna natural e non persegu\u00edan fins est\u00e9ticos. Sobre o ano 1750 introduciuse en Europa.\nAta principios do s\u00e9culo XX a acuariofilia fundamentalmente ti\u00f1a un prop\u00f3sito cient\u00edfico, e \u00e9 ent\u00f3n cando aparecen os primeiros acuarios e a afecci\u00f3n \u00f3s mesmos como pasatempo e entretemento.\nPerfeccionouse a t\u00e9cnica e resolv\u00e9ronse os problemas de temperatura en acuarios tropicais e nos de oxigenaci\u00f3n e filtraci\u00f3n. Sobre os anos 1930 o acuario xa era obxecto de decoraci\u00f3n nalg\u00fans fogares e lugares p\u00fablicos.\nDesde os seus comezos, o n\u00famero de especies comercializadas foi en aumento, e hoxe en d\u00eda ata se desenvolveron modificaci\u00f3ns xen\u00e9ticas en certos individuos para facelos m\u00e1is atractivos visualmente.\nO principio b\u00e1sico da acuariofilia \u00e9 a recreaci\u00f3n dunha contorna natural real, con especies aut\u00f3ctonas e augas con similares propiedades f\u00edsicas e qu\u00edmicas."}
{"id": "21393", "revid": "98629", "url": "https://gl.wikipedia.org/wiki?curid=21393", "title": "Airsoft", "text": "O airsoft \u00e9 un xogo de guerra xurdido no Xap\u00f3n nos anos oitenta que pronto se estendeu aos Estados Unidos e posteriormente a Espa\u00f1a e o resto de pa\u00edses europeos.\nO nome do airsoft v\u00e9n do ingl\u00e9s e traducir\u00edase como \"aire suave\". Isto fai referencia \u00e1 forma na que a munici\u00f3n \u00e9 disparada desde unha marcadora (paintball) ou unha r\u00e9plica de airsoft.\nEsta actividade l\u00fadico-deportiva busca a simulaci\u00f3n de combates por medio de r\u00e9plicas reais que disparan pequenas b\u00f3las de pl\u00e1stico de 6\u00a0mm de di\u00e1metro, escenarios de xogo iguais ou similares aos que se combate en realidade, con equipamento de radiocomunicaci\u00f3ns, visores nocturnos, lanternas adaptadas, punteiros l\u00e1ser, b\u00f3las trazadoras e indumentaria militares. A\u00ednda que non existe unha indumentaria concreta, cada equipo prefire equiparse uniformemente para maior realismo. P\u00f3dese xogar igualmente de d\u00eda ca de noite, coas evidentes diferenzas. As b\u00f3las empregadas, te\u00f1en unha velocidade de sa\u00edda aproximada de 330 fps ou 100\u00a0m/s. O pouco peso das mesmas (0,20 gramos xeralmente) fai que o seu alcance efectivo non vaia m\u00e1is al\u00e1 dos 40-50 metros. Existe unha modalidade de xogador, o sniper ou francotirador, ao que se lle permite mais potencia e alcance, dado o rol que asume.\nEn concentraci\u00f3ns numerosas de xogadores, adoita identificarse aos diferentes bandos participantes, mediante brazais de cor para evitar o \"fogo amigo\".\nA\u00ednda que existen moitas modalidades de xogo, o principal \u00e9 eliminar os equipos ou xogadores contrarios, disparando aos seus compo\u00f1entes. Do mesmo xeito ca no paintball, hai que levar certas protecci\u00f3ns como lentes, para non recibir un bolazo nos ollos. Este \u00e9 o \u00fanico risco f\u00edsico na pr\u00e1ctica do airsoft. Se alg\u00fan participante non leva as lentes de protecci\u00f3n postas, interr\u00f3mpese a partida ou se lle invita abandonala.\nActualmente existe en Espa\u00f1a un baleiro legal respecto da pr\u00e1ctica deste xogo en lugares p\u00fablicos, xa que a confusi\u00f3n que se pode crear entre a poboaci\u00f3n pode crear alarma entre os desco\u00f1ecedores do airsoft e levarlles a alertar \u00e1s forzas da orde p\u00fablica. Recom\u00e9ndase practicalo en leiras privadas ou lugares autorizados co correspondente permiso municipal para evitar estes problemas.\nUnha das bases do xogo \u00e9 a confianza e honradez do xogador, xa que non hai xeito de comprobar se algu\u00e9n recibiu un impacto. O xogador que o recibe ha de gritar \"Morto!\" ou dar co\u00f1ecer aos demais que foi eliminado, retir\u00e1ndose a continuaci\u00f3n do terreo de xogo. Os xogadores peor vistos nesta comunidade son os \"inmortais\", por raz\u00f3ns evidentes.\nOs afeccionados ao airsoft non pretenden fomentar nin a violencia, nin as r\u00e9plicas, nin ning\u00fan tipo de ideolox\u00eda. Para eles \u00e9 un xogo moi emocionante que serve para descargar adrenalina. Ademais, as comunidades de airsoft est\u00e1n totalmente en contra de que individuos radicais participen neste xogo."}
{"id": "21394", "revid": "45576", "url": "https://gl.wikipedia.org/wiki?curid=21394", "title": "Patrimonio da Humanidade", "text": "O t\u00edtulo de Patrimonio da Humanidade (\u00e1s veces Patrimonio Mundial) \u00e9 concedido pola UNESCO, organizaci\u00f3n das Naci\u00f3ns Unidas para a Cultura, Ciencia e Educaci\u00f3n, a sitios espec\u00edficos do planeta (exemplos: bosques, cordilleiras, lagos, desertos, edificios, complexos ou cidades) que foron nomeados e confirmados para a s\u00faa inclusi\u00f3n na lista mantida polo Programa Patrimonio da Humanidade.\nO programa de clasificaci\u00f3n ad\u00edcase a catalogar e preservar lugares de excepcional importancia cultural ou natural, como patrimonio com\u00fan da humanidade. Os lugares da lista poden obter fondos do \"World Heritage Fund\" baixo determinadas condici\u00f3ns.\nO programa foi fundado pola \"Convenci\u00f3n sobre a Protecci\u00f3n do Patrimonio Cultural e Natural\", adoptado pola Conferencia Xeral da UNESCO de 16 de novembro de 1972.\nEn setembro de 2023, estaban catalogados un total de 1.199 sitios (933 culturais, 227 naturais e 39 mixtos) en 168 pa\u00edses diferentes. Italia, con 59 sitios, ten m\u00e1is que calquera pa\u00eds, seguido da China (57), e Francia e Alema\u00f1a con cadanseus 52 lugares.\nO 16 de novembro cel\u00e9brase o \"D\u00eda Internacional do Patrimonio Mundial\", instaurado pola UNESCO en conmemoraci\u00f3n da firma en Par\u00eds, o 16 de novembro de 1972, da Convenci\u00f3n sobre o Patrimonio Mundial Cultural e Natural, que estableceu as bases para desenvolver este tipo de protecci\u00f3n sobre os bens culturais e naturais.\nCriterios de selecci\u00f3n.\nA finais de 2004, hab\u00eda seis criterios no eido cultural e catro no natural. En 2005 isto modificouse para que s\u00f3 haxa un grupo de dez criterios. Para ser inclu\u00eddo na lista de Patrimonios da Humanidade un sitio debe ter un \"sobresa\u00ednte valor universal\" e debe satisfacer polo menos un dos seguintes criterios de selecci\u00f3n:\nCriterios naturais.\nDesde 1992 a interacci\u00f3n entre o home e o ambiente \u00e9 reco\u00f1ecido como paisaxe cultural.\nPatrimonio da Humanidade en Galiza.\nGaliza conta con tres monumentos Patrimonio da Humanidade e o Cami\u00f1o de Santiago:\nCandidatos provisionais.\nNa listaxe de sitios candidatos a ser escollidos Patrimonio da Humanidade est\u00e1n:\nPatrimonio Mundial en Perigo.\nA conservaci\u00f3n do Patrimonio Mundial \u00e9 un proceso continuo. Se un pa\u00eds non protexe os lugares inscritos, corre o risco de que eses lugares sexan retirados da Lista do Patrimonio Mundial. Os pa\u00edses deben informar periodicamente o Comit\u00e9 do Patrimonio Mundial sobre o seu estado de conservaci\u00f3n.\nSe o Comit\u00e9 do Patrimonio Mundial \u00e9 avisado sobre pos\u00edbeis perigos para un sitio, \u00e9 inclu\u00eddo na Lista do Patrimonio Mundial en Perigo, co fin de chamar a atenci\u00f3n mundial sobre as condici\u00f3ns, naturais ou creadas polo ser humano, que ameazan as caracter\u00edsticas polas cales inicialmente se incribiu o sitio na Lista do Patrimonio Mundial.\nEstat\u00edsticas.\n[[Ficheiro:Unesco_world_heritage_sites.png | upright = 2.25| dereita |miniatura| Sitios do Patrimonio Mundial da UNESCO \n[[Categor\u00eda:Patrimonio da Humanidade|*]]"}
{"id": "21395", "revid": "1410", "url": "https://gl.wikipedia.org/wiki?curid=21395", "title": "Lista do Patrimonio da Humanidade en Perigo", "text": "A Lista do Patrimonio da Humanidade en Perigo \u00e9 obra da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) a trav\u00e9s do Comit\u00e9 do Patrimonio Mundial segundo o artigo 11.4 da Convenci\u00f3n do Patrimonio Mundial, que foi creada en 1972 para designar e xestionar o Patrimonio da Humanidade. As entradas da lista son Patrimonio da Humanidade ameazados para cuxa conservaci\u00f3n son necesarias grandes operaci\u00f3ns e para as que \"se solicitou asistencia\". A lista ten como finalidade aumentar a conciencia internacional sobre as ameazas e fomentar medidas contraactivas. As ameazas a un sitio poden ser ameazas inminentes comprobadas ou perigos potenciais que poden ter efectos adversos sobre un sitio."}
{"id": "21397", "revid": "98629", "url": "https://gl.wikipedia.org/wiki?curid=21397", "title": "Lingua albanesa", "text": "O alban\u00e9s (\"shqip\") \u00e9 unha lingua que falan entre 6 e 8 mill\u00f3ns de persoas en Albania, Kosovo, Montenegro, Macedonia do Norte, Serbia, Grecia, Italia, Turqu\u00eda e grupos de emigrantes en Escandinavia, Alema\u00f1a, Reino Unido, Estados Unidos, Ucra\u00edna, Exipto.\nO ling\u00fcista Franz Bopp probou en 1854 que o alban\u00e9s era unha lingua indoeuropea. Non hai consenso sobre a s\u00faa orixe, para uns deriva do ilirio e para outros do tracio ou do dacio.\nO alban\u00e9s goza de status de oficialidade en Albania, e \u00e9 unha das linguas oficiais de K\u00f3sovo e Macedonia. O Instituti i Gjuh\u00ebsis\u00eb dhe i Let\u00ebrsis\u00eb (Instituto de Ling\u00fc\u00edstica e Literatura) da Academia de Ciencias de Albania \u00e9 o principal centro de estudo da lingua albanesa e desenvolve a forma est\u00e1ndar coa publicaci\u00f3n de gram\u00e1ticas, dicionarios e ortograf\u00edas prescriptivas, tam\u00e9n edita d\u00faas publicaci\u00f3ns trimestrais, \"Studime Filologjike\" (1964) (Estudos Filol\u00f3xicos) e \"Gjuha Jone\" (1981) (A nosa lingua).\nDialectos.\nO alban\u00e9s comprende dous dialectos principais, o tosco (Tosk\u00ebrishte) e o guego (Geg\u00ebrishte), que diverxeron cando menos hai un milenio, e que nas s\u00faas formas menos extremas son mutuamente comprensibles. A fronteira tradicional dos dous dialectos est\u00e1 no r\u00edo Shkumbin en Albania, co guego ao norte do r\u00edo e o tosco ao sur.\nO tosco div\u00eddese en moitos subdialectos, divididos en dous bloques, o do norte e o do sur, no do sur incl\u00faense os subgrupos Lab\u00ebrishte e \u00c7am\u00ebrishte, que incl\u00faen as falas do noroeste de Grecia, que non forman parte dos arvanitas ou grecoalbaneses.\nO guego div\u00eddese en m\u00faltiples subdialectos que se agrupan no subgrupo norte e o sur que te\u00f1en como fronteira tradicional o r\u00edo Mati no norte de Albania. O guego f\u00e1lase no norte de Albania, Serbia e Montenegro e Macedonia.\nEscrita.\nO alban\u00e9s escribiuse con diferentes alfabetos dende o s\u00e9culo XV. Orixinalmente o dialecto tosco escribiuse co alfabeto grego e o guego co alfabeto latino e os dous dialectos escrib\u00edronse coa versi\u00f3n turco otom\u00e1 do alfabeto \u00e1rabe.\nO alfabeto moderno alban\u00e9s estandarizouse en 1908 no Congreso de Manastir, baseado no alfabeto latino, co engadido das letras \u00eb, \u00e7 e nove d\u00edgrafos. Localmente o alban\u00e9s tam\u00e9n se escribiu con outros alfabetos:\nNorma.\nDurante os s\u00e9culos XIX e parte do XX o alban\u00e9s careceu dunha norma que unificase o tosco e o guego. En 1917 intentouse crear un est\u00e1ndar baseada na fala guega de Elbasan, mais non prosperou. Despois da segunda guerra mundial fix\u00e9ronse esforzos para crear un est\u00e1ndar baseado no dialecto tosco. O Congreso sobre a ortograf\u00eda do alban\u00e9s que se efectou en 1972 coa participaci\u00f3n de delegados de Albania, K\u00f3sovo, Macedonia, Montenegro e Calabria estableceu unha lingua literaria unificada baseada no tosco, que se codificou en \"Drejtshkrimi i gjuh\u00ebs shqipe\" (1973) (A ortograf\u00eda da lingua albanesa) e \"Fjalori drejtshkrimor i gjuh\u00ebs shqipe\" (1976) (Dicionario ortogr\u00e1fico da lingua albanesa).\nDende a desaparici\u00f3n do r\u00e9xime comunista alban\u00e9s aumentou o n\u00famero de publicaci\u00f3ns en guego.\nLiteratura.\n\"Cuneus Prophetarum\" (1685) de Pjet\u00ebr Bogdani \u00e9 a primeira obra literaria albanesa, pero o primeiro autor popular, xa no s\u00e9culo XVIII, foi o poeta italo-alban\u00e9s Giulio Varibobba autor de poes\u00eda de inspiraci\u00f3n relixiosa. Mentres no sur de Albania entre o s\u00e9culo XVII e XVIII o movemento po\u00e9tico Bejtexh\u00ednj promov\u00eda a poes\u00eda secular isl\u00e1mica.\nDiante a hostilidade do Imperio Otom\u00e1n no s\u00e9culo XIX, a literatura albanesa desenvolveuse f\u00f3ra de Albania co nacemento do \"Rilindja Komb\u00ebtare\", o rexurdimento literario alban\u00e9s que tivo como centros principais a Exipto, Roman\u00eda, Grecia, Bulgaria e Italia, pero que tivo dificultades para chegar a Albania, onde en 1897 o goberno da Sublime Porta prohibiu os libros en alban\u00e9s.\nHistoria.\nNon se co\u00f1ece o lugar dos Balc\u00e1ns onde viviron os antecesores dos actuais albaneses, a\u00ednda que xeral identif\u00edcanse cos antigos ilirios ou tracios. O vocabulario com\u00fan co roman\u00e9s suxire que os antepasados dos albaneses e os romaneses viviron pr\u00f3ximos en tempos antigos. Alg\u00fans investigadores apoian a teor\u00eda da continuidade, que afirma que os albaneses viviron no territorio da actual Albania. Non obstante o baixo n\u00famero de palabras do grego d\u00f3rico e o alto n\u00famero de pr\u00e9stamos latinos suxiren que os albaneses viviron ao norte da li\u00f1a que trazou Konstantin Jire\u010dek, que divid\u00eda as esferas de influencia das linguas latina e grega.\nA primeira menci\u00f3n co\u00f1ecida \u00e1 lingua albanesa data do 14 de xullo de 1285 en Dubrovnik onde unha testemu\u00f1a dun crime afirma \"Audivi uriam voce, clamantem in monte in lingua albanesca\" O documento escrito m\u00e1is antigo que se conserva en alban\u00e9s \u00e9 \"Formula e Pag\u00ebzimit\" (f\u00f3rmula bautismal) escrito en 1462 no dialecto gego e que se recolleu nun manuscrito latino, tam\u00e9n alg\u00fans vers\u00edculos do Novo Testamento e un fragmento dun canto da Pascua Ortodoxa datan dese per\u00edodo. En 1483 Thomas Medius inclu\u00edu na s\u00faa comedia \"Epirota\" unha frase en alban\u00e9s e en 1496 Arnold von Harff recolleu unha lista de palabras.\nO libro impreso m\u00e1is antigo en alban\u00e9s \u00e9 o \"Meshari\" (misal), escrito polo sacerdote cat\u00f3lico Gjon Buzuku en 1555. O primeiro libro en tosco data de 1592 e \u00e9 un catecismo, \"Dottrina Christiana\", de Lek\u00eb Matr\u00ebnga. Crese que a primeira escola albanesa abr\u00edronna os franciscanos en 1638 en Pdhan\u00eb. En 1635 Frang Bardhi escribiu o primeiro dicionario lat\u00edn-alban\u00e9s.\nFalantes.\nEn Albania o alban\u00e9s \u00e9 a lingua oficial na s\u00faa variedade tosca, f\u00e1lanna os 3\u00a0129\u00a0000 de albaneses \u00e9tnicos (95% da poboaci\u00f3n albanesa) e unha parte dos membros das minor\u00edas \u00e9tnicas.\nEn K\u00f3sovo f\u00e1lano 1\u00a0672\u00a0000 persoas, o que representa o 92% da poboaci\u00f3n. \u00c9 oficial xunto co serbio.\nO alban\u00e9s oficializouse en 1945, cunha norma baseada no guego meridional ata que en 1972 o alban\u00e9s est\u00e1ndar converteuse na forma oficial. Durante o r\u00e9xime de Tito, K\u00f3sovo ti\u00f1a total autonom\u00eda en materias culturais e educativas, con escolas en alban\u00e9s e serbio. A partir de 1981 a situaci\u00f3n comeza a deteriorarse, agrav\u00e1ndose en 1990 co peche das escolas, institutos, facultades e medios de expresi\u00f3n e asociaci\u00f3ns de lingua albanesa, co que de feito, que non de dereito, o alban\u00e9s viu reducida a s\u00faa condici\u00f3n de lingua oficial. A presi\u00f3n internacional obrigou a reabrir unha parte das escolas de primaria e profesores despedidos montaron escolas paralelas para dar cobertura aos estudantes de lingua albanesa. Tras o establecemento en 1999 da administraci\u00f3n civil da ONU o alban\u00e9s recupera de feito a s\u00faa situaci\u00f3n de lingua oficial.\nEn Macedonia hai 500.000 falantes, o que representa o 25% da poboaci\u00f3n, concentrados no oeste e no norte. Dende o 2001 o alban\u00e9s \u00e9 oficial naqueles concellos onde os albaneses superaran o 20% da poboaci\u00f3n. O alban\u00e9s p\u00f3dese empregar no Parlamento de Macedonia. Hai ensino primario e secundario en alban\u00e9s. Na universidade o estudo do alban\u00e9s comezou en 1951 como un lectorado na Universidade dos Santos Cirilio e Metodio de Skopje, en 1960 introduciuse como materia semestral e en 1971 converteuse no departamento de lingua e literatura albanesa. En 1994 fundouse unha universidade albanesa en Tetovo, a\u00ednda que as autoridades macedonias non a reco\u00f1eceron como universidade estatal ata 2004.\nEn Grecia os albaneses div\u00eddense en d\u00faas comunidades ben diferenciadas, a dos albaneses de \u00c7ameria, que constit\u00fae o punto m\u00e1is o sur do territorio tradicionalmente albanofalante, poder\u00eda haber 30.000 falantes, concentrados principalmente no departamento de Thesprotia (sobre todo na zona fronteiriza con Albania), Preveza (na parte que limita co departamento de Thesprotia e nunhas poucas vilas de Ioannina) e nos departamentos de Florina e Kastoria. A outra comunidade albanesa \u00e9 a dos arvanitika, albaneses ortodoxos que emigraron a Grecia entre os s\u00e9culos XII e XV, as cifras de falantes var\u00edan entre os 90.000 e os 200.000. Dende 1990 produciuse unha nova vaga de emigraci\u00f3n de albaneses, que se asentan sobre todo nas cidades m\u00e1is grandes.\nO alban\u00e9s en Grecia carece de calquera tipo de reco\u00f1ecemento oficial e non hai datos fiables de cantos falantes de alban\u00e9s hai. Segundo unha enquisa realizada en 2001 por VCR o 3.3% da poboaci\u00f3n de Grecia \u00e9 albanofalante, o que representar\u00eda 340.000 persoas.\nEn Italia hai 100.000 falantes de arb\u00ebresh\u00eb distribu\u00eddos en 55 comunas do sur de Italia. O 60% dos falantes est\u00e1n en Calabria. O arb\u00ebresh\u00eb \u00e9 unha das 12 linguas reco\u00f1ecidas pola lei 482/1999 de minor\u00edas \u00e9tnicas.\nSegundo o censo hai 79.500 falantes sobre un total de 114.000 albanonorteamericanos. As principais concentraci\u00f3ns est\u00e1n en Nova York e Detroit. \"Dielli\" \u00e9 a \u00fanica publicaci\u00f3n en alban\u00e9s. A primeira universidade en ofrecer cursos de alban\u00e9s foi a Universidade Estatal de Wayne (Detroit) no ano 2003.\nEn Serbia hai 70.000 falantes (0.85%), distribu\u00eddos nas rexi\u00f3ns fronteirizas con K\u00f3sovo, en Presheve o 95% da poboaci\u00f3n \u00e9 albanesa, en Medvegje o 65% e en Bujanovc o 35%. \u00c9 unha zona que pasou a Serbia tras o Congreso de Berl\u00edn de 1878, parte da poboaci\u00f3n albanesa deportouse a Turqu\u00eda en varias vagas(1912, 1918-1941 e 1953-1966), tradicionalmente a lingua albanesa estivo marxinada, ata 1961 non se abriu o primeiro centro de secundaria alban\u00e9s. Entre 1999 e 2001 unha parte dos albaneses da rexi\u00f3n refuxi\u00e1ronse en K\u00f3sovo, e unha parte quedou definitivamente al\u00ed.\nEn Montenegro hai arredor de 30.000 falantes, o que representa o 5% da poboaci\u00f3n. F\u00e1lase nas rexi\u00f3ns de Plav-Guci, Tuz e Ulqin, fronteirizas con Albania.\nSegundo o censo de 2001 hai 14.000 falantes de alban\u00e9s, o que representa o 0.33% da poboaci\u00f3n. Arredor de 1.400 son arbanasi, que viven na vila de Plo\u00e7e, preto de Rijeka, asentados en 1726 cando 21 familias albanesas do sur de Montenegro foxen da ocupaci\u00f3n turca, en 1733 chega un segundo grupo de 28 familias.\nEn Australia hai 7527 falantes (2001), deles 5.682 en Vitoria . A primeira familia albanesa asentouse en 1885.\nSegundo o censo de 2002 hai en Eslovenia 7177 falantes, a maior concentraci\u00f3n, 1239 falantes, est\u00e1 en Liubliana.\nEn Roman\u00eda hai aproximadamente 10.000 albaneses (a\u00ednda que no censo de 2002 s\u00f3 se rexistraron 477 persoas como albaneses). A Uni\u00f3n Cultural dos Albaneses de Roman\u00eda edita \"Albanezul\", publicaci\u00f3n mensual biling\u00fce, dende 1995.\nEn Bulgaria hai 1000 falantes en Mandritsa, preto de Edirne, que foi a \u00fanica vila albanesa que sobreviviu \u00e1 segunda guerra mundial.\nEn Ucra\u00edna o alban\u00e9s f\u00e1lase en tres aldeas, preto de Melitopol, chegados dende Bulgaria no s\u00e9culo XIX."}
{"id": "21404", "revid": "23204", "url": "https://gl.wikipedia.org/wiki?curid=21404", "title": "Jerzy Kury\u0142owicz", "text": "Jerzy Kury\u0142owicz, nado en Stanis\u0142aw\u00f3w (daquela en Austria-Hungr\u00eda, hoxe, cidade de Ivano-Frankivsk, Ucra\u00edna), o 26 de agosto de 1895 e finado en Cracovia o 28 de xaneiro de 1979, foi un ling\u00fcista polon\u00e9s.\nTraxectoria.\nFoi especialista en linguas indoeuropeas e en linguas sem\u00edticas. F\u00edxose c\u00e9lebre polo seu descubrimento das laringais en hitita naquelas palabras onde foran previstas pola teor\u00eda de Saussure sobre a apofon\u00eda indoeuropea.\n\u00c9 co\u00f1ecido polos seus traballos sobre a apofon\u00eda e a analox\u00eda."}
{"id": "21406", "revid": "98629", "url": "https://gl.wikipedia.org/wiki?curid=21406", "title": "Patrimonio Mundial (lista de lugares)", "text": "A Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) propuxo un plano de protecci\u00f3n dos bens culturais do mundo, a trav\u00e9s da \"Convenci\u00f3n sobre a Protecci\u00f3n do Patrimonio Mundial Cultural e Natural\", aprobado en 1972. Presenta unha lista de bens que pertencen ao Patrimonio Mundial (\"World Heritage\"), m\u00e1is co\u00f1ecido como Patrimonio da Humanidade.\nNa lista omit\u00edronse os estados membros da Uni\u00f3n Europea, para os cales se remite ao artigo Patrimonio da Humanidade na Uni\u00f3n Europea.\nLista do Patrimonio Mundial.\nUni\u00f3n Europea (UE).\n\"Artigo principal: Patrimonio da Humanidade na UE\""}
{"id": "21412", "revid": "98629", "url": "https://gl.wikipedia.org/wiki?curid=21412", "title": "Estilo APA", "text": "O estilo APA \u00e9 un formato amplamente aceptado para escribir documentos t\u00e9cnicos e cient\u00edficos, que establece convenci\u00f3ns gr\u00e1ficas para a representaci\u00f3n dunha serie de elementos, como cabeceiras, notas a rodap\u00e9, citas bibliogr\u00e1ficas, etc. Foi elaborado pola American Psychological Association, que \u00e9 a principal organizaci\u00f3n acad\u00e9mica de estudo da psicolox\u00eda nos Estados Unidos de Am\u00e9rica.\nCaracter\u00edsticas.\nO estilo APA est\u00e1 definido de xeito oficial en \"The Publication Manual of the American Psychological Association\", un libro de preto de 500 p\u00e1xinas en ingl\u00e9s do que se levan editadas seis edici\u00f3ns (ISBN 1-55798-791-2).\nO estilo, como moitos autores suxiren, \u00e9 imperfecto. Esqu\u00e9cese de autores para numerar o seu encabezado de secci\u00f3n, pr\u00e1ctica com\u00fan en revistas cient\u00edficas que permite cruzar referencias. O estilo APA tam\u00e9n require que os autores sexan citados para ser identificados unicamente polas s\u00faas iniciais, como en \"J. A. Smith\" no canto de \"Joan A. Smith\", facendo m\u00e1is dif\u00edcil para os lectores atopar as referencias. O \"Manual\" \u00e9 longo e forza \u00f3s estudantes gastar moitas horas intentando adaptar as s\u00faas citas. Finalmente, o estilo APA estableceuse por un pequeno, non elixido, comit\u00e9 editorial, o cal non ofrece aos usuarios a posibilidade de achegar melloras \u00f3 estilo.\nCabeceiras.\nSeguindo o estilo APA, as cabeceiras empr\u00e9ganse para organizar artigos e darlles unha estrutura xer\u00e1rquica. O estilo APA prescribe un formato espec\u00edfico para as cabeceiras (dun a cinco niveis) dentro dun mesmo artigo. Est\u00e1n referidos na p\u00e1xina 113 da 6\u00aa edici\u00f3n do Manual usando o seguinte nivel de n\u00fameros:\nDe acordo co estilo APA, se un artigo ten:\nNon se ofrecen directrices para artigos con seis ou m\u00e1is niveis de cabeceiras. Dec\u00e1tese que o estilo APA non permite os n\u00fameros ou letras diante das cabeceiras."}
{"id": "21415", "revid": "98629", "url": "https://gl.wikipedia.org/wiki?curid=21415", "title": "BibTeX", "text": "formula_1,\nescrito BibTeX en caracteres normais, \u00e9 unha ferramenta para darlle formato \u00e1s listas bibliogr\u00e1ficas. A ferramenta BibTeX util\u00edzase normalmente xunto co sistema de preparaci\u00f3n de documentos\nformula_2\n(LaTeX).\nBibTeX foi creado por Oren Patashnik e Leslie Lamport en 1985. BibTeX pretende que resulte doado citar fontes de maneira consistente separando a informaci\u00f3n bibliogr\u00e1fica da presentaci\u00f3n desta informaci\u00f3n. O mesmo principio de separaci\u00f3n de contido e presentaci\u00f3n/estilo \u00e9 o que empregan o mesmo LaTeX, XHTML, CSS etc.\nFicheiro de informaci\u00f3n bibliogr\u00e1fica: codice_1.\nBibTeX usa un formato de ficheiro baseado en texto e independente do estilo para listas de bibliogr\u00e1ficas, como artigos, libros ou teses. Os ficheiros de bibliograf\u00edas en BibTeX normalmente rematan en codice_1.\nOs elementos da bibliograf\u00eda inclu\u00eddos nun ficheiro codice_1 est\u00e1n divididos dependendo dos tipos. Practicamente todos os estilos bibtex reco\u00f1ecen os tipos seguintes:\nFicheiro de estilo bibliogr\u00e1fico: codice_4.\nOs ficheiros de estilo de BibTeX, que normalmente te\u00f1en o prefixo codice_4, escr\u00edbense nunha linguaxe de programaci\u00f3n simple, baseada en pillas, que describe como haber\u00eda que formatar os elementos da bibliograf\u00eda. O programa de BibTeX codice_6 daralles ent\u00f3n o formato aos elementos bibliogr\u00e1ficos seguindo este ficheiro de estilo, normalmente xerando comandos de formato en TeX ou LaTex. Existen tam\u00e9n ficheiros de estilo para xerar sa\u00edda en HTML.\nExemplo.\nUn ficheiro codice_1 poder\u00eda conter a entrada seguinte, que describe un manual de matem\u00e1ticas.\n @Book{abramowitz+stegun,\n author = \"Milton Abramowitz e Irene A. Stegun\",\n title = \"Handbook of Mathematical Functions with\n Formulas, Graphs, and Mathematical Tables\",\n publisher = \"Dover\",\n year = 1964,\n addres = \"Nova York\",\n edition = \"novena impresi\u00f3n de Dover, d\u00e9cima impresi\u00f3n de GPO\",\n isbn = \"0-486-61272-4\"\nSe un documento fai referencia a este manual, a informaci\u00f3n bibliogr\u00e1fica p\u00f3dese formatar de maneiras distintas dependendo do estilo de citaci\u00f3n que se empregue (APA, MLA, Chicago etc.). LaTeX especifica os comandos codice_8 e o estilo bibliogr\u00e1fico desexado no documento LaTeX. Se o comando codice_9 aparece dentro dun documento LaTeX, o programa codice_6 incluir\u00e1 este libro na lista de referencias do documento e xerar\u00e1 o c\u00f3digo de formato de LaTeX apropiado. Ao ver o documento en LaTeX xa formatado, o resultado poder\u00eda ser algo as\u00ed como:\nDependendo do ficheiro de estilo, BibTex pode redistribu\u00edr os apelidos dos autores, usar s\u00f3 mai\u00fasculas ou min\u00fasculas, omitir alg\u00fanss campos presentes no ficheiro codice_1, formatar o texto en cursiva, engadir puntuaci\u00f3n etc. Dado que se utiliza o mesmo ficheiro para toda unha lista de referencias, a estas d\u00e1selle un formato consistente co m\u00ednimo esforzo da parte dos autores ou editores.\nFicheiros de estilo para diferentes usos.\nExisten moitos ficheiros de estilo xa preparados para diferentes publicaci\u00f3ns. Para personalizar os estilos de citaci\u00f3n a\u00ednda m\u00e1is, p\u00f3dense empregar os programas natbib ou codice_12."}
{"id": "21416", "revid": "23204", "url": "https://gl.wikipedia.org/wiki?curid=21416", "title": "Manual de estilo Chicago", "text": "O Manual de Estilo de Chicago (CMS) \u00e9 un libro de estilo moi reputado para o ingl\u00e9s americano, que regulamenta cuesti\u00f3ns de estilo, preparaci\u00f3n dos manuscritos e, en menor medida, uso. (Obs\u00e9rvese que no mundo da publicaci\u00f3n, \"estilo\" significa puntuaci\u00f3n, uso de cursivas e negras, mai\u00fasculas, t\u00e1boas etc., non \"estilo de prosa\"). De feito, debido \u00e1s s\u00faas an\u00e1lises agudas de cuesti\u00f3ns moi intricadas da puntuaci\u00f3n e o uso, util\u00edzano as editoriais de todos os pa\u00edses angl\u00f3fonos e recibe cada vez m\u00e1is consideraci\u00f3n como fonte de autoridade pola comunidade de editores en lingua inglesa en xeral.\nO CMS util\u00edzano habitualmente as editoriais e os editores como \u00faltimo recurso en asuntos de presentaci\u00f3n adecuada de textos.\nPubl\u00edcao a Imprenta da Universidade de Chicago. A primeira edici\u00f3n, de 1906, intitulouse \"Manual de Estilo\". En 2005 at\u00f3pase xa na d\u00e9cimo-quinta edici\u00f3n. O CMS publ\u00edcase en r\u00fastica e esp\u00e9rase unha edici\u00f3n dixital. O sitio web do CMS fornece unha columna de preguntas e respostas e a posibilidade de busca manual, permitida s\u00f3 para os membros."}
{"id": "21417", "revid": "89787", "url": "https://gl.wikipedia.org/wiki?curid=21417", "title": "Gu\u00eda de estilo da MHRA", "text": "A Gu\u00eda de estilo MHRA (anteriormente o \"Libro de estilo MHRA\") \u00e9 amplamente utilizado por acad\u00e9micos e publicaci\u00f3ns nas \u00e1reas das artes e Humanidades, publicada pola \"Modern Humanities Research Association\".\nA gu\u00eda pode baixarse gratuitamente desde o sitio da MHRA."}
{"id": "21418", "revid": "22570", "url": "https://gl.wikipedia.org/wiki?curid=21418", "title": "Council of Science Editors", "text": "O Council of Science Editors (CSE) \u00e9 a organizaci\u00f3n que publica \"Scientific Style and Format: The CBE Manual for Authors, Editors, and Publishers\" (ISBN 0521471540), unha gu\u00eda de estilo influente para as publicaci\u00f3ns cient\u00edficas.\nCo\u00f1ecido formalmente coma o Council of Biology Editors (CBE), en 1999 a organizaci\u00f3n votou para cambia-lo nome polo de Council of Science Editors. O troco formalizouse definitivamente o 1 de xaneiro do 2000.\nO CBE foi fundado no 1957 pola National Science Foundation e o American Institute of Biological Sciences."}
{"id": "21419", "revid": "23204", "url": "https://gl.wikipedia.org/wiki?curid=21419", "title": "Patrimonio da Humanidade na Uni\u00f3n Europea", "text": "A Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura, tam\u00e9n co\u00f1ecida como UNESCO, propuxo un plano de protecci\u00f3n dos bens culturais do mundo, a trav\u00e9s da \"Convenci\u00f3n sobre a Protecci\u00f3n do Patrimonio Mundial Cultural e Natural\", aprobado en 1972. Presenta unha lista de bens que pertencen ao Patrimonio Mundial (\"World Heritage\"), m\u00e1is co\u00f1ecido como Patrimonio da Humanidade.\nLista do Patrimonio da Humanidade na Uni\u00f3n Europea (UE).\nSuecia.\nLigaz\u00f3n a descrici\u00f3n do Patrimonio da Humanidade en Suecia"}
{"id": "21421", "revid": "1576", "url": "https://gl.wikipedia.org/wiki?curid=21421", "title": "Teor\u00eda xeral da relatividade", "text": ""}
{"id": "21422", "revid": "1888", "url": "https://gl.wikipedia.org/wiki?curid=21422", "title": "Organizaci\u00f3n Obreira", "text": "Organizaci\u00f3n Obreira foi unha organizaci\u00f3n pol\u00edtico sindical que xurdiu en abril de 1972 dunha escisi\u00f3n do PCE de Vigo, composto por obreiros novos militantes de Comisi\u00f3ns Obreiras e das Xuventudes Comunistas, desconformes co \"Pacto pola Liberdade\" que fixera p\u00fablico o partido en 1972 e que chamaba \u00e1 unidade de todos os dem\u00f3cratas, por riba da s\u00faa clase, para derrotar ao franquismo. O sindicato conseguiu un certo protagonismo nas mobilizaci\u00f3ns obreiras que se realizaron en setembro de 1972 en Vigo, ao se enfrontar coa polic\u00eda, mais a represi\u00f3n que seguiu descabezouno.\nOrganigrama.\nO seu voceiro foi \"Organizaci\u00f3n Obreira\" (1972-1974), tam\u00e9n publicou un bolet\u00edn dirixido aos mari\u00f1eiros, \"O Noso Ma\u00f1\u00e1n\".\nDirix\u00edao un Comit\u00e9 Executivo que compu\u00f1an dez persoas, Xos\u00e9 Anxo Garc\u00eda M\u00e9ndez foi o seu secretario xeral, exist\u00edan tres Comit\u00e9s de Zona na \u00e1rea de Vigo. O sindicato ti\u00f1a arredor dun cento de militantes, a maior\u00eda de Vigo, pero houbo militantes en todas as cidades galegas.\nProceso de disoluci\u00f3n.\nOO viviu un conflito interno entre os partidarios de integrarse na Organizaci\u00f3n Marxista-Leninista de Espa\u00f1a (OM-LE) e aqueles que desexaban manter unha maior relaci\u00f3n coa Uni\u00f3n do Povo Galego. Unha parte acabou integr\u00e1ndose no OM-LE, que foi a orixe do Partido Comunista Reconstitu\u00eddo e dos GRAPO, e outra parte marchou \u00e1 UPG, a\u00ednda que tras a formaci\u00f3n do PC-r unha parte ingresou nel. Organizaci\u00f3n Obreira disolveuse en xu\u00f1o de 1974."}
{"id": "21423", "revid": "23204", "url": "https://gl.wikipedia.org/wiki?curid=21423", "title": "Papagaio", "text": "Un papagaio \u00e9 calquera das aves pertencentes \u00e1 familia Psittacidae (psit\u00e1cidos). Te\u00f1en un peteiro curvo e unha mand\u00edbula superior que ten unha mobilidade leve e que se xunta co cranio; tam\u00e9n presenta unha postura xeralmente erguida.\nXunto coa familia da cacat\u00faa (Cacatuidae), a familia do papagaio pertence \u00e1 orde dos Psittaciformes.\nAs aves da familia do papagaio poden ser encontradas na maior\u00eda dos lugares que pos\u00faen clima c\u00e1lido, inclu\u00edndo a India, Sueste de Asia e \u00c1frica occidental, e unha especie, agora extinta, nos Estados Unidos (a Carolina Parakeet). Non obstante, as poboaci\u00f3ns m\u00e1is grandes da especie do papagaio son orixinarias de Australasia, de Am\u00e9rica do Sur e de Am\u00e9rica Central.\nMoitas especies poden imitar a conversaci\u00f3n humana e outros sons. A investigadora Irene Pepperberg publicou traballos sobre a capacidade de aprendizaxe dun papagaio gris africano chamado Alex, que foi adestrado para utilizar palabras co obxectivo de identificar obxectos, describilos, contalos, e incluso contestar a preguntas complexas, por exemplo, \"cantos cadrados vermellos hai?\" (cunha exactitude do 80%). Por\u00e9n, alg\u00fans eruditos soste\u00f1en que os papagaios est\u00e1n simplemente repetindo palabras sen idea do significado.\nOs papagaios dom\u00e9sticos.\nOs papagaios c\u00f3mpranse normalmente como animais dom\u00e9sticos en moitos pa\u00edses. As \u00e1s destas aves c\u00f3rtanse a mi\u00fado e alg\u00fans donos permiten que os paxaros paseen en liberdade polos seus fogares ou veci\u00f1anzas.\nOs papagaios requiren unhas atenci\u00f3ns m\u00ednimas: comida, auga, espazo, limpeza e, por suposto, moito cari\u00f1o e atenci\u00f3n. Unha faceta importante da domesticaci\u00f3n dos papagaios son os ch\u00edos, cos que responden a case calquera son agudo: ambulancias, claxon de coches, choros de nenos, e, incluso, \u00e1 televisi\u00f3n. Non obstante, non todos os papagaios son iguais: hainos m\u00e1is tranquilos, menos ruidosos, m\u00e1is cari\u00f1osos etc. Isto d\u00e1lle a oportunidade ao dono para elixir o tipo de papagaio que m\u00e1is se adapte aos seus gustos.\nAos papagaios dom\u00e9sticos hai que proporcionarlles unha alimentaci\u00f3n axeitada e variada, con sementes como o millo, froita etc. Poden chegar a vivir at\u00e9 cen anos.\nOs donos de papagaios dom\u00e9sticos acostuman para entreter a s\u00faa mascota:"}
{"id": "21424", "revid": "89787", "url": "https://gl.wikipedia.org/wiki?curid=21424", "title": "Transformador", "text": "Denom\u00ednase transformador a un aparello electromagn\u00e9tico que permite aumentar ou diminu\u00edr a voltaxe e a intensidade dunha corrente alterna, mantendo a potencia. A potencia que ingresa no equipo, no caso dun transformador ideal (isto \u00e9, sen perdas), \u00e9 igual \u00e1 que se obt\u00e9n na sa\u00edda. As m\u00e1quinas reais presentan unha pequena porcentaxe de perdas, dependendo do seu dese\u00f1o e tama\u00f1o, entre outros factores.\nO transformador converte a enerx\u00eda el\u00e9ctrica alterna dun certo nivel de tensi\u00f3n, en enerx\u00eda alterna doutro nivel de tensi\u00f3n, base\u00e1ndose no fen\u00f3meno da induci\u00f3n electromagn\u00e9tica. Est\u00e1 constitu\u00eddo por d\u00faas bobinas de material condutor, enroladas sobre un n\u00facleo pechado de material ferromagn\u00e9tico, mais illadas entre si electricamente. A \u00fanica conexi\u00f3n entre as bobinas constit\u00faea o fluxo magn\u00e9tico com\u00fan que se estabelece no n\u00facleo. Polo xeral, o n\u00facleo \u00e9 fabricado ben sexa de ferro ou de l\u00e1minas apiladas de aceiro el\u00e9ctrico, aliaxe axeitada para optimizar o fluxo magn\u00e9tico. As bobinas ou enrolamentos denom\u00ednanse \"primario\" e \"secundario\" segundo correspondan \u00e1 entrada ou sa\u00edda do sistema en cuesti\u00f3n, respectivamente. Tam\u00e9n existen transformadores con m\u00e1is enrolamentos; neste caso, pode existir un enrolamento \"terciario\", de menor tensi\u00f3n que o secundario.\nHistoria.\nPrimeiros pasos: os experimentos con bobinas de induci\u00f3n.\nO fen\u00f3meno de induci\u00f3n electromagn\u00e9tica no cal se basea o funcionamento do transformador foi descuberto por Michael Faraday en 1831, e bas\u00e9ase fundamentalmente en que calquera variaci\u00f3n de fluxo magn\u00e9tico que atravesa un circu\u00edto pechado xera unha corrente inducida, e en que a corrente inducida s\u00f3 permanece mentres se produce o cambio de fluxo magn\u00e9tico.\nA primeira \"bobina de induci\u00f3n\" foi inventada polo sacerdote Nicholas Joseph Callan na Universidade de Maynooth en Irlanda en 1836. Callan foi un dos primeiros investigadores en decatarse de que cantas m\u00e1is espiras hai no secundario, en relaci\u00f3n co bobinado primario, meirande \u00e9 o aumento da tensi\u00f3n el\u00e9ctrica. Os cient\u00edficos e investigadores basearon os seus esforzos en evolucionar as bobinas de induci\u00f3n para obter maiores tensi\u00f3ns nas bater\u00edas. No canto de corrente alterna (CA), a s\u00faa acci\u00f3n baseouse nun \"do&amp;break\" mecanismo vibrador que regularmente interromp\u00eda o fluxo da corrente directa (DC) das bater\u00edas.\nEntre a d\u00e9cada de 1830 e a d\u00e9cada de 1870, os esforzos para constru\u00edr mellores bobinas de induci\u00f3n, na s\u00faa maior\u00eda por ensaio e erro, revelaron paseni\u00f1o os principios b\u00e1sicos dos transformadores. Un dese\u00f1o pr\u00e1ctico e eficaz non apareceu at\u00e9 a d\u00e9cada de 1880, cando o transformador ter\u00eda un papel decisivo na guerra das Correntes, na que os sistemas de distribuci\u00f3n de corrente alterna triunfaron sobre os seus hom\u00f3logos de corrente continua, unha posici\u00f3n dominante que se mant\u00e9n dende ent\u00f3n.\nEn 1876, o enxe\u00f1eiro ruso Pavel Yablochkov inventou un sistema de iluminaci\u00f3n baseado nun conxunto de bobinas de induci\u00f3n no cal o bobinado primario se conectaba a unha fonte de corrente alterna e os enrolamentos secundarios pod\u00edan conectarse a varias l\u00e1mpadas de arco, do seu propio dese\u00f1o. As bobinas empregadas no sistema comport\u00e1banse como transformadores primitivos. A patente alegou que o sistema poder\u00eda, \u201cachegar subministraci\u00f3ns por separado a varios puntos de iluminaci\u00f3n con diferentes intensidades luminosas procedentes dunha soa fonte de enerx\u00eda el\u00e9ctrica\u201d.\nEn 1878, os enxe\u00f1eiros da empresa Ganz en Hungr\u00eda asignaron parte dos seus recursos de enxe\u00f1ar\u00eda para a fabricaci\u00f3n de aparatos de iluminaci\u00f3n el\u00e9ctrica para Austria e Hungr\u00eda. En 1883, fixeron m\u00e1is de cincuenta instalaci\u00f3ns para devandito fin. Ofrec\u00eda un sistema que constaba de d\u00faas l\u00e1mpadas incandescentes e de arco, xeradores e outros accesorios.\nEn 1882, Lucien Gaulard e John Dixon Gibbs expuxeron por primeira vez un dispositivo cun n\u00facleo de ferro chamado \"xerador secundario\" en Londres, logo venderon a idea \u00e1 compa\u00f1\u00eda estadounidense Westinghouse Electric. Tam\u00e9n este sistema foi expuesto en Tur\u00edn, Italia en 1884, onde foi adoptado para o sistema de alumeado el\u00e9ctrico.\nO nacemento do primeiro transformador.\nEntre 1884 e 1885, os enxe\u00f1eiros h\u00fangaros Miksa D\u00e9ri, Ott\u00f3 Titusz Bl\u00e1thy e K\u00e1roly Zipernowsky, da compa\u00f1\u00eda Ganz dese pa\u00eds, crearon en Budapest o modelo \u201cDBZ\u201d de transformador de corrente alterna, baseado nun dese\u00f1o de Gaulard e Gibbs (Gaulard e Gibbs s\u00f3 dese\u00f1aron un modelo de n\u00facleo aberto). Descubriron a f\u00f3rmula matem\u00e1tica dos transformadores:\nonde formula_1 \u00e9 a tensi\u00f3n no secundario e formula_2 \u00e9 o n\u00famero de espiras no secundario;formula_3 e formula_4 corresp\u00f3ndense co primario.\nA s\u00faa solicitude de patente fixo o primeiro uso da palabra \"transformador\", que fora acu\u00f1ada por Ott\u00f3 Titusz Bl\u00e1thy.\nEn 1885, George Westinghouse mercou as patentes de DBZ e as de Gaulard e Gibbs. El encomendoulle a William Stanley a construci\u00f3n dun transformador de tipo ZBD para uso comercial. Este dese\u00f1o utilizouse por vez primeira comercialmente en 1886.\nFuncionamento.\nSe se aplica unha forza electromotriz alterna no enrolamento primario, as variaci\u00f3ns de intensidade e sentido da corrente alternada crear\u00e1n un campo magn\u00e9tico vari\u00e1bel dependendo da frecuencia da corrente. Este campo magn\u00e9tico vari\u00e1bel orixinar\u00e1, por induci\u00f3n, a aparici\u00f3n dunha forza electromotriz nos extremos do enrolamento secundario.\nA relaci\u00f3n entre a forza electromotriz \"indutora\" (Ep, a aplicada ao enrolamento primario) e a forza electromotriz \"inducida\" (Es, a obtida no secundario) \u00e9 directamente proporcional ao n\u00famero de espiras (voltas) dos enrolamentos primario (Np) e secundario (Ns) .\nformula_5\nAs\u00ed, se o n\u00famero de espiras do secundario \u00e9 100 veces maior que o do primario se aplicamos unha tensi\u00f3n alterna de 100 voltios no primario obteremos 10.000 voltios no secundario. \u00c1 relaci\u00f3n entre o n\u00famero de voltas ou espiras do primario e as do secundario ch\u00e1maselle \"relaci\u00f3n de voltas\" do transformador ou \"relaci\u00f3n de transformaci\u00f3n\".\nAgora ben, como a potencia aplicada no primario, no caso dun transformador ideal, debe ser igual \u00e1 obtida no secundario, o produto da forza electromotriz pola intensidade (potencia) debe ser constante. No caso do exemplo, se a intensidade circulante polo primario \u00e9 de 10 amperios, a do secundario ser\u00e1 de s\u00f3 0,1 amperios.\nEsta particularidade ten a s\u00faa utilidade para o transporte de enerx\u00eda el\u00e9ctrica a larga distancia, ao permitir efectuar un transporte a altas tensi\u00f3ns e pequenas intensidades e, por tanto, pequenas perdas.\nOutra aplicaci\u00f3n frecuente en circu\u00edtos de radio \u00e9 a de transformador de impedancias. Se se coloca no secundario unha impedancia de valor Z, e chamamos m a Ns/Np, como:\nformula_6\ne \nformula_7\na impedancia vista desde o primario ser\u00e1:\nformula_8\nAs\u00ed, cons\u00e9guese transformar unha impedancia de valor Z noutra de Z/m\u00b2. Colocando o transformador ao rev\u00e9s, o que facemos \u00e9 elevar a impedancia nun factor m\u00b2.\nCircu\u00edto equivalente.\nSe se considerar o transformador como ideal (sen perdas), c\u00famprese a relaci\u00f3n:\nrealmente sempre existen perdas e quedas de tensi\u00f3n, especialmente:\nPara modelizar mellor o transformador real\u00edzanse dous ensaios que nos dan os par\u00e1metros necesarios para obter un circu\u00edto equivalente mais aproximado:"}
{"id": "21426", "revid": "23204", "url": "https://gl.wikipedia.org/wiki?curid=21426", "title": "Corrente alterna", "text": "A corrente alterna, ou CA (en ingl\u00e9s AC \"alternating current\") \u00e9 unha corrente el\u00e9ctrica cuxa direcci\u00f3n var\u00eda, ao contrario da corrente continua que ten direcci\u00f3n constante. A forma de onda usual nun circu\u00edto de potencia CA \u00e9 senoidal por ser a forma de transmisi\u00f3n de enerx\u00eda m\u00e1is eficiente. Por\u00e9n, en certas aplicaci\u00f3ns, util\u00edzanse diferentes formas de ondas tales como ondas triangulares ou cadradas.\nHistoria.\nA corrente alterna aplicouse por primeira vez cando Nikola Tesla foi contratado por George Westinghouse para constru\u00edr unha li\u00f1a de transmisi\u00f3n no estado de Nova York, entre Niagara Falls e Buffalo. Thomas Edison fixo o pos\u00edbel para desacreditar a Tesla, e defender o seu sistema de corrente continua (do que ti\u00f1a moitas patentes) mais adoptouse o sistema trif\u00e1sico de Tesla debido \u00e1 facilidade relativa que a corrente alternada presenta para ter a s\u00faa voltaxe alterada por intermedio de transformadores. A corrente alterna era unha forma m\u00e1is eficaz de transmitir unha corrente el\u00e9ctrica a longas distancias aumentando moito a tensi\u00f3n de transporte (co que se precisa menos intensidade de corrente, e se te\u00f1en menos perdas -proporcionais ao cadrado da intensidade) e diminu\u00edndoa por medio do transformadores ao chegar ao usuario final.\nFrecuencias.\nNa primeira metade do s\u00e9culo XX hab\u00eda sistemas de corrente alterna de 25\u00a0Hz no Canad\u00e1 (Ontario) e no norte dos Estados Unidos de Am\u00e9rica. Nalg\u00fans casos alg\u00fans destes sistemas (por exemplo, nas cataratas do Ni\u00e1gara) perduran ata hoxe por conveniencia das plantas industriais que non ti\u00f1an interese en trocar o equipamento para que operase a 60\u00a0Hz. As baixas frecuencias facilitan a confecci\u00f3n de motores de baixa rotaci\u00f3n.\nHai tam\u00e9n sistemas de 16,67\u00a0Hz en ferrov\u00edas da Europa (Su\u00edza e Suecia). Nuns pa\u00edses a frecuencia \u00e9 de 60 Hz, e noutros \u00fasase a frecuencia de 50\u00a0Hz.\nSistemas AC de 400\u00a0Hz \u00fasanse na industria t\u00e9xtil, avi\u00f3ns, nav\u00edos, aeronaves e en grandes computadores.\nMatem\u00e1tica das tensi\u00f3ns CA.\nAs correntes alternas son usualmente asociadas con tensi\u00f3ns alternas. Unha tensi\u00f3n CA senoidal \"v\" pode ser descrita matematicamente como unha funci\u00f3n do tempo, pola seguinte ecuaci\u00f3n: \nonde\nComo a frecuencia angular \u00e9 m\u00e1is interesante para os matem\u00e1ticos que para os enxe\u00f1eiros, esta f\u00f3rmula \u00e9 comunmente reescrita as\u00ed:\nonde\nO valor de pico a pico dunha tensi\u00f3n alterna def\u00ednese como a diferenza entre o seu pico positivo e mais o seu pico negativo. Desde o valor m\u00e1ximo do seno (\"x\") \u00e9 +1 e o valor m\u00ednimo que \u00e9 -1, unha tensi\u00f3n CA oscila entre +\"A\" e \u2212\"A\". A tensi\u00f3n de pico-a-pico, escrita como \"V\"P-P, \u00e9, polo tanto (+\"A\") \u2212 (\u2212\"A\") = 2 \u00d7 \"A\".\nXeralmente a tensi\u00f3n CA d\u00e1se case sempre no seu valor eficaz, que \u00e9 o valor cuadr\u00e1tico medio dese sinal el\u00e9ctrico (en ingl\u00e9s ch\u00e1mase de \"root mean square\", ou rms), sendo escrita como \"V\"ef (ou \"V\"rms). Para unha tensi\u00f3n senoidal:\n\"V\"ef \u00e9 \u00fatil no c\u00e1lculo da potencia consumida por unha carga. Se a tensi\u00f3n de CC de \"V\"CC transfire certa potencia \"P\" para a carga dada, ent\u00f3n unha tensi\u00f3n de CA \"V\"ef entregar\u00e1 a mesma potencia media \"P\" para a mesma carga se \"V\"ef = \"V\"CC. Por este motivo, rms \u00e9 o modo normal de medici\u00f3n de tensi\u00f3n en sistemas de potencia.\nPara ilustrar estes conceptos, considere a tensi\u00f3n de 220 V CA. Ch\u00e1mase as\u00ed porque o seu valor eficaz (rms) \u00e9, en condici\u00f3ns normais, de 220 V. Isto quer dicir que ten o mesmo efecto joule, para unha carga resistiva, que unha tensi\u00f3n de 220V CC. Para atopar a tensi\u00f3n de pico (amplitude), podemos modificar a ecuaci\u00f3n de riba para:\nPara 220 V CA, a tensi\u00f3n de pico \"V\"P ou \"A\" \u00e9, polo tanto, 220 V \u00d7 \u221a2 = 311 V (aprox.). O valor de pico a pico \"V\"P-P de 220V CA \u00e9 a\u00ednda m\u00e1is alta: 2 \u00d7 220 V \u00d7 \u221a2 = 622V (aprox.)\nNote que para tensi\u00f3ns non senoidais, temos diferentes relaci\u00f3ns entre o seu pico de magnitude e o valor eficaz. Isto \u00e9 de fundamental importancia ao traballar con elementos do circu\u00edto non lineares que producen correntes harm\u00f3nicas, como rectificadores."}
{"id": "21427", "revid": "23204", "url": "https://gl.wikipedia.org/wiki?curid=21427", "title": "Lingua alekano", "text": "O alekano ou gahuku \u00e9 unha lingua pap\u00faa que se fala en Pap\u00faa Nova Guinea.\nDistribuci\u00f3n xeogr\u00e1fica.\nF\u00e1lase no distrito de Goroka na provincia de Highlands Orientais.\nUsos sociais.\nA maior\u00eda dos falantes son biling\u00fces co tok pisin, arredor dun terzo dos pa\u00eds f\u00e1lanlle tok pinsin aos fillos. En 1974 traduciuse o Novo Testamento e hai alg\u00fan material did\u00e1ctico publicado na lingua."}
{"id": "21428", "revid": "181", "url": "https://gl.wikipedia.org/wiki?curid=21428", "title": "Alekano", "text": ""}
{"id": "21430", "revid": "1822", "url": "https://gl.wikipedia.org/wiki?curid=21430", "title": "Bufo", "text": "Un bufo \u00e9 calquera das m\u00e1is de 200 especies de aves de rapina nocturna solitaria da orde dos Strigiformes. Os bufos xeralmente cazan pequenos mam\u00edferos, insectos e outras aves, a\u00ednda que algunhas especies especial\u00edzanse na caza de peixes. Est\u00e1n distribu\u00eddos por todos os continentes, excepto na Ant\u00e1rtida e a maior parte de Groenlandia, e nalgunhas illas remotas.\nOs bufos te\u00f1en grandes ollos e orellas que miran para adiante, un bico aquilino e un chamativo c\u00edrculo de plumas ao redor dos seus ollos chamado \"disco facial\". A\u00ednda que os bufos te\u00f1en visi\u00f3n binocular, os seus ollos est\u00e1n fixos no seu lugar e te\u00f1en que xirar toda a s\u00faa cabeza para ver cara a outra direcci\u00f3n.\nMoitos bufos poden cazar en total escuridade gui\u00e1ndose polo son. O seu disco facial axuda a dirixir o son producido por roedores cara aos seus o\u00eddos. Moitas especies pos\u00faen plumas suaves que lles permiten voar sen facer ru\u00eddo, e desta forma o\u00edr os ru\u00eddos ou os zunidos que se producen no chan.\nA pesar da s\u00faa aparencia, os bufos est\u00e1n m\u00e1is directamente relacionados coas aves da orde dos Caprimulxiformes que cos falc\u00f3ns e outros predadores di\u00farnos (Falconiformes).\nOs ovos de bufo son brancos e case esf\u00e9ricos. Os seus ni\u00f1os constr\u00faenos rudimentariamente e poden estar situados en \u00e1rbores, en tobos, en alpendres e covas.\nMitolox\u00eda.\nOs bufos as\u00f3ci\u00e1nse tradicionalmente coa sabedor\u00eda e a deusa Atenas, a\u00ednda que os corvos e outras aves com\u00fans son m\u00e1is intelixentes.\nHades raptou a Pers\u00e9fone e levouna \u00f3 inframundo para facela a s\u00faa esposa. A nai dela, Dem\u00e9ter esixiulle a Zeus que o obrigara a devolverlla e Hades tivo que aceptar, pero Asc\u00e1lafo, fillo de Aqueronte, un dos r\u00edos do Hades, declarou tela visto comer varios grans de granada e, como ningu\u00e9n que probara a comida dos mortos pod\u00eda volver \u00f3 mundo dos vivos, Pers\u00e9fone tivo que quedar no Hades. \u00d3 final pactouse que pod\u00eda regrasar \u00f3 Olimpo d\u00faas partes do ano mentres que a terceira parte o pasara no Hades. Pero Dem\u00e9ter, en castigo \u00e1 s\u00faa delaci\u00f3n, converteu a Asc\u00e1falo en bufo . Para Ovidio, foi a mesma Pers\u00e9fone quen o transformou en bufo moll\u00e1ndoo coa auga do r\u00edo Flegetonte.\nOs romanos consider\u00e1bannos aves funerarias debido \u00e1s s\u00faas actividades nocturnas e por teren os seus ni\u00f1os en lugares pouco acces\u00edbeis, polo que ver un bufo polo d\u00eda consider\u00e1base de mala sorte.\nNa cultura xaponesa os bufos son s\u00edmbolos da morte e ver un tam\u00e9n \u00e9 agoiro de mala sorte. O mesmo ocorre na cultura romanesa, e escoitar o son producido polos bufos \u00e9 unha indicaci\u00f3n de que algu\u00e9n vai morrer na veci\u00f1anza, debido a que o son \u00e9 parecido a un la\u00eddo."}
{"id": "21434", "revid": "1576", "url": "https://gl.wikipedia.org/wiki?curid=21434", "title": "T\u00e1boa de divisores", "text": "Un divisor dun n\u00famero enteiro \"n\" \u00e9 un enteiro \"m\" para o que \"n\"/\"m\" \u00e9 tam\u00e9n enteiro (que necesariamente ser\u00e1 tam\u00e9n divisor de \"n\"). Por exemplo, 4 \u00e9 divisor de 28 porque 28/4\u00a0=\u00a07 (e 7 \u00e9 tam\u00e9n divisor de 28).\nSe \"m\" \u00e9 divisor de \"n\" tam\u00e9n o \u00e9 \u2212\"m\". A t\u00e1boa s\u00f3 lista divisores positivos.\nClave da t\u00e1boa.\nA t\u00e1boa seguinte d\u00e1 os divisores dos n\u00fameros entre 1 e 1000."}
{"id": "21435", "revid": "5863", "url": "https://gl.wikipedia.org/wiki?curid=21435", "title": "Esquizofrenia", "text": "A esquizofrenia (do grego, \"schizo\": divisi\u00f3n e \"phrenos\": mente) \u00e9 unha enfermidade mental, caracterizada por unha perda de xu\u00edzo da realidade e unha desorganizaci\u00f3n ampla da personalidade, con imposibilidade de motivar a conduta e establecer propositividade vital adecuada, debida probablemente a un defecto bioqu\u00edmico ou microestrutural cerebral a\u00ednda non ben aclarado. Existe unha gran variedade de s\u00edntomas indicadores de esquizofrenia, entre os que se atopan alteraci\u00f3ns do pensamento, alucinaci\u00f3ns, movementos anormais e alteraci\u00f3ns na motivaci\u00f3n. Ning\u00fan destes s\u00edntomas \u00e9 patognom\u00f3nico da enfermidade, o cal xera dificultades para o diagn\u00f3stico. A s\u00faa causa, como xa se dixo, \u00e9 desco\u00f1ecida, a\u00ednda que se postula que varios factores interve\u00f1en na s\u00faa aparici\u00f3n, entre eles a herdanza xen\u00e9tica, alteraci\u00f3ns da migraci\u00f3n de poboaci\u00f3ns celulares durante o desenvolvemento embrionario, o uso de drogas e o estr\u00e9s ambiental. \u00c9 unha enfermidade cr\u00f3nica, pero mellora co tratamento, especialmente con f\u00e1rmacos antipsic\u00f3ticos.\nEpidemiolox\u00eda.\nA esquizofrenia amosa unha distribuci\u00f3n homox\u00e9nea a nivel mundial, afectando a un 1% da poboaci\u00f3n, con poucas diferenzas entre diferentes zonas, sexos ou etnias. Este feito apoia fortemente a s\u00faa orixe xen\u00e9tica. Alg\u00fans estudos aprezaron asociaci\u00f3n entre un maior desenvolvemento industrial, ambiente urbano, e unha maior prevalencia da enfermidade, se ben estas diferenzas poder\u00edan deberse a un infradiagn\u00f3stico de casos nas zonas con menor accesibilidade aos sistemas de sa\u00fade. O nivel socioecon\u00f3mico baixo aparece nalg\u00fans estudos como factor de risco para desenvolver esquizofrenia, a\u00ednda que este dato poder\u00eda estar tam\u00e9n sesgado polo fen\u00f3meno do \"descenso social\" asociado \u00e1 enfermidade.\nPor outra banda, o sexo masculino as\u00f3ciase cunha aparici\u00f3n m\u00e1is precoz (15-25 anos, fronte a 25-35 anos nas mulleres) e formas de maior gravidade e peor progn\u00f3stico.\nA mortalidade entre a poboaci\u00f3n afectada de esquizofrenia \u00e9 maior que entre a poboaci\u00f3n xeral, pola maior frecuencia de mortes violentas (suicidio, homicidio e accidentes) pero tam\u00e9n por unha maior incidencia de enfermidade com\u00fan.\nEtiopatoxenia.\nAs causas da esquizofrenia contin\u00faan sendo desco\u00f1ecidas. Dos enfoques psicosociais, que postulaban un trastorno na aprendizaxe ou unha inadecuada socializaci\u00f3n, a psiquiatr\u00eda pasou a manexar teor\u00edas bioloxicistas, que incl\u00faen a base xen\u00e9tica e as alteraci\u00f3ns bioqu\u00edmicas e neurol\u00f3xicas, se ben os factores ambientais poden xogar un importante papel na expresi\u00f3n, gravidade etc. da doenza.\nXen\u00e9tica.\nA base xen\u00e9tica da esquizofrenia semella ben establecida, mediante estudos realizados en fillos de pais esquizofr\u00e9nicos, nenos criados en familias diferentes da biol\u00f3xica e xemelgos mono e dicig\u00f3ticos. A incidencia de esquizofrenia en individuos cun proxenitor afecto \u00e9 do 13%, aumentando at\u00e9 o 46% se ambos os pais padecen a enfermidade. Para un irm\u00e1n afecto, o risco \u00e9 do 9%. \nPost\u00falase que o tipo de transmisi\u00f3n xen\u00e9tica ser\u00eda multifactorial, con varios \"loci\" xen\u00e9ticos implicados. Os cromosomas 1, 2, 5, X entre outros est\u00e1n sendo estudados, se ben a\u00ednda non se descubriu ningunha mutaci\u00f3n ou isoforma directamente relacionada coa enfermidade.\nBioqu\u00edmica.\nVarios neurotransmisores est\u00e1n a ser estudados como causais dos s\u00edntomas da esquizofrenia.\nA dopamina parece relacionarse cos s\u00edntomas positivos da enfermidade. Os antipsic\u00f3ticos cl\u00e1sicos, como a clorpromazina, act\u00faan bloqueando o receptor D2 para a dopamina.\nA serotonina foi unha das primeiras mol\u00e9culas estudadas, e a\u00ednda que durante alg\u00fan tempo as teor\u00edas que a implicaban na x\u00e9nese da esquizofrenia foron desestimadas, na actualidade o seu estudo cobra novos azos, ao descubrirse a implicaci\u00f3n do receptor 5HT2a para a serotonina no mecanismo de acci\u00f3n dos neurol\u00e9pticos at\u00edpicos, as\u00ed como unha mellora da sintomatolox\u00eda tanto positiva como negativa con antagonistas deste receptor.\nA acetilcolina demostrou aumentar a sintomatolox\u00eda negativa tanto en enfermos como en sans. As\u00ed mesmo, os anticolin\u00e9rxicos poder\u00edan mediar un aumento da sintomatolox\u00eda positiva e un descenso da negativa, pola s\u00faa acci\u00f3n dopamin\u00e9rxica e serotonin\u00e9rxica.\nOs antagonistas do glutamato, como o \u00e9xtase ou o \"po de anxo\" (fenilciclina) poden desencadear reacci\u00f3ns psic\u00f3ticas semellantes \u00e1 esquizofrenia en suxeitos sans, as\u00ed como cambios dexenerativos no cerebro, se se administran de xeito continuado. Ademais, a fenilciclina presenta dependencia da idade, non provocando reacci\u00f3ns psic\u00f3ticas en nenos, pero si a partir da adolescencia, o que explicar\u00eda o cl\u00e1sico patr\u00f3n de presentaci\u00f3n da esquizofrenia ao comezo da idade adulta.\nFactores ambientais.\nA\u00ednda que os factores ambientais por si mesmos non son suficientes para causar a enfermidade, as teor\u00edas actuais tenden a considerar que existe unha base xen\u00e9tica de \"predisposici\u00f3n\" para padecela, e factores externos que desencadenan a s\u00faa aparici\u00f3n. A presenza de complicaci\u00f3ns obst\u00e9tricas, alteraci\u00f3ns do desenvolvemento, estr\u00e9s familiar, infecci\u00f3ns v\u00edricas ou consumo de t\u00f3xicos poder\u00edan ser alg\u00fans dos factores precipitantes.\nAs teor\u00edas psicodin\u00e1micas, que atribu\u00edan a aparici\u00f3n da esquizofrenia a unhas relaci\u00f3ns paternofiliais \"patol\u00f3xicas\" cunha comunicaci\u00f3n alterada que impide ao neno aprender a relacionarse adecuadamente co contorno (teor\u00eda do dobre vencello), est\u00e1n na s\u00faa maior parte en desuso. Por\u00e9n, si parece ter importancia no curso da enfermidade e na frecuencia das reca\u00eddas un contorno familiar hostil ou cr\u00edtico cara ao enfermo (familias de \"alta expresividade emocional\") as\u00ed como outros factores de estr\u00e9s ambiental.\nFormas cl\u00ednicas.\nClasicamente, def\u00ednense catro tipos de esquizofrenia. Outras clasificaci\u00f3ns, como a que divide a esquizofrenia en positiva e negativa segundo a presenza ou non de s\u00edntomas psic\u00f3ticos, caeron en desuso pola s\u00faa pouca efectividade cl\u00ednica. Na actualidade, e base\u00e1ndonos nos resultados das probas de neuroimaxe e bioqu\u00edmicas, poder\u00eda establecerse unha clasificaci\u00f3n dicot\u00f3mica entre paranoide e non paranoide. Na pr\u00e1ctica cl\u00ednica, pese a todo, contin\u00faan a empregarse as formas cl\u00e1sicas.\nSimple.\nCaracter\u00edzase pola ausencia de s\u00edntomas produtivos (alucinaci\u00f3ns, delirios etc.) e polo seu inicio insidioso, cunha progresiva deterioraci\u00f3n da resposta emocional, falta de iniciativa e empobrecemento da personalidade. Adoita ser un diagn\u00f3stico de exclusi\u00f3n, ao non atoparse s\u00edntomas positivos.\nHebefr\u00e9nica.\n\u00c9 a forma de inicio m\u00e1is precoz, e cursa tam\u00e9n con grande empobrecemento afectivo e intelectual. Poden aparecer ideas delirantes, con frecuencia moi simples e pouco estruturadas, riso inmotivado e falta de planificaci\u00f3n.\nParanoide.\n\u00c9 a forma de inicio m\u00e1is tard\u00edo e de mellor progn\u00f3stico, cunha mellor resposta a psicof\u00e1rmacos. Caracter\u00edzase pola presenza de ideas delirantes de persecuci\u00f3n, megaloman\u00edacas ou mesi\u00e1nicas, con autorreferencialidade e ben estruturadas. Poden aparecer tam\u00e9n alucinaci\u00f3ns auditivas, habitualmente en forma de voces que conversan entre elas ou co paciente, ou que lle dan ordes. Tam\u00e9n poden tomar a forma de ru\u00eddos, murmurios etc.\nCatat\u00f3nica.\nCada vez m\u00e1is rara, era moi frecuente no per\u00edodo pre-farmacol\u00f3xico. V\u00e9n determinada por unha inhibici\u00f3n condutual e motora cada vez maior, chegando a presentar rixidez ou flexibilidade c\u00e9rea, mutismo e desconexi\u00f3n do medio. Responde mal a psicof\u00e1rmacos, e s\u00f3 moi relativamente a Terapia Electroconvulsiva\nS\u00edntomas.\nOs s\u00edntomas da esquizofrenia div\u00eddense en positivos e negativos, atendendo a se son o resultado da inhibici\u00f3n das funci\u00f3ns mentais ou psicol\u00f3xicas ou ben a aparici\u00f3n de fen\u00f3menos diferentes aos que se atopan en suxeitos sans.\nDiagn\u00f3stico.\nExisten varios conxuntos de criterios para o diagn\u00f3stico cl\u00ednico da esquizofrenia, pero \u00e9 conveniente ter en conta outros par\u00e1metros, como o curso temporal da enfermidade, o grao de deterioraci\u00f3n social, a personalidade previa etc.\nTratamento.\nAntipsic\u00f3ticos Cl\u00e1sicos.\nTam\u00e9n denominados neurol\u00e9pticos (porque provocaban \"neurolepsia\", estrema lentitude motora) foron as primeiras mol\u00e9culas sintetizadas capaces de modificar o curso natural da enfermidade. Act\u00faan producindo un bloqueo dos receptores de dopamina tipo D2 en diferentes rexi\u00f3ns cerebrais. Act\u00faan sobre todo sobre os s\u00edntomas positivos da enfermidade, sendo ineficaces para o control da sintomatolox\u00eda negativa. Presentan frecuentes e graves efectos adversos, agravando os s\u00edntomas negativos e provocando cadros semellantes \u00e1 Enfermidade de Parkinson (tremor, rixidez...) impotencia sexual e secreci\u00f3n mamaria de leite nas mulleres. A s\u00faa administraci\u00f3n cr\u00f3nica, ao longo de anos, pode provocar \"discinesia tard\u00eda\", cadro caracterizado por movementos involuntarios e espasm\u00f3dicos de lingua, cara e extremidades. Por \u00faltimo, o efecto secundario m\u00e1is grave, e potencialmente letal, \u00e9 o \"s\u00edndrome neurol\u00e9ptico maligno\". Os mais empregados son o Haloperidol, a Clorpromacina e a Levopromacina, a\u00ednda que cada vez perden m\u00e1is terreo en favor dos novos antipsic\u00f3ticos \"at\u00edpicos\", seguen a ser empregados nas crises agudas pola s\u00faa potencia e rapidez de acci\u00f3n.\nAntipsic\u00f3ticos At\u00edpicos.\nAparecen na d\u00e9cada dos sesenta para tratar de evitar os efectos nocivos dos antipsic\u00f3ticos cl\u00e1sicos. Act\u00faan principalmente sobre o receptor 5HT2a da serotonina, ademais de sobre o D2. Son activos tam\u00e9n fronte a s\u00edntomas negativos. Os m\u00e1is usados son a risperidona, a olanzapina e a quetiapina.\nTerapia Electroconvulsiva (Electroshock).\nEmpr\u00e9gase sobre todo nas formas catat\u00f3nicas, que responden case en exclusiva a este tratamento, e en formas con intensa axitaci\u00f3n, as\u00ed como na s\u00edndrome neurol\u00e9ptica maligna.\nTerapias Psicosociais.\nTendo en conta que a actitude da familia pode mellorar ou empeorar o curso da enfermidade, \u00e9 importante facer tam\u00e9n terapia psicol\u00f3xica tanto do paciente como dos seus familiares, medida que reduce o n\u00famero de reca\u00eddas. Tam\u00e9n \u00e9 aconsellable dado a intenso estr\u00e9s emocional ao que est\u00e1n sometidos os coidadores de calquera tipo de enfermos psiqui\u00e1tricos."}
{"id": "21445", "revid": "23204", "url": "https://gl.wikipedia.org/wiki?curid=21445", "title": "Estados dos Estados Unidos de Am\u00e9rica", "text": "Os Estados Unidos de Am\u00e9rica son unha federaci\u00f3n de 50 estados m\u00e1is algunhas outras entidades cunha extensi\u00f3n total duns dez mill\u00f3ns de km2. Estes estados distrib\u00faense case na s\u00faa totalidade en Am\u00e9rica do Norte, ag\u00e1s Hawai, que se atopa no medio do Oc\u00e9ano Pac\u00edfico, podendo considerarse xeograficamente en Ocean\u00eda.\nA cidade de Washington, no chamado Distrito de Columbia, \u00e9 a sede do goberno federal.\nCatro dos estados te\u00f1en o nome oficial de Commonwealth: Kentucky, Massachusetts, Pensilvania e Virxinia. Texas e California empregan oficialmente, por veces, o nome de Rep\u00fablica.\nHistoria.\nNo tempo da declaraci\u00f3n de independencia de Gran Breta\u00f1a en 1776 as Trece Colonias convert\u00e9ronse en 13 estados soberanos, que se converteron en 14 coa formaci\u00f3n da Rep\u00fablica de Vermont en 1777. Coa adopci\u00f3n dos artigos da Confederaci\u00f3n o 15 de novembro de 1777, os 13 estados convert\u00e9ronse nunha confederaci\u00f3n. En 1791 entrou Vermont. Hawai e Alasca foron os \u00faltimos estados en incorporarse en 1959."}
{"id": "21450", "revid": "181", "url": "https://gl.wikipedia.org/wiki?curid=21450", "title": "ALU", "text": ""}
{"id": "21452", "revid": "98629", "url": "https://gl.wikipedia.org/wiki?curid=21452", "title": "Malaria", "text": "A malaria (do italiano medieval \"mal aire\") ou paludismo (de \"paludis\", xenitivo do termo latino \"palus\": pantano, e -\"ismo\", neste caso acci\u00f3n ou proceso patol\u00f3xico) \u00e9 unha doenza parasitaria aguda ou cr\u00f3nica causada por protozoos parasitos do x\u00e9nero \"Plasmodium\", transmitidos pola picada da femia do mosquito \"Anopheles\". Alg\u00fans estudos cient\u00edficos suxiren que puido terse transmitido ao ser humano a trav\u00e9s do \"Gorilla gorilla\". Entre 700\u00a0000 e 2\u00a0700\u00a0000 persoas morren cada ano por mor da malaria, dos cales m\u00e1is do 75% son nenos que viven en zonas end\u00e9micas de \u00c1frica. As\u00ed mesmo, causa aproximadamente entre 400\u00a0e 900 mill\u00f3ns de casos de febre aguda ao ano na poboaci\u00f3n infantil (menores de cinco anos) en ditas zonas. Segundo datos de 2005, est\u00edmase que hai entre 350 e 500 mill\u00f3ns de episodios de paludismo cl\u00ednico cada ano.\nO primeiro intento dunha vacina sint\u00e9tica contra a malaria foi realizado en 1997 polo equipo de Manuel Elkin Patarroyo. Os resultados foron desiguais, alcanzando en Suram\u00e9rica unha eficacia m\u00e1xima do 28%. A d\u00eda de hoxe, a Organizaci\u00f3n Mundial da Sa\u00fade ten catalogada a esta vacina como \u00abinactiva\u00bb. Prometedores resultados anunci\u00e1ronse en agosto de 2013, cando os xornais fix\u00e9ronse eco de que unha vacina na fase I de estudo, alcanzaba unha eficacia dun 100%.\nEn maio de 2007, a Organizaci\u00f3n Mundial da Sa\u00fade decidiu conmemorar o \"D\u00eda Mundial da Malaria\" o 25 de abril de cada ano.\nPlasmodium.\nO \"Plasmodium\" \u00e9 un protozoo, ou sexa un ser unicelular, eucariota como as c\u00e9lulas humanas.\nExisten catro especies que poden producir a infecci\u00f3n:\nO ciclo de vida do plasmodio \u00e9 complexo. Os esporozo\u00edtos son unhas formas que existen nas gl\u00e1ndulas salivares do mosquito an\u00f3fele, sendo inxectados no sangue da v\u00edtima humana. De a\u00ed, os esporozo\u00edtos invaden o f\u00edgado, onde, na forma xigante multinucleada de esquizontes, reprod\u00facense asexualmente, xerando merozo\u00edtos - as formas invasoras dos gl\u00f3bulos vermellos (hemacias ou eritrocitos). Invaden estas c\u00e9lulas por receptores diferentes para cada especie, de onde se explica a s\u00faa preferencia por subpoboaci\u00f3ns de eritrocitos. Dentro do eritrocito, o plasmodio non se detecta polo sistema inmunitario, cesando as manifestaci\u00f3ns cl\u00ednicas. No eritrocito, o plasmodio div\u00eddese asexuadamente ata que, debido ao n\u00famero excesivo de merozo\u00edtos, o eritrocito rebenta. Nese momento volve haber febre e outros s\u00edntomas, porque os merozo\u00edtos e as substancias qu\u00edmicas por eles producidas dentro do eritrocito son dispersadas na corrente sangu\u00ednea e identificadas polos leucocitos. Estes producen citocinas (especie de hormonas) cando identifican os invasores. Febre violenta, tremores, malestar, dores, son alg\u00fans dos efectos da estimulaci\u00f3n no cerebro pola citocina IL-1 (a temperatura alta \u00e9 producida polos tremores musculares e causa malestar, mais inhibe a multiplicaci\u00f3n de microorganismos, que prefiren 37\u00a0\u00b0C). Eses merozo\u00edtos invaden ent\u00f3n novas hemacias, multiplic\u00e1ndose cada vez m\u00e1is en cada ciclo. Alg\u00fans transf\u00f3rmanse en gametontes que se zugan, xuntamente co sangue, por outros mosquitos. Os gametos masculino e feminino f\u00fandense no corpo do mosquito, dando orixe a un cigoto, que se multiplica en novos esporozo\u00edtos, que migran para as gl\u00e1ndulas salivares do insecto h\u00f3spede. Esta fase de reproduci\u00f3n sexual permite unha maior variabilidade xen\u00e9tica, o que explica que un individuo afectado non desenvolve sempre resistencia eficaz a outras estirpes.\nO parasito produce e secreta prote\u00ednas que se fixan na membrana celular do eritrocito infectado e que se ligan a outras prote\u00ednas producidas polo endotelio dos vasos sangu\u00edneos. As\u00ed o eritrocito h\u00f3spede adh\u00edrese \u00e1 parede do vaso, evitando o paso polo bazo, un centro importante da filtraci\u00f3n inmunol\u00f3xica do sangue no que son destru\u00eddos moitos eritrocitos infectados. A propensi\u00f3n dos eritrocitos infectados a se concentraren nos vans pode levar \u00e1 oclusi\u00f3n dos pequenos vasos, con hemorraxias e infartos, especialmente na malaria causada por \"P. falciparum\". Estas prote\u00ednas non son \u00fatiles para a formaci\u00f3n de anticorpos espec\u00edficos, porque o parasito pos\u00fae xenes para m\u00e1is de 50 variedades coa mesma funci\u00f3n, cando os anticorpos contra esas prote\u00ednas comezan a ser producidos xa a maior parte dos parasitos est\u00e1 a usar outra variedade.\nTransmisi\u00f3n.\nA malaria \u00e9 transmitida pola picada das femias de mosquitos do x\u00e9nero \"Anopheles\". A transmisi\u00f3n xeralmente ocorre en rexi\u00f3ns rurais e semirurais, mais pode ocorrer en \u00e1reas urbanas, principalmente nas s\u00faas periferias. En cidades situadas en lugares cuxa altitude sexa superior a 1.500 metros, no entanto, o risco de adquisici\u00f3n de malaria \u00e9 pequeno. Os mosquitos te\u00f1en maior actividade durante o per\u00edodo nocturno, do solpor ao amencer. Contam\u00ednanse ao picar aos portadores da doenza, torn\u00e1ndose o principal vector de transmisi\u00f3n desta para outras persoas. O risco maior de adquisici\u00f3n de malaria \u00e9 no interior das habitaci\u00f3ns, a\u00ednda que a transmisi\u00f3n tam\u00e9n poida ocorrer ao ar libre.\nO mosquito da malaria s\u00f3 sobrevive a temperaturas m\u00ednimas maiores que 15\u00a0\u00b0C, e s\u00f3 atinxe n\u00famero suficiente de individuos para a transmisi\u00f3n da doenza en rexi\u00f3ns con temperaturas m\u00ednimas de preto de 20-30\u00a0\u00b0C e humidade alta. Soamente pican ao ser humano os mosquitos femias, que se alimentan de sangue, mentres que os machos viven dos zumes de plantas. As larvas desenv\u00f3lvense en augas paradas, principalmente durante as estaci\u00f3ns de choivas abundantes.\nProgresi\u00f3n e s\u00edntomas.\nA malaria causada por \"P.falciparum\" caracter\u00edzase no inicio por s\u00edntomas inespec\u00edficos, como dores de cabeza, fatiga, febre e n\u00e1useas. Estes s\u00edntomas poden durar varios d\u00edas (seis para \"P.falciparum\", varias semanas para as outras especies).\nM\u00e1is tarde aparecen accesos peri\u00f3dicos de calafr\u00edos e febre intensos que coinciden coa destruci\u00f3n masiva de hemacias e coa descarga de substancias inmunox\u00e9nicas t\u00f3xicas na corrente sangu\u00ednea ao fin de cada ciclo reprodutivo do parasito. Estas crises parox\u00edsticas, m\u00e1is frecuentes ao caer da tarde, in\u00edcianse con subida da temperatura ata 39-40\u00a0\u00b0C. Son seguidas de palidez da pel e tremores violentos durante preto de 15 minutos a unha hora. Despois cesan os tremores e seguen d\u00faas a seis horas de febre con 41\u00a0\u00b0C, terminando con pel avermellada e suores abundantes. O doente s\u00e9ntese perfectamente ben despois e ata a crise seguinte, dous a tres d\u00edas despois. Se a infecci\u00f3n for de \"P. falciparum\", a denominada \"malaria maligna\", pode haber s\u00edntomas adicionais m\u00e1is graves como choque circulatorio, s\u00edncopes (desmaios), convulsi\u00f3ns, delirios e crises vaso-oclusivas. A morte pode ocorrer en cada crise de malaria maligna. Pode tam\u00e9n ocorrer a chamada \"malaria cerebral\": a oclusi\u00f3n de vasos sangu\u00edneos no cerebro polos eritrocitos infectados causa d\u00e9ficit mentais e coma seguidos de morte (ou d\u00e9ficit mental irrevers\u00edbel). Polas mesmas raz\u00f3ns tam\u00e9n ocorren danos renais e hep\u00e1ticos graves. As formas causadas polas outras especies (\"benignas\") en xeral son soamente debilitantes, raramente ocorrendo a morte.\nOs intervalos entre as crises parox\u00edsticas son diferentes segundo a especie. Para as especies de \"P. falciparum\", \"P. ovale\" e \"P. vivax\", o ciclo da invasi\u00f3n de hemacias por unha xeraci\u00f3n, multiplicaci\u00f3n interna na c\u00e9lula, lise (rebentamento da hemacia) e invasi\u00f3n pola nova xeraci\u00f3n de m\u00e1is hemacias dura 48 horas. Normalmente hai accesos de febre violenta e tremores no d\u00eda 1, e pasados 48 horas xa no d\u00eda 3 etc, clasific\u00e1ndose como \"malaria ternaria\". A infecci\u00f3n polo \"P. malariae\" ten ciclos de 72 horas, d\u00e1ndose no d\u00eda 1, despois no d\u00eda 4 etc., constitu\u00edndo a \"malaria cuaternaria\". A detecci\u00f3n precoz de malaria cuaternaria \u00e9 importante porque este tipo non pode ser debido a \"P. falciparum\", sendo polo tanto menos perigoso.\nOs s\u00edntomas cr\u00f3nicos incl\u00faen a anemia, cansazo, debilitaci\u00f3n con reduci\u00f3n da capacidade de traballo e da intelixencia funcional, hemorraxias e infartos de incidencia moi aumentada, como infarto do miocardio e AVCs (especialmente con \"P. falciparum\").\nSe non se diagnostica e trata, a malaria maligna causada polo \"P. falciparum\" pode evolucionar axi\u00f1a, resultando en morte. A malaria \"benigna\" das outras especies resulta en debilitaci\u00f3n cr\u00f3nica e m\u00e1is raramente en morte.\nEpidemiolox\u00eda.\n\u00c9 unha das doenzas m\u00e1is importantes para a humanidade, debido ao seu impacto e custos, e constit\u00fae un fardo extremadamente pesado para as poboaci\u00f3ns dos pa\u00edses afectados, principalmente en \u00c1frica, incompar\u00e1bel aos custos sociais de calquera doenza occidental. A malaria existe potencialmente en todas as rexi\u00f3ns onde existen homes e mosquitos an\u00f3fele en cantidade suficiente, o que incl\u00fae todas as rexi\u00f3ns tropicais de todos os continentes e moitas rexi\u00f3ns subtropicais. Hoxe en d\u00eda, \u00c1frica \u00e9 particularmente afectada, quedando indemnes s\u00f3 o Norte e mais Sur\u00e1frica. Na Am\u00e9rica existe en toda a rexi\u00f3n central (M\u00e9xico e os pa\u00edses do istmo), no Caribe e mais no norte da Am\u00e9rica do Sur. Na Asia est\u00e1 presente en todo o subcontinente indio, Medio Oriente, Ir\u00e1n, Asia central, Sueste asi\u00e1tico, Indonesia, Filipinas e sur da China. A malaria erradicouse no s\u00e9culo XX da rexi\u00f3n mediterr\u00e1nea, inclu\u00edndo o sur de Europa: Portugal, Espa\u00f1a, Italia, sur da Francia e Grecia; e no Sur e Oeste dos EUA. As\u00ed e todo, hai case 3 mil mill\u00f3ns de persoas (ou sexa, metade da humanidade) en rexi\u00f3ns end\u00e9micas, en m\u00e1is de 100 pa\u00edses.\nHai, todos os anos, 300 a 500 mill\u00f3ns de casos da malaria, dos cales m\u00e1is do 90% en \u00c1frica, a maior\u00eda con resoluci\u00f3n satisfactoria, mais resultando en enfraquecemento e perda de d\u00edas de traballo significativos. Causa a morte, con todo, de preto de 2 mill\u00f3ns de persoas ao ano, cerca dun mill\u00f3n das cales son nenos con menos de 5 anos .\nEn Europa, os casos son moito menos graves, habendo apenas alg\u00fans millares. A gran maior\u00eda dos casos imp\u00f3rtanse de persoas que visitan pa\u00edses tropicais.\nPrevenci\u00f3n.\nA mellor medida \u00e9 a erradicaci\u00f3n do mosquito an\u00f3fele. Ultimamente, o uso de insecticidas potentes mais t\u00f3xicos, prohibidos no occidente, aumentou porque os riscos da malaria son moi superiores aos do insecticida. O uso de redes contra mosquitos \u00e9 eficaz na protecci\u00f3n durante o sono, cando ocorre a gran maior\u00eda das infestaci\u00f3ns. As cremas repelentes de insectos tam\u00e9n son eficaces, pero m\u00e1is caros que as redes. A roupa debe cubrir a pel n\u00faa o m\u00e1is completamente pos\u00edbel de d\u00eda. O mosquito non ten tanta tendencia para picar a cara ou as mans, onde os vasos sangu\u00edneos son menos acces\u00edbeis, canto as pernas, os brazos ou o pescozo.\nA drenaxe de pantanos e outras augas paradas \u00e9 unha medida de sa\u00fade p\u00fablica eficaz.\nDiagn\u00f3stico.\nDebido \u00e1 natureza non espec\u00edfica da manifestaci\u00f3n dos s\u00edntomas, o diagn\u00f3stico da malaria en \u00e1reas non end\u00e9micas require un alto grao de sospeita, que poder\u00eda estar provocada por alg\u00fan dos seguintes feitos: historial recente de viaxes, bazo agrandado, febre, baixo n\u00famero de plaquetas no sangue, e niveis de bilirrubina no sangue m\u00e1is altos dos normais combinados cun nivel normal de leucocitos. Informes de 2016 e 2017 suxiren altos niveis de sobrediagn\u00f3stico debido a insuficientes ou inadecuados tests de laboratorio.\nA malaria conf\u00edrmase normalmente co exame microsc\u00f3pico dun frotis de sangue ou por tests de diagn\u00f3stico r\u00e1pido (RDT nas s\u00faas siglas en ingl\u00e9s) baseados en ant\u00edxenos. Nalgunhas zonas, os RDT neces\u00edtanse para poder distinguir se os s\u00edntomas da malaria son causados por \"Plasmodium falciparum\" ou por outras especies de parasitos e, en consecuencia, as estratexias de tratamento poden diferir a infecci\u00f3ns non-\"P. falciparum\". A observaci\u00f3n polo microscopio dos frotis de sangue \u00e9 o m\u00e9todo m\u00e1is comunmente usado para detectar o parasito da malaria. En 2010 examin\u00e1ronse arredor de 165 mill\u00f3ns de frotis de sangue para malaria. A pesar de estar moi estendido, o diagn\u00f3stico por microscopio ten dous importantes inconvenientes: moitos postos sanitarios, especialmente no rural, non est\u00e1n equipados para realizar o test, e a precisi\u00f3n dos resultados depende tanto da habilidade da persoa que examina o frotis de sangue como dos niveis do parasito no sangue. A sensibilidade do frotis de sangue var\u00eda desde un 75-90% en condici\u00f3ns \u00f3ptimas, ata un baixo 50%. Os RDT dispo\u00f1ibles comercialmente son frecuentemente m\u00e1is precisos que o frotis de sangue para predicir a presenza dos parasitos da malaria, pero dependendo do fabricante son moi variables no diagn\u00f3stico da sensibilidade e especifidade, e son incapaces de dicir cantos parasitos hai.\nNas rexi\u00f3ns onde as probas de laboratorio est\u00e1n facilmente dispo\u00f1ibles, deber\u00eda sospeitarse de ter malaria e facerlle o test a calquera persoa que non se encontre ben e que estivera nunha \u00e1rea onde a malaria \u00e9 end\u00e9mica. En \u00e1reas que non poden permitirse probas de diagn\u00f3stico de laboratorio, chegou a facerse com\u00fan o uso s\u00f3 do historial de febre como indicador para o tratamento da malaria, de a\u00ed o dito com\u00fan de \"febre igual a malaria a non ser que se comprobe o contrario\". Un inconveniente desta pr\u00e1ctica \u00e9 o sobrediagn\u00f3stico da malaria e a mala xesti\u00f3n da febre non malaria, que gasta recursos limitados, erosiona a confianza no sistema sanitario, e contrib\u00fae \u00e1 resistencia aos medicamentos. A\u00ednda que se desenvolveron tests baseados na reacci\u00f3n en cadea da polimerase, no ano 2012 non eran moi usados en zonas onde a malaria \u00e9 com\u00fan, debido \u00e1 s\u00faa complexidade.\nTratamento.\nA malaria maligna, causada polo \"P.falciparum\" \u00e9 unha urxencia m\u00e9dica. As outras malarias son doenzas cr\u00f3nicas.\nO tratamento farmacol\u00f3xico da malaria bas\u00e9ase na susceptibilidade do parasito aos radicais libres e substancias oxidantes, morrendo en concentraci\u00f3ns destes axentes inferiores \u00e1s mortais para as c\u00e9lulas humanas. Os f\u00e1rmacos usados aumentan esas concentraci\u00f3ns.\nA quinina (ou o seu is\u00f3mero quinidina), un medicamento antigamente extra\u00eddo da casca da Cinchona, a\u00ednda se usa no seu tratamento. Por\u00e9n, a maior\u00eda dos parasitos xa \u00e9 resistente \u00f3s seus efectos. Foi suplantada por drogas sint\u00e9ticas m\u00e1is eficientes, como quinacrina, cloroquina, e primaquina. \u00c9 frecuente o uso de \"cocktails\" (mesturas) de varios destes f\u00e1rmacos, pois hai parasitos resistentes a calquera deles por si s\u00f3. A resistencia torna a cura dif\u00edcil e cara.\nUltimamente a artemisinina, extra\u00edda dunha planta chinesa, ten dado resultados prometedores. Produce radicais libres en contacto con ferro, que existe especialmente na hemoglobina no interior das hemacias, onde se reproduce o parasito. \u00c9 extremadamente eficaz en destru\u00edlo, causando efectos adversos m\u00ednimos. Por\u00e9n, as cantidades producidas hoxe son insuficientes. No futuro, o cultivo da planta artemisina en \u00c1frica poder\u00e1 reducir substancialmente os custos. \u00c9 o \u00fanico f\u00e1rmaco antimal\u00e1rico para o cal a\u00ednda non existen casos descritos de resistencia.\nAlgunhas vacinas est\u00e1n en desenvolvemento.\nEfectos xen\u00e9ticos nas poboaci\u00f3ns afectadas.\nA anemia falciforme \u00e9 unha doenza xen\u00e9tica recesiva (os dous alelos do xene en causa te\u00f1en de estar mutados) que ocorre nas mesma rexi\u00f3ns de alta incidencia de malaria. As\u00ed e todo, os portadores da deficiencia (con s\u00f3 un alelo mutado e o outro normal), te\u00f1en altas taxas de supervivencia \u00e1 malaria, sendo en parte resistentes a ela.\nOutros portadores de doenzas xen\u00e9ticas, como algunhas talasemias, ou deficiencias no xene da encima glicosa-6-fosfato dehidroxenasa, existentes no Mediterr\u00e1neo tam\u00e9n poder\u00e1n ser o produto de selecci\u00f3n natural positiva dos portadores debido \u00e1 maior resistencia ao parasito. Algunhas desas mutaci\u00f3ns aumentan os radicais libres nas hemacias, aos cales \u00e9 suscept\u00edbel o parasito.\nHistoria.\nOs seres humanos te\u00f1en sufrido malaria desde hai 50.000 anos . O baixo n\u00famero anterior de casos en humanos, en comparaci\u00f3n cos elevados \u00edndices noutros animais, implicaba que os mosquitos que se alimentan dos outros animais fosen moito m\u00e1is frecuentes que o an\u00f3fele, que ten predilecci\u00f3n polos humanos. S\u00f3 o inicio da agricultura, hai 10.000 anos (nalgunhas rexi\u00f3ns, noutras s\u00f3 hai 5.000 anos) e co crecemento da poboaci\u00f3n e destruci\u00f3n dos ambientes naturais deses outros animais e os seus mosquitos, permitiu que as poboaci\u00f3ns de an\u00f3fele se expandisen en n\u00famero, inici\u00e1ndose a verdadeira epidemia de malaria que existe hoxe.\nA malaria foi unha das doenzas que m\u00e1is atinxiron o Imperio romano e a s\u00faa base de poboaci\u00f3n e econ\u00f3mica, contribu\u00edndo \u00e1 s\u00faa ca\u00edda .\nAdm\u00edtese que a malaria foi unha das principais raz\u00f3ns da lenta penetraci\u00f3n dos europeos no interior da \u00c1frica cando a \u00e9poca colonial.\nNa Am\u00e9rica do Sur, os nativos (indios) dos Andes e outros ti\u00f1an usado desde tempos inmemoriais a casca da \u00e1rbore da Cinchona para tratar a malaria, as\u00ed como os chineses xa usaban a planta Artemisa (unha \"nova\" droga antimal\u00e1rica revolucionaria \"descuberta\" s\u00f3 recentemente). En 1640 o espa\u00f1ol Juan del Vego usou a tintura da casca da cinchona para tratar con \u00e9xito a malaria. En 1820 os franceses Pierre Pelletier e Joseph Caventou extraeron con \u00e9xito a quinina, o principio activo antimal\u00e1rico, da tintura.\nO italiano Giovanni Mar\u00eda Lancisi foi quen, en 1717, notando que eran os habitantes dos pantanos os que m\u00e1is sufriron da doenza, renomeou o \"paludismo\" como malaria, significando \"malos ares\".\nCo desenvolvemento da quinina (hoxe a resistencia do parasito \u00e9 case universal debido ao mal uso), o primeiro f\u00e1rmaco antimal\u00e1rico, os europeos puideron sobrevivir en gran n\u00famero no interior africano, dando finalmente orixe, no fin do s\u00e9culo XIX, \u00e1 carreira polas colonias africanas e partici\u00f3n do continente entre Portugal, Reino Unido, Francia, Alema\u00f1a, B\u00e9lxica, Italia e Espa\u00f1a.\nO causante da malaria, o \"Plasmodium\", foi descuberto polo m\u00e9dico do Ex\u00e9rcito franc\u00e9s, Charles Louis Alphonse Laveran, traballando na Alxeria, que recibiu o Premio Nobel da Fisiolox\u00eda e Medicina polo seu traballo, en 1907.\nA existencia de malaria e outras doenzas debilitantes como a Enfermidade do sono \u00e9, segundo moitos especialistas, a raz\u00f3n da falta de desenvolvemento de moitas civilizaci\u00f3ns (houbo a\u00ednda as\u00ed algunhas) preeminentes na \u00c1frica ao sur do S\u00e1hara. \u00c1frica, como berce da humanidade, \u00e9 tam\u00e9n o berce de moitos parasitos e doenzas infecciosas humanas, moitas das cales non existen en ning\u00fan outro lado. O custo econ\u00f3mico e social da malaria e outras doenzas africanas \u00e9 inimaxin\u00e1bel para un occidental ou mesmo un americano ou asi\u00e1tico da rexi\u00f3n tropical. Esp\u00e9rase que co desenvolvemento futuro de medicamentos e terapias eficaces contra a malaria as\u00ed como outras doenzas, inclu\u00edndo a SIDA, o progreso econ\u00f3mico e social dos africanos se acelere."}
{"id": "21453", "revid": "289", "url": "https://gl.wikipedia.org/wiki?curid=21453", "title": "Paludismo", "text": ""}
{"id": "21454", "revid": "25871", "url": "https://gl.wikipedia.org/wiki?curid=21454", "title": "Josep Bertran i Musitu", "text": "Josep Bertran i Musitu, nado en Montpellier en 1875 e finado en Barcelona en 1957, foi un pol\u00edtico catal\u00e1n.\nTraxectoria.\nFillo de Josep Bertran i Ros, que fora alcalde de Barcelona. Dirixente da \"Lliga Regionalista\", foi deputado nas Cortes e subsecretario de finanzas. No ano 1922 foi durante uns meses ministro de Xustiza.\nEn 1936 organizou o servizo de espionaxe franquista en Catalu\u00f1a, denominado Servizo de Informaci\u00f3n da Fronteira do Norte de Espa\u00f1a (SIFNE), que logo de se unificar co SIN (Servizo de Informaci\u00f3n Nacional) pasou a denominarse Servizo de Informaci\u00f3n e Polic\u00eda Militar (SIPM).\nEn 1940 publicou \"Experiencias de los servicios de Informaci\u00f3n del Nordeste de Espa\u00f1a (S.l.F.N.E.) durante la guerra\""}
{"id": "21456", "revid": "98629", "url": "https://gl.wikipedia.org/wiki?curid=21456", "title": "Manuel Aznar Zubigaray", "text": "Manuel Aznar Zubigaray, nado en Etxalar (Navarra) en 1894 e finado en Madrid en 1975, foi un xornalista, pol\u00edtico e diplom\u00e1tico espa\u00f1ol. Foi o av\u00f3 de Jos\u00e9 Mar\u00eda Aznar.\nTraxectoria.\nEn 1912 comezou a colaborar no xornal integrista \"Tradici\u00f3n Navarra\". En 1913 estableceuse en Bilbao e traballou na redacci\u00f3n do xornal nacionalista, \"Euzkadi\" e na revista cultural \"Hermes\". Durante a primeira guerra mundial escribiu cr\u00f3nicas b\u00e9licas co alcume de Gudalgai. En 1914 estreou o drama \"El jard\u00edn del mayorazgo\". En 1916 afiliouse ao Partido Nacionalista Vasco. Foi correspondente en Marrocos, onde fixo amizade con Francisco Franco Bahamonde. En 1918 accedeu \u00e1 direcci\u00f3n do xornal madrile\u00f1o El Sol. En 1922 marchou a Cuba, onde dirixiu \"El Pa\u00eds\" e \"Diario de la Marina\". Co comezo da Segunda Rep\u00fablica volveu a Madrid e dirixiu de novo \"El Sol\", afiliouse ao Partido Republicano Conservador e dirixiu a s\u00faa campa\u00f1a electoral de 1933.\nTras a sublevaci\u00f3n de Franco marchou a Par\u00eds e logo a Burgos e traballou como propagandista e cronista militar. En 1940 publicou \"Historia militar de la Guerra de Espa\u00f1a (1936-1939)\" e uns anos despois \"Historia de la Cruzada (1943\u20131944)\".\nDirixiu \"Diario Vasco\", a axencia de noticias EFE (1958) e \"La Vanguardia\" (1960-1964). Fundou a revista \"Semana\" e foi procurador en Cortes.\nEmbaixador diante a ONU entre 1964 e 1967, foi tam\u00e9n embaixador en Marrocos, Arxentina e a Rep\u00fablica Dominicana e ministro plenipotenciario nos Estados Unidos."}
{"id": "21457", "revid": "23204", "url": "https://gl.wikipedia.org/wiki?curid=21457", "title": "Christopher Tolkien", "text": "Christopher John Reuel Tolkien, nado en Leeds, Inglaterra, o 21 de novembro de 1924 e finado en Draguignan o 15 ou 16 de xaneiro de 2020, foi mellor co\u00f1ecido como o fillo do escritor John Ronald Reuel Tolkien, do que era o segundo fillo m\u00e1is vello, e mais como o editor da maior parte do traballo do seu pai, publicado de maneira p\u00f3stuma.\nTraxectoria.\nOs Tolkien: pai e fillo.\nTolkien pai escribiu moit\u00edsimo material vinculado \u00e1 mitolox\u00eda da Terra Media, que non foi publicado mentres viv\u00eda; a\u00ednda que orixinalmente a s\u00faa intenci\u00f3n era publicar \"O Silmarillion\" xunto con \"O Se\u00f1or dos Aneis\", e xa hab\u00eda partes moi desenvolvedas, morreu en 1973 deixando o proxecto inconcluso.\nChristopher foi sempre parte da audiencia cr\u00edtica da fici\u00f3n do seu pai, primeiro como neno, escoitando as historias de Bilbo Bulseiro, e logo como un adolescente e novo adulto, retroalimentando o seu pai en \"O Se\u00f1or dos Aneis\" durante os \u00faltimos anos da s\u00faa xestaci\u00f3n, e incluso participando nos debates literarios dos Inklings. O propio Christopher asignouse a tarefa de interpretar os, a mi\u00fado, confusos mapas da Terra Media, co fin de xerar as versi\u00f3ns mostradas nos libros. Christopher redebuxou o mapa principal a finais dos 70, para aclarar as letras e corrixir alg\u00fans erros e omisi\u00f3ns.\nPosteriormente, o fillo seguiu os pasos do pai, convert\u00e9ndose en lector e titor de Lingua inglesa na Universidade de Oxford.\nMorte do pai.\nTras a morte do seu pai, Christopher p\u00faxose a organizar todas as notas do seu pai, algunhas das cales estaban escritas en vellos recortes de papel. Moito do material estaba escrito \u00e1 man, con frecuencia un simple esbozo estaba escrito sobre outro esbozo anterior, e os nomes das personaxes cambiaban continuamente entre o comezo e o fin do mesmo texto. Descifrar isto foi unha ardua tarefa, e talvez s\u00f3 algu\u00e9n coa proximidade ao autor que posu\u00eda Christopher, e tan co\u00f1ecedor na evoluci\u00f3n das historias, pod\u00eda facer que todo concordase. A\u00ednda as\u00ed, Christopher admitiu que moitas veces tivo que adivi\u00f1ar o que o seu pai quixo dicir.\nNon obstante, ao traballar con Gui Gavriel Kay, puido publicar \"O Silmarillion\" en 1977, seguido dos \"Contos inconclusos de N\u00famenor e a Terra Media\" en 1980, e os doce volumes de \"The History of Middle-earth\", entre 1983 e 1996."}
{"id": "21461", "revid": "23204", "url": "https://gl.wikipedia.org/wiki?curid=21461", "title": "Terra Media", "text": "A Terra Media son as terras 'mortais' ficticias onde transcorren algunhas das historias de J. R. R. Tolkien, diferentes de Aman ou as \"Terras Imperecedoiras\", onde viven os Valar xunto \u00e1 maior\u00eda dos Altos Elfos. A orixe do termo \u00e9 unha traduci\u00f3n do \"middel-erde\" en ingl\u00e9s medio, que evolucionou do \"middangeard\" do ingl\u00e9s antigo.\nTolkien dixo que a s\u00faa Terra Media \u00e9 a nosa Terra, pero nun per\u00edodo dun pasado ficticio, estimando a fin da Terceira Idade en aproximadamente 6.000 anos antes do s\u00e9culo XX.\nA historia da Terra Media de Tolkien est\u00e1 dividida en varias idades. O conto longo \"O Hobbit\" e practicamente a totalidade d\"'O Se\u00f1or dos Aneis\" narran exclusivamente acontecementos do final da Terceira Idade e este remata co inicio da Cuarta Idade, mentres que \"O Silmarillion\" trata principalmente sobre a Primeira Idade."}
{"id": "21462", "revid": "23204", "url": "https://gl.wikipedia.org/wiki?curid=21462", "title": "Arda", "text": "Arda \u00e9 un territorio ficticio do legendarium de J. R. R. Tolkien, no que se desenvolven a meirande parte dos acontecementos narrados na s\u00faa obra de ficci\u00f3n. Arda forma parte de E\u00e4 (o universo de Tolkien), \u00e9 o equivalente ficticio da Terra e est\u00e1 formada \u00e1 s\u00faa vez por varios mares, oc\u00e9anos e continentes, entre os que se incl\u00faen a Terra Media e Aman. Arda foi creada, xunto co resto de E\u00e4, coa m\u00fasica dos Ainur para os fillos de Il\u00favatar (isto \u00e9, elfos e humanos).\nVisi\u00f3n xeral.\nOrixinalmente era un mundo plano, cuxos continentes estaban rodeados por un poderoso oc\u00e9ano, Ekkaia ou Mar Circundante, e separados por Belegaer, chamado o Gran Mar. Na Primeira Idade, na \u00e1rea do noroeste da Terra Media estend\u00edase o pa\u00eds de Beleriand, mais este foi destru\u00eddo durante a Guerra da C\u00f3lera. Ao sur e ao leste da Terra Media estaba o continente da Terra Escura e ao leste o da Terra do Sol.\nNa Segunda Idade, N\u00famenor foi levantado no Gran Mar para os Edain. Esta illa existiu durante a maior parte da Segunda Idade, mais foi destru\u00edda como resultado do orgullo dos numenorianos ao desafiaren a Prohibici\u00f3n dos Valar de navegar a Aman no oeste.\nDespois da destruci\u00f3n de N\u00famenor, Arda foi feita redonda. Aman foi extra\u00eddo do mundo, de maneira que s\u00f3 o pod\u00edan atinxir os elfos, seguindo o cami\u00f1o recto que lles foi concedido. Ao tempo, novas terras e continentes foron creados.\nUn pouco antes da ca\u00edda de N\u00famenor, un pequeno grupo de homes (liderados por Elendil, e os seus fillos Isildur e An\u00e1rion), escapou da destruci\u00f3n pr\u00f3xima e asentouse no oeste da Terra Media, formando as\u00ed os reinos de Gondor (cerca do reino de Sauron (Mordor)) e Arnor (cerca dos Reinos Elfos dos Portos Grises e Valfendido). Estes reinos de elfos e homes loitaron contra a maldade de Sauron durante toda a Terceira Idade.\nA fin da Terceira Idade ocorreu pola ca\u00edda de Sauron e a destruci\u00f3n do Anel no Monte do Destino. A Cuarta Idade comezou con grande esperanza de man dos d\u00fanedain que v\u00edan a Aragorn, o novo rei de Gondor, como o fundador da Era dos homes.\nCo devir dos s\u00e9culos, Arda chegar\u00eda a ser o planeta Terra tal cal o co\u00f1ecemos hoxe."}
