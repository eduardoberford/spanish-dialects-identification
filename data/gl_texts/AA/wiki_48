{"id": "26577", "revid": "85894", "url": "https://gl.wikipedia.org/wiki?curid=26577", "title": "Cerdeira, As Neves", "text": "San Xo\u00e1n de Cerdeira \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2008 ti\u00f1a 108 habitantes (52 mulleres e 56 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 110 habitantes.\nNesta parroquia ac\u00e1danse as maiores alturas do concello, arredor dos 800 metros.\nEconom\u00eda.\nA parroquia conta cunha granxa de cr\u00eda de vis\u00f3ns. Esta parroquia tam\u00e9n conta cunha granxa de cr\u00eda de vacas\nFestas.\nCelebra a s\u00faa festa o d\u00eda 26 de xu\u00f1o na honra do seu patr\u00f3n San Xo\u00e1n de Cerdeira. Tam\u00e9n se fai a festa da Virxe do Carme que ven sendo o 8 de agosto.\nCo\u00f1ecida en toda Galicia polo seu requeixo feito de leite puro de vaca, cuxa festa gastron\u00f3mica se celebra o Venres Santo na parroquia das Neves."}
{"id": "26578", "revid": "85894", "url": "https://gl.wikipedia.org/wiki?curid=26578", "title": "Li\u00f1ares, As Neves", "text": "Santa Mar\u00eda de Li\u00f1ares \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2008 ti\u00f1a 168 habitantes (88 homes e 80 mulleres), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 159 habitantes."}
{"id": "26579", "revid": "1131", "url": "https://gl.wikipedia.org/wiki?curid=26579", "title": "As Neves, As Neves", "text": "Santa Mar\u00eda das Neves \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2008 ti\u00f1a 668 habitantes (337 mulleres e 331 homes), distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 620 habitantes."}
{"id": "26580", "revid": "85894", "url": "https://gl.wikipedia.org/wiki?curid=26580", "title": "Rubi\u00f3s, As Neves", "text": "San Xo\u00e1n de Rubi\u00f3s \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2009 ti\u00f1a 492 habitantes (243 mulleres e 249 homes), distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2008 cando ti\u00f1a 503 habitantes."}
{"id": "26581", "revid": "25871", "url": "https://gl.wikipedia.org/wiki?curid=26581", "title": "San Cibr\u00e1n de Ribarteme, As Neves", "text": "San Cibr\u00e1n de Ribarteme \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2013 ti\u00f1a 218 habitantes (108 homes e 110 mulleres), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 246 habitantes."}
{"id": "26582", "revid": "85894", "url": "https://gl.wikipedia.org/wiki?curid=26582", "title": "San Pedro de Batall\u00e1ns, As Neves", "text": "San Pedro de Batall\u00e1ns \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2008 ti\u00f1a 164 habitantes (85 mulleres e 79 homes), distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 161 habitantes."}
{"id": "26583", "revid": "85894", "url": "https://gl.wikipedia.org/wiki?curid=26583", "title": "San Xos\u00e9 de Ribarteme, As Neves", "text": "San Xos\u00e9 de Ribarteme \u00e9 unha parroquia que se localiza no concello das Neves. Segundo o padr\u00f3n municipal de 2008 ti\u00f1a 286 habitantes (138 mulleres e 148 homes), distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 314 habitantes.\nNo tocante \u00e1 s\u00faa xeograf\u00eda pos\u00fae dous elementos relevantes: o monte San Nomedio, de 690 metros de altitude e que domina toda a parroquia, e o r\u00edo Termes, afluente do Mi\u00f1o e que transcorre por ela.\nNesta parroquia naceu o sacerdote Manuel G\u00f3mez Gonz\u00e1lez.\nRomar\u00edas.\nCada 29 de xullo cel\u00e9brase a romar\u00eda de Santa Marta, que pos\u00fae como singularidade unha famosa procesi\u00f3n de cadaleitos arredor da igrexa parroquial. Dentro dos cadaleitos van persoas vivas que deste xeito agrad\u00e9cenlle \u00e1 santa a s\u00faa axuda na cura dalgunha doenza. Tr\u00e1tase dunha das romar\u00edas m\u00e1is antigas de Galiza. Segundo o xornal brit\u00e1nico \"The Guardian\" tr\u00e1tase da segunda festa m\u00e1is curiosa do mundo e foi, ademais, obxecto dun documental que a produtora catal\u00e1 Mago Productions encargou aos profesores australianos Claudia Terstappen e Greg Wallif"}
{"id": "26584", "revid": "85894", "url": "https://gl.wikipedia.org/wiki?curid=26584", "title": "Santiago de Ribarteme, As Neves", "text": "Santiago de Ribarteme \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2013 ti\u00f1a 220 habitantes (112 homes e 108 mulleres), distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 241 habitantes."}
{"id": "26585", "revid": "25871", "url": "https://gl.wikipedia.org/wiki?curid=26585", "title": "Setados, As Neves", "text": "Santa Euxenia de Setados \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2013 ti\u00f1a 233 habitantes (116 homes e 117 mulleres), distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 257 habitantes.\nFoi capital do concello de Setados ata que en 1904 a capital pasou a Santa Mar\u00eda das Neves."}
{"id": "26586", "revid": "1131", "url": "https://gl.wikipedia.org/wiki?curid=26586", "title": "Taboexa, As Neves", "text": "Santa Mar\u00eda de Taboexa \u00e9 unha parroquia que se localiza no concello das Neves. Segundo o padr\u00f3n municipal de 2008 ti\u00f1a 502 habitantes (252 mulleres e 250 homes), distribu\u00eddos en 21 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 500 habitantes.\nXeograf\u00eda.\nA parroquia est\u00e9ndese pola aba do monte de San Nomedio, o cumio m\u00e1is alto dos arredores con case 700 metros de altitude.\nPatrimonio.\nO Castro de Altamira, escavado en 1976 por Alfredo Garc\u00eda Al\u00e9n, e do cal se conservan numerosas pezas no Museo Provincial de Pontevedra. Os petr\u00f3glifos de Mouro e da Citania de Altamira est\u00e1n declarados Ben de Interese Cultural.\nO Centro de Interpretaci\u00f3n do Patrimonio e Local Socio-Cultural est\u00e1 enfocado \u00e1 posta en valor dos bens arqueol\u00f3xicos e arquitect\u00f3nicos da parroquia.\nSegundo Pablo Osorio o monte de San Nomedio poder\u00eda corresponderse co monte Medulio, en base \u00e1 proximidade ao r\u00edo Mi\u00f1o e \u00e1 toponimia da zona. Segundo unha lenda, as augas de San Bartolomeu son f\u00e9rreas porque tras unha gran batalla librada al\u00ed, as armas foron soterradas nunha gruta. Outra lendas di que entre o monte e a igrexa parroquial existe unha cova escavada por mouros.\nO 7 de decembro de 2017, tras a vaga de lumes de 2017, descubriuse unha laxe con petr\u00f3glifos sen catalogar."}
{"id": "26587", "revid": "1131", "url": "https://gl.wikipedia.org/wiki?curid=26587", "title": "Tortoreos, As Neves", "text": "Santiago de Tortoreos \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2008 ti\u00f1a 648 habitantes (331 mulleres e 317 homes), distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 645 habitantes.\nCentros de Ensino Secundario.\nNesta parroquia at\u00f3pase o \u00fanico centro de ensino secundario do concello das Neves, que leva o nome de IES Pazo da Merc\u00e9 no que se imparte ensino secundario obrigatorio (de 1\u00ba a 4\u00ba da ESO), Bacharelato (d\u00faas modalidades), Programa de Garant\u00eda Social, Programa de Diversificaci\u00f3n Curricular e un Ciclo Formativo de grao medio sobre Explotaci\u00f3n de Sistemas Inform\u00e1ticos."}
{"id": "26588", "revid": "85894", "url": "https://gl.wikipedia.org/wiki?curid=26588", "title": "Vide, As Neves", "text": "Santa Mar\u00eda de Vide \u00e9 unha parroquia que se localiza no concello das Neves. Segundo o padr\u00f3n municipal de 2008 ti\u00f1a 492 habitantes (262 mulleres e 230 homes), distribu\u00eddos en 26 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 482 habitantes.\nXeograf\u00eda.\nVide limita ao leste coa parroquia de Sela (Arbo), ao oeste co r\u00edo Termes, ao norte cos montes de San Fins e Odrago e ao sur co r\u00edo Mi\u00f1o. \u00c9 de terras chans.\nHistoria e patrimonio.\nNo Coto do Galo, na parte alta da parroquia, hai varios petr\u00f3glifos.\nA igrexa parroquial \u00e9 de orixe rom\u00e1nica e foi reformada no 1782, sendo cura p\u00e1rroco Joaqu\u00edn Cabeza de Vaca. No seu interior, a b\u00f3veda vai decorada cuns frescos. No muro do adro, sobre un fuste duns 3 metros de altura, hai un reloxo de sol de gran tama\u00f1o dividido en catro partes, formando \u00e1ngulos rectos, que ata fai ben pouco serv\u00eda como indicador das horas de rega. \u00c9 do s\u00e9culo XIII, da \u00e9poca da primeira construci\u00f3n da igrexa.\nOs campos da parroquia est\u00e1n regados por unha cal que percorre 6 quil\u00f3metros, partindo desde o extremo norte da fregues\u00eda de San Xos\u00e9 de Ribarteme. Segundo a tradici\u00f3n foi creada durante a romanizaci\u00f3n de Galicia.\nPor esta parroquia pasa o cami\u00f1o dos Frades, unha ruta de 15\u00a0km que sae da capela de San Manuel, en Med\u00e1ns (Setados), e vai cara ao santuario da Franqueira (A Ca\u00f1iza). O cami\u00f1o foi percorrido pola ra\u00ed\u00f1a Isabel de Portugal no s\u00e9culo XII como variante da v\u00eda portuguesa do cami\u00f1o de Santiago. Desde Porto e Braga cruzando o Mi\u00f1o por unha antiga ponte de madeira no lugar da Barca Nova, en Med\u00e1ns. A partir de aqu\u00ed continuaba ata A Franqueira, onde descansaba no mosteiro para proseguir cami\u00f1o cara a Pontevedra en direcci\u00f3n a Santiago de Compostela.\nFestas.\nAs festas patronais cel\u00e9branse os d\u00edas 14, 15 e 16 de agosto; e as d\u00faas semanas anteriores organ\u00edzanse actividades culturais como cami\u00f1atas, tractoradas ou marat\u00f3ns."}
{"id": "26590", "revid": "98629", "url": "https://gl.wikipedia.org/wiki?curid=26590", "title": "D. H. Lawrence", "text": "David Herbert Lawrence , nado en Eastwood (Nottinghamshire) o 11 de setembro de 1885 e finado en Vence (Provenza) o 2 de marzo de 1930, foi un novelista e poeta ingl\u00e9s, unha das figuras literarias m\u00e1is influentes e pol\u00e9micas do s\u00e9culo XX.\nTraxectoria.\nFillo dun mineiro de carb\u00f3n e unha mestra de escola, a disparidade no rango social dos seus pais foi un motivo recorrente nas s\u00faas obras. Graduouse na Universidade de Nottingham en 1908 e publicou os seus primeiros poemas na revista English Review en 1909. A s\u00faa primeira novela, \"The white peacock\" (\"O pavo real branco\") publicouse en 1911 grazas \u00e1 axuda do seu amigo Ford Madox Ford. \"Sons and lovers\" (1913), en gran parte autobiogr\u00e1fica, \u00e9 a m\u00e1is significativa das s\u00faas primeiras novelas e aborda a vida nun pobo mineiro. En 1912 liscou a Europa con Frieda Weekley, unha arist\u00f3crata alem\u00e1 (irm\u00e1 do aviador alem\u00e1n Freiherr Manfred von Richthofen) que estaba casada co seu profesor e coa que casou dous anos despois, cando ela conseguiu o divorcio. A s\u00faa intensa, tormentosa e n\u00f3made vida en com\u00fan proporcionoulle material para moitas das s\u00faas novelas. \"The rainbow\" (\"O arco da vella\", 1915) e \"Women in love\" (\"Mulleres namoradas\", 1921) -d\u00faas das s\u00faas obras m\u00e1is pol\u00e9micas- exploran con franqueza as relaci\u00f3ns sexuais e psicol\u00f3xicas entre homes e mulleres. \"The rainbow\" foi prohibida oficialmente por obscenidade. Neste per\u00edodo tam\u00e9n escribiu dous libros de poes\u00eda, \"Love Poems and Others\" (\"Poemas de amor e outros poemas\", 1913) e \"Look! We have come through!\" (1917). Durante a primeira guerra mundial Lawrence viviu angustiado en Inglaterra a causa da orixe alem\u00e1 da s\u00faa muller e a s\u00faa propia oposici\u00f3n \u00e1 guerra.\nViaxes e doenzas.\nA tuberculose engadiuse aos seus problemas, e en 1919 empezou unha vida vagabunda sen descanso na busca dun clima m\u00e1is benigno. As s\u00faas viaxes proporcion\u00e1ronlle os ambientes de varios libros: a rexi\u00f3n italiana de Abruzzi na obra \"The Lost Girl (A rapaza perdida\", 1920), \"Sea and Sardinia\" (\"Sarde\u00f1a no mar e Sarde\u00f1a\", 1921) e \"Kangaroo\" (1923).\nDurante as s\u00faas estancias en M\u00e9xico e Taos, Novo M\u00e9xico (1923-1925), \"The Plumed serpent, (A serpe emplumada\" 1926), novela que reflicte a s\u00faa fascinaci\u00f3n pola civilizaci\u00f3n azteca. A s\u00faa poes\u00eda m\u00e1is orixinal, publicada en \"Birds, Beasts and Flowers (Paxaros, bestas e flores\", 1923), emana das s\u00faas experiencias coa natureza no suroeste dos Estados Unidos e a rexi\u00f3n mediterr\u00e1nea. A partir de 1926 viviu principalmente en Italia, onde escribiu e reescribiu a s\u00faa novela m\u00e1is famosa, \"Lady Chatterley's lover\" (\"O amante de lady Chatterley\", 1928), que trata das relaci\u00f3ns sexuais entre unha muller e o criado de seu home, membro da nobreza. En 1932 publicouse unha versi\u00f3n expurgada.\nNos seus m\u00e1is de corenta libros enxalzou a s\u00faa visi\u00f3n dun ser humano completo e natural, oposto \u00e1 artificialidade da moderna sociedade industrial pola s\u00faa deshumanizaci\u00f3n da vida e do amor. As\u00ed a todo, as s\u00faas novelas foron malentendidas, atacadas e ata censuradas polo seu aberto tratamento dos temas sexuais."}
{"id": "26592", "revid": "1093", "url": "https://gl.wikipedia.org/wiki?curid=26592", "title": "Le\u00f3n V", "text": ""}
{"id": "26593", "revid": "2452", "url": "https://gl.wikipedia.org/wiki?curid=26593", "title": "Serxio III", "text": ""}
{"id": "26595", "revid": "25871", "url": "https://gl.wikipedia.org/wiki?curid=26595", "title": "Nereu de Oliveira Ramos", "text": "Nereu de Oliveira Ramos, nado en Lajes o 3 de setembro de 1888 e finado en S\u00e3o Jos\u00e9 dos Pinhais o 16 de xu\u00f1o de 1958, foi un pol\u00edtico brasileiro. Foi vice-presidente da Rep\u00fablica no goberno de Eurico Gaspar Dutra (1947-1951). Electo para o Senado en 1954 polo seu estado, Santa Catarina, tornouse l\u00edder do Senado no ano seguinte. No fin de 1955, de acordo coa Constituci\u00f3n brasileira de 1946, tornouse presidente do Brasil, despois da enfermidade de Jo\u00e3o Caf\u00e9 Filho (vice-presidente de Get\u00falio Vargas, que cometera suicidio en 1954) e do impedimento de Carlos Coimbra da Luz (presidente da C\u00e1mara dos Deputados, e segundo na xerarqu\u00eda para ocupar a presidencia da Rep\u00fablica no caso de morte ou impedimento do titular).\nNereu Ramos gobernou o Brasil ata a pose de Juscelino Kubitschek, presidente electo do Brasil no final de 1955. Tivo que gobernar o pa\u00eds baixo estado de sitio debido \u00e1 grave crise pol\u00edtica desencadeada polo suicidio de Get\u00falio Vargas.\nCoa pose de Juscelino en 31 de xaneiro de 1956, Nereu Ramos asumiu o Ministerio da Xustiza. No ano seguinte volveu \u00f3 Senado. Morreu o 16 de xu\u00f1o do 1958 nun accidente de avi\u00f3n."}
{"id": "26596", "revid": "2452", "url": "https://gl.wikipedia.org/wiki?curid=26596", "title": "Lando", "text": ""}
{"id": "26597", "revid": "158", "url": "https://gl.wikipedia.org/wiki?curid=26597", "title": "Nereu Ramos", "text": ""}
{"id": "26598", "revid": "2445", "url": "https://gl.wikipedia.org/wiki?curid=26598", "title": "Xo\u00e1n X", "text": ""}
{"id": "26599", "revid": "1093", "url": "https://gl.wikipedia.org/wiki?curid=26599", "title": "Le\u00f3n VI", "text": ""}
{"id": "26602", "revid": "2452", "url": "https://gl.wikipedia.org/wiki?curid=26602", "title": "Le\u00f3n VII", "text": ""}
{"id": "26603", "revid": "2445", "url": "https://gl.wikipedia.org/wiki?curid=26603", "title": "Estevo IX", "text": ""}
{"id": "26604", "revid": "2452", "url": "https://gl.wikipedia.org/wiki?curid=26604", "title": "Mari\u00f1o II", "text": ""}
{"id": "26606", "revid": "2445", "url": "https://gl.wikipedia.org/wiki?curid=26606", "title": "Xo\u00e1n XII", "text": ""}
{"id": "26607", "revid": "98629", "url": "https://gl.wikipedia.org/wiki?curid=26607", "title": "Le\u00f3n VIII, papa", "text": "Le\u00f3n VIII nado en Roma en data non co\u00f1ecida e finado na mesma cidade o 1 de marzo 965 foi o papa n.\u00ba 131 da Igrexa cat\u00f3lica de 964 a 965. Elixido papa no s\u00ednodo convocado polo emperador Ot\u00f3n I e no que se depuxo Xo\u00e1n XII , era un laico que recibiu as ordes sagradas o mesmo d\u00eda da s\u00faa elecci\u00f3n. O seu pontificado p\u00f3dese dividir en d\u00faas partes: a primeira, durante na cal certos historiadores o cualifican de antipapa, vai da s\u00faa coroaci\u00f3n o 6 de decembro 963 ata deposici\u00f3n de Bieito V en xullo 964; a segunda parte vai desta data ata s\u00faa morte e neste momento \u00e9 considerado como papa por todas as fontes.\nLe\u00f3n VIII, antipapa.\nDespois da s\u00faa elecci\u00f3n o seu predecesor Xo\u00e1n XII fuxiu e levous o tesouro da Igrexa, o que lle permitiu levantar a un ex\u00e9rcito co cal entrou en Roma en febreiro 964, aproveitando que o emperador Ot\u00f3n I estaba en Alema\u00f1a. Coa volta a Roma de Xo\u00e1n XII, o que se viu obrigado a fuxir foi Le\u00f3n VIII, polo tanto non puido estar presente no concilio que o depuxo en tanto que papa e que anulou todas as ordenaci\u00f3ns que fixera. Aos poucos d\u00edas de clausurarse o devandito concilio, Xo\u00e1n XII falec\u00eda; pero isto non supuxo a volta de Le\u00f3n VIII ao trono papal, xa que o pobo romano elixiu como sucesor Bieito V. Esta elecci\u00f3n motivou o retorno a Roma, en xu\u00f1o de 964, do emperador Ot\u00f3n I, quen apresou a Bieto V, dep\u00faxoo ao rango de di\u00e1cono o 23 dese mes e exiliouno en Hamburgo; logo puxo de novo na cadeira de San Pedro ao seu protexido Le\u00f3n.\nPontificado.\nNing\u00fan documento existente d\u00e1 conta do que realizou Le\u00f3n VIII durante o seu pontificado. Ao pontificado de L\u00e9on VIII atrib\u00faenllese tres documentos co\u00f1ecidos baixo os nomes de \"Privilegium majus\", \"Privilegium minus\" e \"Cessatio donationum\", polos cales, entre outras cousas, o papa devolveu a Ot\u00f3n I todas as doaz\u00f3ns que dende Pipino o Breve se fixeran \u00e1 Igrexa. Adm\u00edtese xeralmente, non obstante, que a s\u00faa autenticidade \u00e9 dubidosa xa que son produci\u00f3ns imperiais falsificadas durante a querela das investiduras."}
{"id": "26608", "revid": "736", "url": "https://gl.wikipedia.org/wiki?curid=26608", "title": "Bieito V", "text": ""}
{"id": "26609", "revid": "2445", "url": "https://gl.wikipedia.org/wiki?curid=26609", "title": "Xo\u00e1n XIII", "text": ""}
{"id": "26610", "revid": "736", "url": "https://gl.wikipedia.org/wiki?curid=26610", "title": "Bieito VI", "text": ""}
{"id": "26611", "revid": "736", "url": "https://gl.wikipedia.org/wiki?curid=26611", "title": "Bieito VII", "text": ""}
{"id": "26612", "revid": "2445", "url": "https://gl.wikipedia.org/wiki?curid=26612", "title": "Xo\u00e1n XIV", "text": ""}
{"id": "26619", "revid": "2445", "url": "https://gl.wikipedia.org/wiki?curid=26619", "title": "Xo\u00e1n XVII", "text": ""}
{"id": "26620", "revid": "2445", "url": "https://gl.wikipedia.org/wiki?curid=26620", "title": "Xo\u00e1n XVIII", "text": ""}
{"id": "26621", "revid": "2452", "url": "https://gl.wikipedia.org/wiki?curid=26621", "title": "Serxio IV", "text": ""}
{"id": "26626", "revid": "323", "url": "https://gl.wikipedia.org/wiki?curid=26626", "title": "Gregorio VI", "text": ""}
{"id": "26628", "revid": "2445", "url": "https://gl.wikipedia.org/wiki?curid=26628", "title": "D\u00e1maso II", "text": ""}
{"id": "26629", "revid": "1093", "url": "https://gl.wikipedia.org/wiki?curid=26629", "title": "Le\u00f3n IX", "text": ""}
{"id": "26632", "revid": "2452", "url": "https://gl.wikipedia.org/wiki?curid=26632", "title": "Nicolau II", "text": ""}
{"id": "26634", "revid": "1093", "url": "https://gl.wikipedia.org/wiki?curid=26634", "title": "Gregorio VII", "text": ""}
{"id": "26635", "revid": "2445", "url": "https://gl.wikipedia.org/wiki?curid=26635", "title": "V\u00edtor III", "text": ""}
{"id": "26636", "revid": "23204", "url": "https://gl.wikipedia.org/wiki?curid=26636", "title": "Urbano II, papa", "text": "Urbano II (de nome Od\u00f3n de Chantillon ou Od\u00f3n de Lagery), nado en Lagery, Francia, no 1042 e finado en Roma, o 29 de xullo de 1099, foi un papa da Igrexa cat\u00f3lica de 1088 a 1099. \u00c9 co\u00f1ecido por predicar a primeira cruzada en Oriente Pr\u00f3ximo, a\u00ednda que morreu antes da culminaci\u00f3n desta coa toma de Xerusal\u00e9n. Tam\u00e9n estableceu a Curia romana na s\u00faa forma actual.\nPrimeiros anos.\nNado co nome de Odo (tam\u00e9n escrito Eudes, Otto, Otho ou Od\u00f3n) en Lagery, cerca de Ch\u00e2tillon-sur-Marne (Francia) en 1042, era de ascendencia nobre. Cursou educaci\u00f3n eclesi\u00e1stica e ingresou na Orde beneditina, desempe\u00f1ando o seu primeiro cargo como arquidi\u00e1cono de Reims. Baixo a influencia do seu mestre, Bruno de Colonia, ingresou no mosteiro de Cluny, do que chegou a ser prior. En 1078 o Papa Gregorio VII chamouno a Italia, onde foi nomeado cardeal bispo de Ostia. Tam\u00e9n se converteu ent\u00f3n en asistente e principal conselleiro do Papa.\nO ent\u00f3n Odo de Lagery destacou desde o primeiro momento como un dos m\u00e1is firmes defensores das Reformas Gregorianas, especialmente desde os postos como diplom\u00e1tico de Roma en Francia e Alema\u00f1a, que desempe\u00f1ou entre 1083 e 1085. O seu primeiro choque co emperador de Alema\u00f1a produciuse en 1083, cando Henrique IV ordenou o seu ingreso en prisi\u00f3n durante un breve per\u00edodo de tempo. Destacado en Saxonia en 1085, encargouse de que a maior\u00eda das s\u00e9s foran ocupadas por cl\u00e9rigos partidarios de Gregorio.\nXa ent\u00f3n comez\u00f3uselle a considerar un dos posibles sucesores de Gregorio VII, a\u00ednda que \u00e1 morte deste, en 1086, o elixido para sucedelo foi Desiderio, abade de Montecassino, que dirixiu a Igrexa de Roma baixo o nome de V\u00edtor III durante os dous anos seguintes e co que Odo de Lagery se enfrontara nun principio. Finalmente, Odo foi elixido Papa por unanimidade o 12 de marzo de 1088, tras un pequeno concilio celebrado en Terracina, unha monta\u00f1osa rexi\u00f3n situada a pouca distancia de Roma. Dise que tanto Gregorio VII como V\u00edctor III, co que se reconciliara, o propuxeran como sucesor seu antes de morrer. Na s\u00faa proclamaci\u00f3n elixiu o nome de Urbano II e malia ser escollido papa en 1088, por mor dos conflitos co Imperio, non puido tomar posesi\u00f3n efectiva en Roma at\u00e9 1094.\nPapa de Roma.\nConflitos polo poder.\nDesde o primeiro momento, Urbano II manifestouse como un estrito continuador da pol\u00edtica levada a cabo por Gregorio VII, chegando a dicir no seu primeiro acto como Pont\u00edfice que \"todo o que el rexeitaba, eu rex\u00e9itoo, o que el condenaba, eu cond\u00e9noo, o que el amaba, eu abr\u00e1zoo, o que el consideraba como verdadeiro, eu conf\u00edrmoo e apr\u00f3boo\". A s\u00faa chegada a Roma viuse complicada pola forte oposici\u00f3n do emperador de Alema\u00f1a e o Antipapa Clemente III, que ocupara a cidade. Por\u00e9n, conseguiu o apoio dos normandos de Roxerio I tras unha inesperada visita a Sicilia, o que lle permitiu entrar definitivamente en Roma, a\u00ednda que debeu combater durante tres d\u00edas coas tropas do Antipapa antes de poder chegar \u00e1 Bas\u00edlica de San Pedro. Durante este dif\u00edcil acceso \u00f3 Solio, Urbano excomungou a Clemente III e \u00f3 emperador Henrique IV, que se aliara con el.\nNos anos seguintes tratou de recuperar a s\u00faa antiga esfera de influencia en Alema\u00f1a, en clara confrontaci\u00f3n co emperador. Para iso, casou \u00e1 anci\u00e1 condesa vi\u00fava Matilde de Toscana co conde Welf de Baviera, de apenas 18 anos, coa fin de que uniran as s\u00faas forzas na guerra contra Henrique IV no norte de Italia. Tam\u00e9n sancionou que non se pod\u00eda obrigar \u00f3s eclesi\u00e1sticos a xurar fidelidade \u00e1s autoridades laicas, o que ter\u00eda grandes consecuencias en s\u00e9culos posteriores. Malia estes esforzos, en 1089 viuse obrigado a abandonar Roma, que volveu ser ocupada por Clemente III, e pasou os tres anos seguintes convocando diversos s\u00ednodos en Amalfi, Benevento e Troia, nos que adoptou medidas contra a simon\u00eda, a lei das investiduras e o matrimonio de eclesi\u00e1sticos. En 1093 uniuse \u00e1 Liga Lombarda no seu apoio \u00e1 coroaci\u00f3n como \"Rei de romanos\" de Conrado, fillo de Henrique IV, mediante a que este trataba de arrebatar o goberno de Italia \u00f3 seu pai.\nEn 1095 Urbano II excomungou tam\u00e9n \u00f3 rei Filipe I de Francia, debido a que abandonara \u00e1 s\u00faa esposa Ana de K\u00ediv para casar a continuaci\u00f3n con Berta de Monfort. O Papa quedaba as\u00ed enfrontado \u00f3s dous monarcas m\u00e1is poderosos de Europa nese momento.\nA cruzada.\nA idea dunha alianza militar entre t\u00f3dolos pa\u00edses da Europa cristi\u00e1 coa fin de atacar a un inimigo com\u00fan, ata ent\u00f3n inaudita, comezou a xerarse en marzo de 1095, durante o Concilio de Piacenza, o primeiro dos convocados por Urbano. Ante unha nutrida concentraci\u00f3n de bispos franceses, borgo\u00f1\u00f3ns e italianos (o seu n\u00famero era tal que a reuni\u00f3n tivo que realizarse f\u00f3ra da cidade), Urbano II recibiu a visita dun embaixador do emperador bizantino Aleixo I Comneno, que ped\u00eda axuda contra os turcos selx\u00facidas. Estes derrotaran estrepitosamente \u00f3s bizantinos na Batalla de Manzikert (1071) e a partir de 1073 se fixeron co control do interior de Anatolia, que ata ent\u00f3n fora a principal \u00e1rea de produci\u00f3n de cereais, cabalos e xinetes do Imperio. Desde al\u00ed ameazaban con expulsar \u00f3s bizantinos das s\u00faas escasas posesi\u00f3ns restantes nas costas da Pen\u00ednsula. Por\u00e9n, Urbano non se limitou a garantir o seu apoio \u00f3s bizantinos e axi\u00f1a concibiu a idea de arrebatar Xerusal\u00e9n e o resto da Terra Santa \u00f3s selx\u00facidas, po\u00f1\u00e9ndoos baixo o mando de europeos occidentais. \nO 18 de novembro de 1095 convocou o Concilio de Clermont, \u00f3 que acudiron uns trescentos cregos, na s\u00faa maior parte cregos de orixe francesa. D\u00e9ronse trinta e d\u00faas resoluci\u00f3ns eclesi\u00e1ticas, fundamentalmente de tipo disciplinar, pero hai d\u00faas relevantes para os momentos posteriores: a Paz e a Tregua de Deus e o fomento da peregrinaci\u00f3n a Xerusal\u00e9n compensado con indulxencias. Por\u00e9n, no concilio non se chamou \u00e1 Cruzada sen\u00f3n que se fixo nunha asemblea posterior, o d\u00eda 27, no exterior da catedral e no que deu a co\u00f1ecer o seu proxecto. Os asistentes deix\u00e1ronse seducir polas arengas de Urbano, que postulaba entre outras cousas que Deus elixira a Francia como gu\u00eda da Cristiandade para \"liberar\" as terras sagradas de Cana\u00e1n do \"xugo\" dos \"infieis\" musulm\u00e1ns, nun proceso no que todo aquel que participase ver\u00eda perdoados os seus pecados e ser\u00eda recompensado \u00e1 s\u00faa chegada a Palestina coas f\u00e9rtiles terras desta, ricas en leite e mel. Cando preguntou, con gran sentido da teatralidade, \u00f3s asistentes se por\u00edan a s\u00faa espada \u00f3 servizo de Deus, toda a audiencia contestou cun sonoro \"Dieu le veut!\" (\"\u00a1Deus qu\u00e9reo!\") que a partir de ent\u00f3n se converter\u00eda no berro de guerra dos cruzados. A seguir, percorreu gran parte de Francia facendo un intenso labor propagand\u00edstico do chamamento \u00e1 Cruzada at\u00e9 regresar a Roma, en setembro de 1096.\n\u00d3 ano seguinte partiu unha nutrida expedici\u00f3n de cabaleiros, soldados, cl\u00e9rigos e campesi\u00f1os europeos cara Oriente. A maior\u00eda eran franceses (raz\u00f3n pola que o franc\u00e9s se converter\u00eda na \"lingua franca\" dos cruzados e os seus futuros estados en Oriente Pr\u00f3ximo), a\u00ednda que tam\u00e9n hab\u00eda normandos, loreneses e flamengos en gran n\u00famero. Dirixidos por Godofredo de Bouillon, Baldu\u00edno de Flandres, Roberto de Normand\u00eda e Raimundo de Tolosa entre outros, os cruzados chegaron a Constantinopla, tomaron Nicea, expulsaron lentamente \u00f3s turcos de Anatolia (que foi devolta \u00f3s bizantinos) ata chegar a Antioqu\u00eda, e unha vez conquistada esta, dirix\u00edronse cara ao sur para p\u00f3r sitio a Xerusal\u00e9n, a meta da aventura. Urbano II procurou manterse informado dos avances da empresa tan pronto como fose posible, pero morreu finalmente en Roma o 29 de xullo de 1099, 14 d\u00edas antes de que os cruzados puideran superar as defensas musulm\u00e1s e tomaran definitivamente Xerusal\u00e9n. O seu sucesor no trono pontificio foi Pascual II.\nA \"Cristianizaci\u00f3n\" de Sicilia e Campania.\nCase tan ambiciosa como a proclamaci\u00f3n da Primeira Cruzada en Oriente foi a pol\u00edtica de Urbano II de \"cristianizar\" o sur da Pen\u00ednsula It\u00e1lica e Sicilia. Esta \"cristianizaci\u00f3n\" non foi tal na realidade, xa que a maior\u00eda dos habitantes destas rexi\u00f3ns xa eran cristi\u00e1ns, se ben non reco\u00f1ec\u00edan \u00f3 Patriarca de Roma sen\u00f3n \u00f3 de Constantinopla e segu\u00edan o rito grego en lugar do latino. En Sicilia, tras varios s\u00e9culos de dominaci\u00f3n musulm\u00e1 ata a s\u00faa conquista polos normandos en 1061, exist\u00eda tam\u00e9n unha pequena comunidade isl\u00e1mica.\nO proceso consistiu na s\u00faa maior parte, por tanto, nunha substituci\u00f3n da influencia da Igrexa Ortodoxa na zona pola da Igrexa Romana, obxectivo que Urbano II conseguiu polas s\u00faas boas relaci\u00f3ns cos normandos que administraban o pa\u00eds. Estas reforz\u00e1ronse a partir de 1098 coa concesi\u00f3n de varias prerrogativas extraordinarias \u00f3 rei Roxerio I, que o capacitaron entre outras cousas para nomear bispos e cobrar as rendas das igrexas constru\u00eddas na rexi\u00f3n. Este poder converteu a Roxerio nunha especie de legado do Papa nas s\u00faas terras, e co tempo chegar\u00eda a considerarse \u00f3s reis de N\u00e1poles e Sicilia case como feudatarios do Papa (o que influir\u00eda fortemente nos posteriores enfrontamentos entre Francia e Arag\u00f3n polo dominio do territorio).\nEn Sicilia constru\u00edronse varios templos, delimit\u00e1ronse novas dioceses e definiuse unha nova xerarqu\u00eda eclesi\u00e1stica local partindo de cero. Pola s\u00faa parte, Adelaida de Montferrat, a esposa lombarda de Roxerio I, dirixiu persoalmente a emigraci\u00f3n de campesi\u00f1os do val do r\u00edo Po \u00e1 zona leste da illa, ata ent\u00f3n pouco poboada.\nBeatificaci\u00f3n.\nExisten certos indicios da existencia de culto \u00e1 figura de Urbano II desde pouco despois da s\u00faa morte. As\u00ed, por exemplo, entre as figuras debuxadas no \u00e1bsida do oratorio do Pazo de Letr\u00e1n, constru\u00eddo por Calisto II, pode verse un retrato de Urbano baixo o que se incl\u00fae o r\u00f3tulo de \"Sanctus Urbanus Secundus\" (\"San Urbano II\"). Dita figura aparece coroada por unha nube cadrada e situada \u00f3s p\u00e9s da Virxe Mar\u00eda.\nMalia isto, a beatificaci\u00f3n non foi proposta formalmente ata que o arcebispo de Reims presentou a causa correspondente en 1878. O 14 de xullo de 1881, o Papa Le\u00f3n XIII deu a s\u00faa aprobaci\u00f3n \u00e1 proposta e beatificou a Urbano II."}
{"id": "26638", "revid": "23204", "url": "https://gl.wikipedia.org/wiki?curid=26638", "title": "Pascual II, papa", "text": "Pascual II, nado co nome de Raniero de Bleda en Bleda di Santa Sofia en 1050 e finado en Roma o 21 de xaneiro de 1118, foi Papa da Igrexa cat\u00f3lica do 1099 ao 1118.\nTraxectoria.\nEra monxe dun mosteiro cluniacense situado na Toscana cando foi nomeado cardeal por Gregorio VII en 1076. Durante o seu reinado continuou coa loita polo dereito de investidura, e con este obxectivo instou ao segundo fillo do emperador Henrique IV a se sublevar contra o seu pai.\nEn 1090 presidiu como legado pontificio o concilio celebrado en Le\u00f3n e asistiu \u00f3s funerais en honor de Garc\u00eda II de Galiza.\nO 1105, o sublevado Henrique V convocou unha Dieta en Maguncia para solucionar o enfrontamento co seu pai, que finalizou coa abdicaci\u00f3n de Henrique IV a favor do seu fillo Henrique V. Pola Igrexa, a ca\u00edda dun rival do talle de Henrique IV foi tan importante que Pascual II, crendo que significar\u00eda o final do \"conflito das investiduras\", cometeu o grave erro de reco\u00f1ecer a Henrique V sen lle esixir antes o reco\u00f1ecemento que o dereito a investir eclesi\u00e1sticos era privativo do pontificado.\nHenrique V non estaba disposto a ver recortados os seus dereitos e continuou efectuando nomeamentos de bispos invocando os dereitos hist\u00f3ricos malia as continuas proclamaci\u00f3ns do Papa prohibindo as investiduras laicas. Este enfrontamento proseguiu ata que, en 1110, Henrique V se dirixiu cara a Roma \u00e1 fronte de todo o seu ex\u00e9rcito coa intenci\u00f3n de facerse coroar emperador por Pascual II.\nO febreiro do 1111 Pascual II chegou a un acordo con Henrique V segundo o cal a Igrexa volver\u00eda todas as posesi\u00f3ns e dereitos que recibira do Imperio desde tempo de Pipino o Breve a cambio da renuncia do emperador aos seus dereitos hist\u00f3ricos de investidura. Tam\u00e9n se estableceu que logo da firma do convenio, o Papa coroar\u00eda emperador a Henrique na Catedral de San Pedro.\nPero ao co\u00f1ecer os termos do acordo, produciuse un levantamento popular que obrigou a Henrique a abandonar Roma lev\u00e1ndose a Pascual II como prisioneiro. Ao cabo de sesenta d\u00edas de prisi\u00f3n, o Papa cedeu ante o emperador mediante a firma dun tratado no que aceptaba a investidura imperial, coro\u00e1bao emperador e compromet\u00edase a non excomungar nunca Henrique V.\nAs condici\u00f3ns aceptadas por Pascual II provocaron unha onda de indignaci\u00f3n entre os partidarios da reforma gregoriana, que conseguiron que nun concilio celebrado en Letr\u00e1n o 1112 se declarasen nulos os termos do acordo para posteriormente, noutro concilio celebrado en Vienne, excomungar a Henrique; a\u00ednda que Pascual non confirmou a excomu\u00f1\u00f3n ao considerar que ser\u00eda romper a s\u00faa promesa.\nO 1113, Pascual reco\u00f1eceu a Orde dos Hospitalarios de San Xo\u00e1n.\nCara ao final do pontificado, en 1115, morreu a condesa Matilde de Tuscia deixando todos os seus territorios \u00e1 Igrexa. Pero, Henrique V, alegando un acordo secreto, dirixiuse a Roma para considerarse herdeiro lex\u00edtimo da condesa. Isto obrigou a Pascual II a fuxir da cidade, non volvendo ata poucos d\u00edas antes da s\u00faa morte, o 21 de xaneiro de 1118."}
{"id": "26639", "revid": "5863", "url": "https://gl.wikipedia.org/wiki?curid=26639", "title": "Aseconia", "text": "Aseconia, Asseconia ou Assegonia era unha mansi\u00f3n viaria romana pertencente a v\u00eda XIX que \u00eda de Bracara Augusta (Braga) ata Asturica Augusta (Astorga).\nSegundo o \"Itinerario de Antonino\", Aseconia, estar\u00eda situada entre Iria (Iria Flavia), a 12 millas, e Brevis (Castrofeito), a 22 millas. T\u00e9ndese a identificar os restos do poboado romano que exist\u00eda sobre o territorio no que posteriormente se constru\u00edu a Catedral de Santiago de Compostela como Aseconia."}
{"id": "26642", "revid": "98629", "url": "https://gl.wikipedia.org/wiki?curid=26642", "title": "Clima continental", "text": "O clima continental \u00e9 un clima rigoroso no cal as diferenzas de temperaturas entre inverno e ver\u00e1n, d\u00eda e a noite, son enormes. Os ver\u00e1ns son quentes e os invernos moi fr\u00edos con xeadas acot\u00edo (por atinxir temperaturas baixo 0\u00a0\u00b0C) e chuvias escasas. Estas caracter\u00edsticas prod\u00facense por localizarse no interior dos continentes ou por rexi\u00f3ns illadas por cadeas monta\u00f1as que impiden a influencia mar\u00edtima.\nA\u00ednda que por clima continental entendemos aquel que con caracter\u00edsticas espec\u00edficas, se d\u00e1 en territorios de latitude media, outros climas poden presentar influencia da continentalidade (escaso atemperamento das temperaturas por influencia do mar); as\u00ed nas zonas interiores ecuatoriais do Brasil e o centro de \u00c1frica o clima tropical est\u00e1 continentalizado, pois son as maiores amplitudes t\u00e9rmicas diarias. Os desertos extensos como o S\u00e1hara tam\u00e9n poder\u00edan presentar un \"clima con influencia continental\" onde o mar non atempera. Agora ben, estritamente falando \u00e9 \"clima continental\" unicamente o que se acha na zona de latitude media do planeta.\nDistribuci\u00f3n.\nO clima continental aparece especialmente no hemisferio norte do planeta: Siberia (exceptuando o norte), o interior dos Estados Unidos e o Canad\u00e1, Europa central e oriental, Asia central, interior da China, Ir\u00e1n e certas zonas do norte de \u00c1frica e o cono sur.\nO fen\u00f3meno do clima continental ampl\u00edase a outros climas que se modifican pola presenza de barreiras monta\u00f1osas que impiden a influencia mari\u00f1a ou ventos fr\u00edos procedentes dos polos que poden influ\u00edr en extremar as temperaturas e levar a continentalidade ata o mar (a costa leste de Estados Unidos, as beiras do mar Negro ou mar B\u00e1ltico etc).\nO clima continental est\u00e1 case limitado ao hemisferio norte do planeta, basicamente porque a maior\u00eda de terras emerxidas nesa latitude media se atopan al\u00ed, coa excepci\u00f3n de zonas da Arxentina en Suram\u00e9rica, pero neste subcontinente a parte de latitude media \u00e9 estreita, sendo escasas as zonas de clima continental.\nSur\u00e1frica e Australia localizadas en latitudes medias no hemisferio sur, non pos\u00faen clima continental, pola estreiteza no caso do primeiro, e pola creaci\u00f3n do deserto nas zonas interiores do segundo.\nCidades con clima continental.\nMalia o desapracible do clima continental, boa parte das maiores cidades do mundo, tanto en poboaci\u00f3n como desenvolvemento econ\u00f3mico est\u00e1n en zonas con este clima, p\u00e9nsese en Chicago, Montreal, Toronto, Teher\u00e1n, Berl\u00edn, Madrid, Minsk, K\u00ediv, Pequ\u00edn, Saraxevo, Viena, M\u00fanic, Mil\u00e1n, Tur\u00edn, Ancara, Belgrado, Bucarest, Budapest, Praga, Sof\u00eda, Varsovia...\nDas capitais de pa\u00edses co clima continental m\u00e1is severo no mundo \u00e9 Moscova en Rusia, Astana, en Casaquist\u00e1n, Ulan Bator, en Mongolia...\nTipos de clima continental.\nComo o clima continental \u00e9 en realidade a dexeneraci\u00f3n dun clima determinado, hai infinidade de tipos cuxos trazos en com\u00fan son as temperaturas extremas:"}
{"id": "26643", "revid": "56817", "url": "https://gl.wikipedia.org/wiki?curid=26643", "title": "Europa central", "text": "Europa Central \u00e9 a rexi\u00f3n que engloba \u00e1s naci\u00f3ns que se atopan na parte central de Europa. Non existe un acordo un\u00e1nime sobre que territorios forman esta rexi\u00f3n. Ad\u00f3itanse citar Alema\u00f1a, Austria, Su\u00edza, Polonia, Hungr\u00eda e Liechtenstein.\nOutros pa\u00edses como Hungr\u00eda, Rep\u00fablica Checa e Eslovaquia adoitan inclu\u00edrse dentro desta zona, pero tam\u00e9n dentro de Europa do leste.\nEsta situaci\u00f3n d\u00e9bese \u00e1s diferentes consideraci\u00f3ns de car\u00e1cter hist\u00f3rico m\u00e1is ca xeogr\u00e1fico. Como consecuencia de ser o centro continental (tal como indica o seu nome). Centroeuropa viviu moitos cambios, sendo escenario de importantes acontecementos, como as d\u00faas primeiras guerras mundiais.\nA fronteiras entre a Europa central e as s\u00faas veci\u00f1as est\u00e1n fortemente delimitadas por barreiras naturais ao norte e ao sur. Desta forma Europa do norte (ou Escandinavia) fica separado polo Mar B\u00e1ltico e a ao sur delim\u00edtase mediante os Alpes. As fronteiras coa Europa occidental e a Europa oriental son m\u00e1is confusas."}
{"id": "26646", "revid": "2445", "url": "https://gl.wikipedia.org/wiki?curid=26646", "title": "Xelasio II", "text": ""}
{"id": "26647", "revid": "1987", "url": "https://gl.wikipedia.org/wiki?curid=26647", "title": "Al-Walid I", "text": "Al-Walid de Abd al-Malik (\u00c1rabe: \u0627\u0644\u0648\u0644\u064a\u062f \u0628\u0646 \u0639\u0628\u062f \u0627\u0644\u0645\u0627\u0644\u0643) ou tam\u00e9n Al-Walid I, nado en 668 e finado en 715.\nTraxectoria.\nFoi un califa omeia que gobernou durante 705 ata 715. El continuou a grande expansi\u00f3n do Califato coma fixo o seu pai Abd al-Malik ibn Marwan. Chegou as portas da Pen\u00ednsula Ib\u00e9rica."}
{"id": "26648", "revid": "23204", "url": "https://gl.wikipedia.org/wiki?curid=26648", "title": "Calisto II", "text": ""}
{"id": "26649", "revid": "1576", "url": "https://gl.wikipedia.org/wiki?curid=26649", "title": "Honorio II", "text": ""}
{"id": "26650", "revid": "1093", "url": "https://gl.wikipedia.org/wiki?curid=26650", "title": "Inocencio II", "text": ""}
{"id": "26651", "revid": "23204", "url": "https://gl.wikipedia.org/wiki?curid=26651", "title": "Celestino II, papa", "text": "Celestino II, nado en Cit\u00e1 di Castello e finado en Roma o 8 de marzo de 1144, foi o Papa n\u00ba 167 da Igrexa cat\u00f3lica.\nTraxectoria.\nDe nome Guido di Castello, foi nomeado cardeal de San Marcos por Honorio II en 1128. En 1140 foi elixido legado pontificio de Inocencio II en Francia, o que lle permitiu co\u00f1ecer a Pedro Abelardo e converterse en alumno seu e condisc\u00edpulo de Arnaldo de Brescia. Esta relaci\u00f3n enfrontou \u00f3 futuro papa con Bernaldo de Claraval, que lle reprochaba a protecci\u00f3n que brindou a Arnaldo.\nO acto m\u00e1is significativo do seu breve pontificado foi a anulaci\u00f3n, mercede \u00e1 intercesi\u00f3n de Bernado de Claraval, da excomu\u00f1\u00f3n que sobre o rei franc\u00e9s Lu\u00eds VII ordenara Inocencio II.\nSan Malaqu\u00edas.\nCelestino II foi o primeiro papa en aparecer nas profec\u00edas de San Malaqu\u00edas, \u00f3 que se refire como \"Ex castro Tiberis\" (Do castelo do T\u00edber), cita que fai referencia \u00f3 seu lugar de nacemento."}
{"id": "26652", "revid": "624", "url": "https://gl.wikipedia.org/wiki?curid=26652", "title": "Lucio II, papa", "text": "Lucio II, nado co nome de Gerardo Caccianemici dall Orso en Bologna e finado en Roma o 15 de febreiro de 1145, foi Papa da Igrexa cat\u00f3lica de 1144 a 1145.\nTraxectoria.\nGerardo Caccianemici foi consagrado papa o 12 de marzo de 1144. Antes da s\u00faa elecci\u00f3n foi c\u00f3engo en Bolonia, ata ser nomeado cardeal da Santa Cruz de Xerusal\u00e9n por Honorio II, para quen ocupou nun primeiro momento o cargo de tesoureiro e despois o de legado papal en Alema\u00f1a, cargo que tam\u00e9n desempe\u00f1ou baixo o pontificado de Inocencio II logrando que o rei Lotario III de Saxonia enviase d\u00faas expedici\u00f3ns a Italia en apoio ao papa no seu enfrontamento co antipapa Anacleto II.\nO feito m\u00e1is relevante do seu curto pontificado foi o enfrontamento co movemento comunal encabezado por Arnaldo de Brescia que pretend\u00eda que o poder civil de Roma pasase do papa ao pobo romano e que ti\u00f1a entre as s\u00faas medidas a recuperaci\u00f3n do antigo lema \"Senatus Populusque Romanus\" (SPQR) tanto nos edificios coma nas moedas.\nTemeroso deste recorte dos seus poderes, Lucio II decide disolver o Senado, o que provoca unha revolta popular encabezada por Giordano Pierleone, irm\u00e1n do antipapa Anacleto II, que nome\u00e1ndose patricio constit\u00fae un novo Senado no Capitolio.\nLucio II solicita, en van, axuda ao emperador Conrado III polo que decide enfrontarse s\u00f3, cun pequeno ex\u00e9rcito, contra o poder do Senado. No asalto ao Capitolio foi alcanzado por unha pedra que lle provocar\u00e1 a morte o 15 de febreiro de 1145."}
{"id": "26653", "revid": "2445", "url": "https://gl.wikipedia.org/wiki?curid=26653", "title": "Ux\u00edo III", "text": ""}
{"id": "26659", "revid": "1093", "url": "https://gl.wikipedia.org/wiki?curid=26659", "title": "Gregorio VIII", "text": ""}
{"id": "26660", "revid": "98629", "url": "https://gl.wikipedia.org/wiki?curid=26660", "title": "James Joyce", "text": "James Augustine Aloysius Joyce, nado en Rathgar, actualmente un barrio de Dubl\u00edn, o 2 de febreiro de 1882 e finado en Z\u00fcrich (Su\u00edza) o 13 de xaneiro de 1941, foi un novelista, escritor de relatos curtos, poeta, profesor e cr\u00edtico literario irland\u00e9s. Contribu\u00edu ao movemento das vangardas do modernismo e est\u00e1 considerado como un dos autores de maior influencia e relevancia do s\u00e9culo XX. A s\u00faa obra m\u00e1is co\u00f1ecida \u00e9 \"Ulises\" (1922), unha obra emblem\u00e1tica na que fai unha correspondencia con cada episodio da \"Odisea\" de Homero usando unha gran variedade de estilos literarios, entre os que destaca o seu afamado mon\u00f3logo interior. Outras obras ben co\u00f1ecidas de Joyce son o volume de contos \"Dublineses\" (1914), e as novelas \"Retrato do artista cando novo\" (1916), e \"Finnegans wake\" (1939). Outros escritos seus incl\u00faen tres libros de poes\u00eda, unha obra de teatro, as s\u00faas cartas publicadas e traballos xornal\u00edsticos ocasionais.\nJoyce naceu no seu dunha familia de clase media. A pesar da ca\u00f3tica vida familiar imposta polas impredicibles finanzas do seu pai, foi un brillante estudante que asistiu brevemente \u00e1 escola O'Connell, dirixida por Christian Brothers, antes de destacar nas escolas xesu\u00edtas de Clongowes e Belvedere. Continuou os seus estudos no University College Dublin.\nEn 1904, cando ti\u00f1a pouco m\u00e1is de vinte anos, emigrou a Europa continental coa s\u00faa parella, e m\u00e1is tarde esposa, Nora Barnacle. Viviron en Trieste, Par\u00eds e Z\u00fcrich. A\u00ednda que a maior parte da s\u00faa vida adulta viviuna no estranxeiro, o universo ficticio de Joyce c\u00e9ntrase en Dubl\u00edn e est\u00e1 poboado en gran parte por personaxes que se asemellan moito a familiares, inimigos e amigos da s\u00faa \u00e9poca al\u00ed. Ulises, en particular, est\u00e1 ambientado con precisi\u00f3n nas r\u00faas e as calellas da cidade. Pouco despois da publicaci\u00f3n de Ulises, elucidou esta preocupaci\u00f3n dalgunha maneira dicindo: \"Para min, sempre escribo sobre Dubl\u00edn, porque se podo chegar ao coraz\u00f3n de Dubl\u00edn podo chegar ao coraz\u00f3n de todas as cidades do mundo. No particular est\u00e1 contido o universal\".\nTraxectoria.\nIrlanda.\nO m\u00e1is vello dos dez fillos, James Joyce naceu nunha numerosa familia cat\u00f3lica no arrabalde de Rathgar, en Dubl\u00edn. A familia do seu pai, proveniente de Cork, era de ricos comerciantes. En 1887, o pai, John Stanislaus Joyce, anteriormente secretario nunha destilar\u00eda, foi nomeado cobrador de taxas inmobiliarias pola \"Dublin Corporation\" (o Consello Municipal); a familia mudou daquela para o novo e elegante arrabalde de Bray. Ao ano seguinte, o rapaz comeza a s\u00faa educaci\u00f3n no Clongowes Wood College, un internado no Condado de Kildare.\nEn 1891, Joyce escribiu o poema, \"Et Tu Healy\", sobre a morte de Charles Stewart Parnell. Seu pai mandouno imprimir e at\u00e9 mandou unha copia para a biblioteca do Vaticano. En novembro do mesmo ano, o nome de John Joyce foi inscrito na Stubbs Gazette (un rexistro oficial de falencias) e afastado do traballo. En 1892, Joyce ten que sa\u00edr de Clongowes, xa que seu pai non pod\u00eda pagar a matr\u00edcula; en 1893, o pai foi dimitido cunha pensi\u00f3n. As\u00ed comezou o descenso cara a pobreza da familia, principalmente debido ao consumo de alcol por John Joyce e a s\u00faa ineptitude financeira en xeral. O pai seria o modelo para o car\u00e1cter de Simon Dedalus no \"Retrato do artista cando novo\" e \"Ulises\", as\u00ed como o do t\u00edo do narrador en diversos contos de \"Dublineses\".\nDespois de Clongowes, Joyce estudou na casa e por un breve tempo na escola dos \"Christian Brothers\", na r\u00faa Richmond norte, antes de pasar \u00e1 escola xesu\u00edta de Dubl\u00edn, o \"Belvedere College\", en 1893. A oferta foi feita, cando menos en parte, na esperanza de que amosase que ti\u00f1a unha vocaci\u00f3n e se xuntar\u00eda \u00e1 Compa\u00f1\u00eda de Xes\u00fas. Por\u00e9n, Joyce rexeitou o catolicismo aos dezaseis, a\u00ednda que a filosof\u00eda de Tom\u00e9 de Aquino ser\u00eda unha das s\u00faas fortes influencias na vida.\nMatriculouse na \"University College Dublin\" en 1898. Estudou linguas modernas, especificamente ingl\u00e9s, franc\u00e9s e italiano. Tam\u00e9n tomou contacto cos c\u00edrculos teatrais e literarios da cidade. A s\u00faa cr\u00edtica do Novo Drama de Henrik Ibsen foi publicada en 1900 pola \"Forthnightly Review\" o que lle levar\u00eda a recibir unha carta de agradecemento polo propio dramaturgo noruegu\u00e9s. Joyce escribiu outros artigos e polo menos d\u00faas pezas teatrais (unha delas titulada \"A Brilliant Career\", ambas desaparecidas) durante este per\u00edodo. Moitas das s\u00faas amizades do University College aparecen como personaxes nos seus libros.\n1902-1904: anos decisivos.\nJoyce foi a Par\u00eds por primeira vez en 1902 para estudar medicina (nesa \u00e9poca hab\u00eda un efervescente movemento art\u00edstico en Montparnasse e Montmartre). En 1903 retorna a Irlanda, pois s\u00faa nai morr\u00eda de cancro. Busca traballo como xornalista e profesor particular. En xaneiro do ano seguinte, escribe \"Un retrato do Artista\", un ensaio-narrativa sobre est\u00e9tica, nun d\u00eda, mais a obra \u00e9 rexeitada pola revista libre-pensante \"Dana\". No seu vix\u00e9simo-segundo aniversario, decide revisar a historia e transformala nunha novela que pensou titular \"Stephen Hero\". No mesmo ano, publica o seu primeiro traballo na idade adulta: a s\u00e1tira desaforada ao Santo Oficio, na cal proclam\u00e1base superior a moitos membros prominentes do Rexurdimento C\u00e9ltico e afirma a s\u00faa herdanza ling\u00fc\u00edstica inglesa.\nEn 1904 co\u00f1ecer\u00eda a Nora Barnacle, unha rapaza do Condado de Galway que traballaba como camareira e hab\u00eda ser a s\u00faa compa\u00f1eira para toda a vida. O 19 de xu\u00f1o, sa\u00edron por primeira vez, a\u00ednda que a natureza do encontro non sexa co\u00f1ecida con precisi\u00f3n; a data \u00e9 conmemorada na obra de Joyce, pois nela transcorre Ulises.\nVai vivir cun estudante de medicina, Oliver St. John Gogarty, que lle serviu de base para o personaxe de Buck Mulligan en Ulises. Despois de durmir seis noites na Torre Martello, de Gogarty, marcha dela tras unha discusi\u00f3n, embeb\u00e9dase e m\u00e9tese nunha pelexa da que \u00e9 rescatado por Alfred Hunter, un co\u00f1ecido do seu pai, un xudeu irland\u00e9s, que seria o modelo para Leopold Bloom, o heroe de Ulises.\nTrieste.\nPouco despois foxe con Nora. Primeiro van a Pula (actualmente Croacia) e m\u00e1is tarde a Trieste (Italia), daquela ambas en Austria-Hungr\u00eda, para ensinar ingl\u00e9s na escola Berlitz. Un dos seus alumnos triestinos foi Ettore Schmitz, co\u00f1ec\u00e9ranse en 1907, foron amigos e cr\u00edticos mutuos. Joyce pasar\u00eda a maior parte das d\u00e9cadas seguintes no continente. Al\u00ed nacer\u00edan os seus fillos Giorgio (1905) e Lucia (1907).\nJoyce publica en 197, \"Chamber Music\" (M\u00fasica de c\u00e1mara), unha antolox\u00eda de 36 poemas l\u00edricos curtos. A obra, inspirada na poes\u00eda do per\u00edodo isabelino, levouno \u00e1 s\u00faa inclusi\u00f3n na Antolox\u00eda Imagista, editada por Ezra Pound, que se amosar\u00eda como un defensor de Joyce durante m\u00e1is dunha d\u00e9cada.\nNas visitas a Dubl\u00edn, abre o primeiro cinema da cidade, o Volta, en 1909, mais fracasa; despois, en 1912, desent\u00e9ndese co editor sobre a s\u00faa nova obra, e publica contra el, no mesmo ano, \"Gar from a Burner\".\nA obra que Joyce quer\u00eda facer sa\u00edr na s\u00faa cidade natal era \"Dublineses\", unha serie de quince contos sobre a cidade e a vida dos seus habitantes. Os contos son unha an\u00e1lise do estancamento e par\u00e1lise da sociedade dublinesa. Incorporan epifan\u00edas, unha palabra usada particularmente por Joyce, que para el significaba unha s\u00fabita consciencia da alma en algo.\nA pesar do seu interese polo teatro desde a mocidade, Joyce s\u00f3 publicou unha peza, \"Exiliados\", iniciada en Trieste despois do comezo da primeira guerra mundial e publicada en 1918. Un estudo da relaci\u00f3n home-muller, a peza conecta con outra obra anterior \"Os Mortos\" (o \u00faltimo conto de Dublineses) e coa posterior Ulises.\nEsta tam\u00e9n foi iniciada na cidade italiana en 1914, a a\u00ednda lle levar\u00eda moitos anos para completala e publicala. Por\u00e9n, comezada a guerra, a permanencia de Joyce en territorio austro-h\u00fangaro tornase impos\u00edbel, xa que sendo cidad\u00e1ns brit\u00e1nicos, eran considerados inimigos. En 1915, Joyce e Nora m\u00fadanse \u00e1 neutral Su\u00edza; ap\u00f3s breves estancias noutras cidades, establ\u00e9cense definitivamente en Z\u00fcrich.\nZ\u00fcrich.\nEventos importantes da primeira estad\u00eda su\u00edza de Joyce son a publicaci\u00f3n de \"Exiliados\", a continuidade da composici\u00f3n de Ulises, a primeira crise de iridite, que ir\u00eda empeorando a s\u00faa visi\u00f3n ao longo dos anos seguintes, e a publicaci\u00f3n da s\u00faa primeira novela, \"Retrato dun artista cando novo\".\nO \"Retrato\" \u00e9 unha recreaci\u00f3n completa da novela abandonado \"Stephen Hero\". Autobiogr\u00e1fico na s\u00faa meirande parte, a novela mostra a obtenci\u00f3n de madureza e auto-consciencia dun rapaz intelixente. O protagonista \u00e9 Stephen Dedalus, a representaci\u00f3n joyciana de si mesmo. Nesta novela, \u00e9 pos\u00edbel dexergar t\u00e9cnicas posteriores do escritor, no uso do mon\u00f3logo interior e na maior preocupaci\u00f3n na psique en relaci\u00f3n coa realidade externa. Al\u00e9n diso, a linguaxe desenv\u00f3lvese ao longo do libro, conforme o personaxe medra, madurece e t\u00f3rnase capaz de narrar o seu mundo dunha maneira m\u00e1is sofisticada.\nPar\u00eds.\nRematada a guerra, volveu a Trieste pero atopou a cidade moi cambiada, e as s\u00faas relaci\u00f3ns co seu irm\u00e1n (que estivera preso nunha c\u00e1rcere austr\u00edaca debido \u00e1s s\u00faas ideas pol\u00edticas pro-italianas) eran m\u00e1is tensas ca nunca. Joyce foi a Par\u00eds tras unha invitaci\u00f3n de Ezra Pound, e o que \u00eda ser unha estancia dunha semana converteuse nunha estad\u00eda na Cidade da luz onde, excepto por d\u00faas visitas a Irlanda, permaneceu os seguintes vinte anos. Viaxou frecuentemente a Su\u00edza polos seus problemas oculares e tam\u00e9n debido ao tratamento da s\u00faa filla Lucia que sufr\u00eda esquizofrenia.\nVolveu a Z\u00fcrich en 1939 despois da ocupaci\u00f3n nazi de Francia. Viviu en Z\u00fcrich nos dous seguintes anos. O 11 de xaneiro de 1941 foi ingresado de urxencia debido a unha \u00falcera duodenal, finou o 13 de xaneiro de 1941. Est\u00e1 soterrado no cemiterio de Fluntern. A s\u00faa dona Nora (coa que casara en Londres en 1931), sobreviviulle 10 anos e foi soterrada a seu car\u00f3n.\nO Ulises.\nEn 1906, namentres remataba \"Dublineses\", Joyce considerou engadir outro conto, sobre un negociante de anuncios xudeu chamado Leopold Bloom co t\u00edtulo de \"Ulises\". A historia non foi escrita, mais a idea permaneceu e, en 1914, Joyce comezou a traballar nunha novela empregando tanto o t\u00edtulo como a premisa b\u00e1sica, remat\u00e1ndoo finalmente en outubro de 1921.\nGrazas a Ezra Pound, partes na novela comezaran a ser publicados na revista \"The Little Review\" en 1918. Esta revista era editada por Margaret Anderson e Jane Heap, co apoio de John Quinn, un avogado de Nova York interesado en arte e literatura experimentais contempor\u00e1neas. Lamentabelmente, houbo problemas coa censura norteamericana, e en 1920 os editores foran condenados por publicar obscenidades, o que interrompeu a publicaci\u00f3n serial da novela. O libro estivo prohibido nos EUA at\u00e9 1933.\nJoyce atopou dificultades para atopar quen publicase o seu libro, mais a Shakespeare and Company, unha famosa librar\u00eda da marxe esquerda parisiense, de propiedade de Sylvia Beach, publicouno en 1922. Unha edici\u00f3n inglesa publicada no mesmo ano polo seu mecenas, Harriet Shaw Weaver, atopou novas dificultades coas autoridades estadounidenses, e 500 copias enviadas aos EUA foron confiscadas e posibelmente destru\u00eddas. No ano seguinte, John Rodker imprimiu unha tiraxe de m\u00e1is de 500 copias, destinadas a substitu\u00edr \u00e1s anteriores, pero estes libro foron queimados pola aduana inglesa en Folkstone.\nUlises e a ascensi\u00f3n do modernismo literario.\n1922 foi un ano fundamental na historia do modernismo na literatura da lingua inglesa, coa publicaci\u00f3n tanto de Ulises como do poema \"The Waste Land\" de T. S. Eliot. Na s\u00faa novela, Joyce emprega o fluxo de consciencia, a parodia e todo tipo de t\u00e9cnicas literarias para presentar aos seus personaxes. A acci\u00f3n do libro, que se desenvolve nun \u00fanico d\u00eda, 16 de xu\u00f1o de 1904, sit\u00faa os personaxes e incidentes da \"Odisea\" de Homero no Dubl\u00edn moderno, e representa a Ulises, Pen\u00e9lope e Tel\u00e9maco en Leopold Bloom, a s\u00faa esposa Molly Bloom e Stephen Dedalus, cuxos caracteres contrastan cos seus modelos, parodi\u00e1ndoos. O libro explora diversas areas da vida dublinesa, estend\u00e9ndose sobre a s\u00faa degradaci\u00f3n e monoton\u00eda. A\u00ednda as\u00ed, o libro tam\u00e9n \u00e9 un estudo detallado da cidade, e Joyce afirmaba que se Dubl\u00edn fora destru\u00edda por algunha cat\u00e1strofe, poder\u00eda ser reconstru\u00edda pedra a pedra, usando como modelo a s\u00faa obra. Para acadar este nivel de precisi\u00f3n, Joyce usou unha edici\u00f3n de 1904 de \"Thom\u00b4s Directory\" (unha obra que listaba os propietarios e/ou posuidores de cada inm\u00f3bel residencial ou comercial da cidade). Tam\u00e9n enxurraba os amigos que a\u00ednda viv\u00edan na cidade con pedidos de informaci\u00f3n e esclarecementos.\nO libro consta de dezaoito cap\u00edtulos, cada un cobre aproximadamente unha hora do d\u00eda, comezando sobre as oito da ma\u00f1\u00e1 e rematando nalg\u00fan momento despois das d\u00faas da madrugada seguinte. Cada un dos dezaoito cap\u00edtulos ten o seu propio estilo literario, cada un deles tam\u00e9n se refire a un episodio espec\u00edfico da Odisea de Homero e ten asociado unha cor, arte ou ciencia e un \u00f3rgano do corpo humano. Esta combinaci\u00f3n de escrita calidosc\u00f3pica cunha estrutura extremadamente formal e esquem\u00e1tica \u00e9 unha das maiores contribuci\u00f3ns do libro no desenvolvemento da literatura modernista do s\u00e9culo XX. Outras son o uso da mitolox\u00eda cl\u00e1sica e o foco case obsesivo nos detalles exteriores nun libro no que a meirande parte da acci\u00f3n ocorre dentro das mentes dos personaxes. A\u00ednda as\u00ed, Joyce queixouse: \u201ctalvez te\u00f1a supersistematizado Ulises\u201d, e minimizado as correspondencias m\u00edticas pola eliminaci\u00f3n dos t\u00edtulos dos cap\u00edtulos.\nLegado.\nA obra de Joyce foi sometida a investigaci\u00f3ns intensas por estudosos de todos os tipos, \u00e9 un dos autores m\u00e1is not\u00e1beis do s\u00e9culo XX. Tam\u00e9n foi influencia importante para autores tan diversos como Samuel Beckett, Jorge Luis Borges, Flann O'Brien, M\u00e1irtin \u00d3cadhain, Salman Rushdie, Thomas Pynchon, William Burroughs e moitos outros.\nA obra \"Ulises\" foi reivindicada coma \"unha manifestaci\u00f3n e resumo de todo o movemento modernista\". A b\u00falgaro-francesa Julia Kristeva, te\u00f3rica da literatura, caracterizou a escrita desta novela coma \"polif\u00f3nica\" e un distintivo da posmodernidade xunto aos poetas Mallarm\u00e9 e Rimbaud. O fil\u00f3sofo franc\u00e9s Jacques Derrida publicou un libro sobre o uso da linguaxe en Ulises, e o fil\u00f3sofo americano Donald Davidson fixo o mesmo co Finnegans Wake, compar\u00e1ndoo con Lewis Carroll.\nA influencia de Joyce tam\u00e9n se pode ver en campos alleos \u00e1 literatura. A frase \u201cThree Quarks for Muster Mark\u201d, no \"Finnegans Wake\", \u00e9 a fonte para a palabra quark, na F\u00edsica, que designa un dos moitos tipos de part\u00edcula elemental. O nome foi proposto polo f\u00edsico Murray Gell-Mann.\nCel\u00e9brase anualmente a vida de Joyce no d\u00eda 16 de xu\u00f1o, o Bloomsday, en Dubl\u00edn e nun n\u00famero cada vez maior de cidades arredor do mundo. En 2004, a capital irlandesa realizou o festival Bloomsday 100, que durou cinco meses (de abril a agosto) e se propu\u00f1a a achegar a cidade e a obra do seu estimado fillo. Un dos maiores eventos foi un caf\u00e9 da ma\u00f1\u00e1 para milleiros de persoas en O'Connell Street, a r\u00faa principal da cidade.\nEn abril de 2013, o Banco Central de Irlanda emitiu unha moeda conmemorativa de prata de 10\u20ac na honra de Joyce, que transcribiu mal un famoso par\u00e1grafo de \"Ulises\".\nNa cultura galega deixou pegada especialmente na Xeraci\u00f3n N\u00f3s. En agosto de 1926 Ram\u00f3n Otero Pedrayo publicou en \"N\u00f3s\" un anaco da novela \"Ulises\", a primeira traduci\u00f3n do texto realizada nunha lingua da pen\u00ednsula Ib\u00e9rica. En 1929 Vicente Risco publicou o relato \"Dedalus en Compostela\".\nProduci\u00f3n literaria.\nTraduci\u00f3ns ao galego.\nAs obras de Joyce que contan cunha versi\u00f3n publicada en galego son:"}
{"id": "26661", "revid": "2445", "url": "https://gl.wikipedia.org/wiki?curid=26661", "title": "Clemente III", "text": ""}
{"id": "26662", "revid": "1505", "url": "https://gl.wikipedia.org/wiki?curid=26662", "title": "Suleiman", "text": "Suleiman de Abd al-Malik (674 - 717) (\u00c1rabe: \u0633\u0644\u064a\u0645\u0627\u0646 \u0628\u0646 \u0639\u0628\u062f \u0627\u0644\u0645\u0644\u0643) foi califa omeia dende 715 ata 717. Fillo de Abd al-Malik \u00e9 irm\u00e1n do seu antecesor o califa al-Walid I"}
{"id": "26663", "revid": "1987", "url": "https://gl.wikipedia.org/wiki?curid=26663", "title": "Celestino III, papa", "text": "Celestino III, nado en Roma cara o 1106) e finado en Roma o 8 de xaneiro de 1198, foi o Papa n.\u00ba 175 da Igrexa cat\u00f3lica de 1191 a 1198.\nTraxectoria.\nDe nome Giacinto Bobone, naceu no seo da familia Orsini, unha caracterizada familia nobre romana e durante 47 anos serviu \u00e1 igrexa en calidade de Cardeal Di\u00e1cono ata que en 1191, \u00e1 idade de 85 anos, subiu ao solio para o que tivo que tomar as ordes sacerdotais o d\u00eda antes do seu consagraci\u00f3n.\nAo d\u00eda seguinte coroou ao emperador Henrique VI nunha cerimonia que simbolizou a supremac\u00eda absoluta do emperador que se po\u00f1er\u00e1 de manifesto nas futuras relaci\u00f3ns entre ambos. As\u00ed, cando Henrique VI ordenou asasinar ao bispo de Lieja, Alberto dei Lovanio, o papa nin tan sequera ousou recriminalo; e cando mantivo prisioneiro ao rei ingl\u00e9s Ricardo Coraz\u00f3n de Le\u00f3n, que por orde s\u00faa capturara o duque de Austria Leopoldo V mentres regresaba da Terceira Cruzada, s\u00f3 se atreveu a excomungar a leste, e Ricardo s\u00f3 recuperou a liberdade tralo pago dun cuantioso rescate a Henrique.\nTam\u00e9n dentro do \u00e1mbito pol\u00edtico confirmou, en 1192, de forma definitiva os estatutos da Orde dos Cabaleiros Teut\u00f3ns\nPouco antes de morrer, o 8 de xaneiro de 1198, expresou a s\u00faa intenci\u00f3n de abdicar nomeando un sucesor, pero os cardeais non llo permitiron.\nFoi enterrado na Bas\u00edlica de San Xo\u00e1n de Letr\u00e1n.\nAs profec\u00edas de San Malaqu\u00edas ref\u00edrense a este papa como \"De rure bovensi\" (De campo de bois), cita que fai referencia tanto \u00e1 s\u00faa familia, os Bovis (\"bois\"), e a que era orixinario da campi\u00f1a romana."}
{"id": "26664", "revid": "709", "url": "https://gl.wikipedia.org/wiki?curid=26664", "title": "Suleiman de Abd al-Malik", "text": ""}
{"id": "26665", "revid": "709", "url": "https://gl.wikipedia.org/wiki?curid=26665", "title": "Sulayman de Abd al-Malik", "text": ""}
{"id": "26666", "revid": "25871", "url": "https://gl.wikipedia.org/wiki?curid=26666", "title": "Abu Sufiyan de Harb", "text": "Abu Sufyan de Harb (\u0623\u064e\u0628\u064f\u0648 \u0633\u064f\u0641\u064a\u064e\u0627\u0646 \u0628\u0646 \u062d\u064e\u0631\u0628) foi l\u00edder dos Omeias Banu, clan da tribo Quraish, e curm\u00e1n terceiro de Mahoma.\nPertenceu \u00f3s sahaba."}
{"id": "26667", "revid": "1131", "url": "https://gl.wikipedia.org/wiki?curid=26667", "title": "Abd-al-Rahman ibn Khalid", "text": "Abd-al-Rahman ibn Khalid (616-667) foi o fillo do xeneral \u00e1rabe Khalid ibn Wal\u012bd, omeia que pertenceu aos taba'een. Loitou contra Al\u00ed na batalla de Siffin baixo o mando de Muawiya."}
{"id": "26669", "revid": "1093", "url": "https://gl.wikipedia.org/wiki?curid=26669", "title": "Inocencio III", "text": ""}
{"id": "26671", "revid": "1093", "url": "https://gl.wikipedia.org/wiki?curid=26671", "title": "Honorio III", "text": ""}
{"id": "26673", "revid": "118182", "url": "https://gl.wikipedia.org/wiki?curid=26673", "title": "Celestino IV, papa", "text": "Celestino IV, nado como Goffredo da Castiglione (? , Mil\u00e1n - 10 de novembro de 1241, Roma) foi papa entre o 25 de outubro de 1241 e o seu pasamento.\nFillo dunha irm\u00e1 do papa Urbano III, foi elevado a cardeal por Gregorio IX en 1227."}
{"id": "26674", "revid": "1093", "url": "https://gl.wikipedia.org/wiki?curid=26674", "title": "Inocencio IV", "text": ""}
{"id": "26676", "revid": "2452", "url": "https://gl.wikipedia.org/wiki?curid=26676", "title": "Urbano IV", "text": ""}
{"id": "26678", "revid": "1093", "url": "https://gl.wikipedia.org/wiki?curid=26678", "title": "Gregorio X", "text": ""}
{"id": "26679", "revid": "1093", "url": "https://gl.wikipedia.org/wiki?curid=26679", "title": "Inocencio V", "text": ""}
{"id": "26681", "revid": "2452", "url": "https://gl.wikipedia.org/wiki?curid=26681", "title": "Xo\u00e1n XXI", "text": ""}
{"id": "26682", "revid": "2452", "url": "https://gl.wikipedia.org/wiki?curid=26682", "title": "Nicolau III", "text": ""}
{"id": "26684", "revid": "1093", "url": "https://gl.wikipedia.org/wiki?curid=26684", "title": "Honorio IV", "text": ""}
{"id": "26685", "revid": "2452", "url": "https://gl.wikipedia.org/wiki?curid=26685", "title": "Nicolau IV", "text": ""}
{"id": "26686", "revid": "1410", "url": "https://gl.wikipedia.org/wiki?curid=26686", "title": "Celestino V, papa", "text": "Santo Celestino V, nado como Pietro Angelerio e tam\u00e9n co\u00f1ecido como Pietro del Morrone (Isernia 1215 - Ferentino 1296), foi papa entre o 7 de xullo e o 13 de decembro de 1294."}
{"id": "26687", "revid": "92340", "url": "https://gl.wikipedia.org/wiki?curid=26687", "title": "Cle\u00f3mbroto I", "text": "Cle\u00f3mbroto I, rei dos Lacedemonios de -380 a -371.\nMembro da familia dos Ax\u00edadas, \u00e9 o fillo de Anaxandridas II e o irm\u00e1n de Cle\u00f3menes I e de Le\u00f3nidas. \u00c1 morte deste \u00faltimo, conv\u00e9rtese no titor do seu sobri\u00f1o Pleistarco, fillo de Le\u00f3nidas, e dirixe a infanter\u00eda grega ao principio da segunda Guerra M\u00e9dica. \u00c9 o pai do xeneral Pausanias."}
{"id": "26688", "revid": "92340", "url": "https://gl.wikipedia.org/wiki?curid=26688", "title": "Axes\u00edpolis I", "text": "Axes\u00edpolis I, rei dos Lacedemonios de -394 a -380, membro da familia dos Ax\u00edadas.\nEra o fillo m\u00e1is vello do rei Pausanias I e sucedeuno no trono, onde reinou conxuntamente con Axesilao II, da familia dos Eurip\u00f3ntidas. En -385 tomou Mantinea, en Arg\u00f3lide, e arrasou a cidade.\nSucedeuno seu irm\u00e1n Cle\u00f3mbroto I."}
{"id": "26689", "revid": "92340", "url": "https://gl.wikipedia.org/wiki?curid=26689", "title": "Pausanias I", "text": "Pausanias I, rei de Esparta de -408 a -394.\nTraxectoria.\nPertence \u00e1 familia dos Ax\u00edadas. \u00c9 neto do xeneral Pausanias e o fillo do rei Pleistoanax. Reina conxuntamente con Axis II de -409 a -398 e logo co irm\u00e1s deste, Axesilao II de -398 a -394.\nManda as operaci\u00f3ns militares na \u00c1tica ao final da Guerra do Peloponeso e oponse a Lisandro en canto que \u00e9 partidario dunha pol\u00edtica moderada cara a Atenas. \u00c1 s\u00faa volta a Esparta l\u00e9vano a xu\u00edzo e \u00e9 declarado inocente. M\u00e1is tarde co\u00f1ece a derrota contra Tebas e morre, sobre -380, exiliado.\n\u00c9 pai de dous reis de Esparta, Axes\u00edpolis I e Cle\u00f3mbroto II."}
{"id": "26690", "revid": "624", "url": "https://gl.wikipedia.org/wiki?curid=26690", "title": "Pleisto\u00e1nax", "text": ""}
{"id": "26691", "revid": "92340", "url": "https://gl.wikipedia.org/wiki?curid=26691", "title": "Pleistoanacte", "text": "Pleistoanacte (en grego antigo \u03a0\u03bb\u03b5\u03b9\u03c3\u03c4\u03bf\u03ac\u03bd\u03b1\u03be), foi un rei de Esparta de -455 a -445 e de -426 a -409.\n\u00c9 o fillo de Pleistarco, o vencedor da batalla de Platea, e \u00e9 membro da familia dos Ax\u00edadas. Invadiu a \u00c1tica en -446 pero foi acusado de recibir di\u00f1eiro para se retirar -445, foi exiliado. Volve ao trono 19 anos despois, en -426 e pecha con Atenas a paz de Nicias. Morre en -408 e suc\u00e9deo seu fillo Pausanias I. Reina conxuntamente con Arqu\u00eddamo II de -455 a -445 e logo con Axis II de -426 a -408 da familia dos Eurip\u00f3ntidas."}
{"id": "26692", "revid": "624", "url": "https://gl.wikipedia.org/wiki?curid=26692", "title": "Pleistoanax", "text": ""}
{"id": "26693", "revid": "624", "url": "https://gl.wikipedia.org/wiki?curid=26693", "title": "Pleist\u00f3anax", "text": ""}
{"id": "26694", "revid": "92340", "url": "https://gl.wikipedia.org/wiki?curid=26694", "title": "Cle\u00f3mbroto II", "text": "Cle\u00f3mbroto II foi rei de Esparta de -242 a -240. Pertenc\u00eda \u00e1 dinast\u00eda dos Ax\u00edadas, unha das d\u00faas que conformaban a diarqu\u00eda espartana."}
{"id": "26695", "revid": "82922", "url": "https://gl.wikipedia.org/wiki?curid=26695", "title": "Palleta", "text": "Unha palleta \u00e9 unha l\u00e1mina ou l\u00e1minas situadas na embocadura de certos instrumentos de vento, cuxa vibraci\u00f3n permite a emisi\u00f3n do son a trav\u00e9s do aire producido polo int\u00e9rprete.\nAs palletas est\u00e1n fabricadas con cana, madeira ou metal e existen modalidades que var\u00edan segundo o tipo de instrumento.\nTipos.\nA denominada palleta batente ou palleta sinxela produce o son a trav\u00e9s do roce co propio instrumento e consta dunha soa l\u00e1mina.\nTam\u00e9n existe a chamada palleta dobre, na que o son se produce a trav\u00e9s do choque entre d\u00faas l\u00e1minas unidas.\nPor \u00faltimo, tam\u00e9n existe a chamada palleta libre, que vibra co paso do aire por unha abertura, que queda bloqueada pola propia l\u00e1mina cando non existe columna de aire."}
{"id": "26696", "revid": "88215", "url": "https://gl.wikipedia.org/wiki?curid=26696", "title": "Iron Maiden", "text": "Iron Maiden \u00e9 unha banda inglesa de heavy metal, orixinaria de Leyton, no East End de Londres.\nTraxectoria.\nA banda foi formada en 1975 polo baixista Steve Harris, un antigo membro de Gypsy's Kiss e Smiler. Iron Maiden \u00e9 unha das m\u00e1is exitosas e influentes bandas do \"New wave of British heavy metal\". A banda ga\u00f1ou o Premio Ivor Novello polos seus logros internacionais en 2002. Tam\u00e9n se lles introduciu no Hollywood's Rock Walk durante a s\u00faa xira polos Estados Unidos en 2005. Esta banda \u00e9 considerada por moitos a mellor banda de Heavy Metal da historia.\nO nome fai referencia \u00e1 \"dama de ferro\", un instrumento de tortura. A historia de Iron Maiden comeza en 1974, cando Steve Harris con 15 anos de idade, inspirado por Wishbone Ash, Black Sabbath, Free, Yes, FM, Jethro Tull e Genesis, comprou un baixo Telecaster por unhas 40 libras. Steve inicialmente tivo a ilusi\u00f3n de ser xogador de f\u00fatbol do West Ham, con todo, hab\u00eda unha chea de xogadores de gran calidade e s\u00f3 uns poucos chegaban a ser profesionais. A pesar diso, el continuou adestrando. Tras meditalo seriamente, perdeu todas as esperanzas de ser alg\u00fan d\u00eda un xogador profesional, as\u00ed que comezou a dedicar todos os seus esforzos \u00e1 s\u00faa outra gran paix\u00f3n: a m\u00fasica. Isto conduciu \u00e1 formaci\u00f3n dunha banda que chamou \"Influence\", e que posteriormente pasar\u00eda a chamarse Gypsy\u00b4s Kiss."}
{"id": "26699", "revid": "98629", "url": "https://gl.wikipedia.org/wiki?curid=26699", "title": "Bonifacio VIII, papa", "text": "Bonifacio VIII, nado co nome de Benedetto Gaetani en Anagni cara ao 1235 e finado en Roma o 11 de outubro de 1303, foi o Papa n\u00ba 193 da Igrexa cat\u00f3lica de 1294 a 1303. Na actualidade \u00e9 recordado en boa medida polas s\u00faas loitas con Dante, que na \"Divina Comedia\" o colocou nun c\u00edrculo do inferno xunto co rei Filipe IV de Francia.\nOrixes.\nProced\u00eda dunha familia nobre, os Caetani. Estudou en Todi, Bologna e Par\u00eds, especializ\u00e1ndose en Dereito Can\u00f3nico. Tras rematar os estudos iniciou a s\u00faa carreira no seo da Igrexa como c\u00f3engo en varias s\u00e9s episcopais, at\u00e9 que Marti\u00f1o IV o nomeou cardeal di\u00e1cono de San Nicol\u00e1s, cargo que ocupou at\u00e9 que en 1291. Nicol\u00e1s IV nomeouno cardeal presb\u00edtero de San Silvestre e San Marti\u00f1o. Ocupou este cargo at\u00e9 que foi elixido Papa o 24 de decembro de 1294, trala renuncia de Celestino V que el mesmo alentara.\nPapado.\nO seu primeiro acto como pont\u00edfice, temeroso de que trala figura do dimisionario Celestino V se iniciase un cisma na Igrexa, foi ordenar o seu encarceramento no castelo de Fumore, propiedade da s\u00faa familia, onde permaneceu at\u00e9 que morreu.\nO problema siciliano.\nInmediatamente interveu no problema siciliano que, desde os sucesos de 1282 co\u00f1ecidos como v\u00e9speras sicilianas, enfrontaba o reino de N\u00e1poles co reino de Arag\u00f3n. En 1295 Bonifacio logrou que Xaime II de Arag\u00f3n firmase a Paz de Anagni, pola que renunciaba a calquera dereito sobre Sicilia a cambio dos feudos de C\u00f3rsega e Sarde\u00f1a. Pero os sicilianos rebel\u00e1ronse contra un acordo que supu\u00f1a o retorno da dinast\u00eda Anjou, e nomearon rei ao irm\u00e1n de Xaime II, Federico II, que exercera at\u00e9 ese momento o cargo de gobernador da illa. O Papa asumiu este primeiro fracaso pol\u00edtico coroando a Federico.\nEnfrontamento con Filipe IV de Francia.\nO enfrontamento iniciouse cando o rei franc\u00e9s, necesitado de recursos econ\u00f3micos pola guerra que manti\u00f1a con Inglaterra, pretendeu facer tributar ao clero franc\u00e9s. O Papa respondeu o 25 de febreiro de 1296 coa bula \"Clericis laicos\", pola que prohib\u00eda o cobro de taxas ao clero por parte dos poderes pol\u00edticos sen o consentimento papal. Esta bula foi ignorada por Filipe, que contestou emitindo unha serie de edictos polos que se prohib\u00eda, tanto a laicos como a eclesi\u00e1sticos, a exportaci\u00f3n de produtos a Roma, obrigando a Bonifacio a firmar un acordo reco\u00f1ecendo ao rei franc\u00e9s a potestade de fixar tributos ao clero en casos de extrema necesidade e sen contar cunha autorizaci\u00f3n previa do pont\u00edfice.\nO entendemento entre Bonifacio e Filipe foi moi breve, pois en 1301 tivo lugar un novo enfrontamento coa creaci\u00f3n do bispado de Pamiers, no sur de Francia, ao nomear como bispo a Bernardo de Saisset. Filipe, inc\u00f3modo co designado, acusouno de alta traiz\u00f3n e encarcerouno.\nFilipe intentou obter o desaforo por parte do papa, pero Bonifacio, na bula \"Ausculta fili\" (\"Escoita, fillo\"), reprobou o rei franc\u00e9s por non ter en conta a bula \"Clericis laicos\" e por non obedecer ao bispo de Roma. En Francia a bula foi queimada, e en lugar da \"Ausculta Fili\" circulou inmediatamente unha bula falsificada (probablemente obra de Pierre de Flote). As s\u00faas cinco ou seis li\u00f1as altaneiras pens\u00e1ronse para inclu\u00edr unha coidadosa frase: \"Scire te volumnus quod in spiritualibus et temporalibus nobis subes\" (\"queremos que saibas que es o noso s\u00fabdito tanto nos asuntos espirituais como nos temporais\"). Amais, engadiuse que quen o negase era un herexe (o que era odioso para o neto de San Lu\u00eds).\nPosteriormente convocouse a Filipe e o episcopado franc\u00e9s a un concilio a celebrar en Roma o 1 de novembro de 1302 co fin de definir de modo definitivo a relaci\u00f3n entre o poder temporal e a Igrexa. O rei prohibiu a asistencia ao concilio, que finalmente se celebrou sen a asistencia dos franceses, e que deu lugar o 18 de novembro de 1302 \u00e1 publicaci\u00f3n da bula \"Unam sanctam\", na que se expu\u00f1a a doutrina dun sistema xer\u00e1rquico con supremac\u00eda pontificia afirmando que os dous gobernos, o espiritual e o temporal, pertencen \u00e1 Igrexa.\nA reacci\u00f3n de Filipe IV foi a convocatoria, o 12 de marzo de 1303, dunha asemblea no Louvre. Tras acusar a Bonifacio VIII de herex\u00eda e simon\u00eda, decidiuse o seu procesamento, encargando ao conselleiro Guillerme de Nogaret a s\u00faa captura e traslado a Par\u00eds. Cando o Papa recibiu a noticia das intenci\u00f3ns de Filipe, preparou a \"Supra Petri solio\", unha nova bula de excomu\u00f1\u00f3n, que non foi promulgada por falta de tempo, pois o 7 de setembro de 1303 tivo lugar o atentado de Anagni.\nAtentado de Anagni.\nEn base a ese dominio universal do Papa, o rei franc\u00e9s deb\u00eda ser excomungado en Anagni o d\u00eda da Natividade de Mar\u00eda de 1303, e os seus s\u00fabditos declarados exentos do xuramento de fidelidade. Guillerme de Nogaret, que se encontraba en Italia coa intenci\u00f3n de apresar o Papa, e Sciarra Colonna, inimigo ac\u00e9rrimo de Bonifacio, contando co apoio da alta burgues\u00eda de Anagni e de parte do Colexio cardenalicio, asaltaron o palac\u00edo papal de Anagni onde se encontraba o Papa por ser a s\u00faa residencia de ver\u00e1n. Bonifacio VIII esperou os seus agresores sentado nun trono e revestido de todas as vestimentas do seu rango e os atributos de poder. En tal circunstancia, Sciarra Colonna, deulle unha labazada ao Papa tras ameazalo de morte. Durante tres d\u00edas quedou en mans dos conxurados, sufrindo todo tipo de inxurias, inclu\u00eddas as de tipo f\u00edsico, at\u00e9 que o pobo de Anagni se sublevou na s\u00faa defensa, obrigando aos captores a liberalo.\nOutras actuaci\u00f3ns.\nSe ben \u00e9 posible considerar o seu pontificado coma un fracaso no plano pol\u00edtico, tivo noutras facetas actuaci\u00f3ns destacadas, como o establecemento en 1300, do primeiro ano xacobeo, ou a publicaci\u00f3n en 1298 do \"Liber sextus\", unha recompilaci\u00f3n de textos legais eclesi\u00e1sticos. En 1303 fundou a Universidade de La Sapienza.\nAs profec\u00edas de San Malaqu\u00edas ref\u00edrense a este papa como \"Ex undarum benedictione\" (Da bendici\u00f3n das ondas), facendo referencia tanto ao seu nome de pila, Benedetto, como ao feito de que no escudo de armas da s\u00faa familia aparecen unhas ondas.\nNa \"Divina Comedia\" Nicol\u00e1s III confunde a Dante con Bonifacio VIII no cerco dos simon\u00edacos. Isto \u00e9 unha alusi\u00f3n de Dante a que ese \u00e9 o castigo que lle espera ao pont\u00edfice por ceder \u00e1 fraqueza da simon\u00eda. Dic\u00edase por ent\u00f3n que Bonifacio VIII obtivera o papado por medio da corrupci\u00f3n e que se resarciu economicamente cos bens da igrexa."}
{"id": "26701", "revid": "736", "url": "https://gl.wikipedia.org/wiki?curid=26701", "title": "Bieito XI", "text": ""}
{"id": "26703", "revid": "2452", "url": "https://gl.wikipedia.org/wiki?curid=26703", "title": "Xo\u00e1n XXII", "text": ""}
{"id": "26704", "revid": "736", "url": "https://gl.wikipedia.org/wiki?curid=26704", "title": "Bieito XII", "text": ""}
{"id": "26706", "revid": "1093", "url": "https://gl.wikipedia.org/wiki?curid=26706", "title": "Inocencio VI", "text": ""}
{"id": "26707", "revid": "98629", "url": "https://gl.wikipedia.org/wiki?curid=26707", "title": "Urbano V, papa", "text": "Urbano V, nado co nome de Guillaume de Grimoard en Grisac en 1310 e finado en Avi\u00f1\u00f3n o 19 de decembro de 1370, foi un relixioso franc\u00e9s, Papa n.\u00ba 200 da Igrexa cat\u00f3lica de 1362 a 1370, e sexto papa do pontificado de Avi\u00f1\u00f3n, e o \u00fanico papa de Avi\u00f1\u00f3n en ser beatificado.\nOrixes e formaci\u00f3n.\nEra o fillo m\u00e1is vello de Guillaume II de Grimoard, se\u00f1or de Grizac, e Amph\u00e9lise de Sabran, se\u00f1ora de Montferrand. En 1322 trasladouse a Montpellier para realizar estudos de Dereito can\u00f3nico, que continuou en Tolosa.\nCarreira eclesi\u00e1stica.\nMonxe.\nEn 1335, ao rematar os estudos, ingresou na orde de San Bieito, realizando o noviciado no mosteiro de Chirac, onde tras unha estancia en Marsella, foi ordenado sacerdote. A continuaci\u00f3n pasou \u00e1 Universidade de Montpellier, onde como profesor se converteu nun reco\u00f1ecido especialista en Dereito, recibindo o doutoramento en 1342.\nEn 1349 foi nomeado vigairo xeral polo bispo de Clermont. En 1352, o papa Clemente VI p\u00faxoo \u00e1 fronte da Abad\u00eda de San German de Auxerre, onde permaneceu at\u00e9 1361, cando Inocencio VI o nomeou abade de San V\u00edctor.\nDiplom\u00e1tico.\nIniciou a s\u00faa carreira diplom\u00e1tica en 1352, cando o papa Clemente VI lle encargou solucionar o conflito aberto con Giovanni Visconti, quen, como arcebispo de Mil\u00e1n quixo p\u00f3r a cidade de Bolo\u00f1a baixo poder da s\u00faa familia, e que supuxo unha derrota dos ex\u00e9rcitos pontificios. A actuaci\u00f3n de Guillaume de Grimoard permitiu que a poderosa familia reco\u00f1ecese os dereitos da Igrexa sobre Bologna a cambio de que o papa cedese dita cidade a cambio dun tributo anual. Posteriormente, xa baixo papado de Inocencio VI, volveu intervir nunha misi\u00f3n an\u00e1loga, cando o neto de Giovanni, Bernab\u00e9 Visconti, iniciou a s\u00faa pol\u00edtica expansionista.\nPapado.\nElecci\u00f3n.\nTrala morte de Inocencio VI, o 22 de setembro de 1362 iniciouse en Avi\u00f1\u00f3n o conclave para elixir o seu sucesor. Nunha primeira votaci\u00f3n sa\u00edu elixido o cardeal Hugues Roger, irm\u00e1n de Clemente VI, que rexeitou o nomeamento.\nTras unha segunda rolda de votaci\u00f3ns que non logrou acadar a maior\u00eda de votos necesaria, o 28 de setembro sa\u00edu elixido, na terceira votaci\u00f3n, Guillaume de Grimoard, que non participaba no conclave ao non ser cardeal.\nFoi inmediatamente reclamado para que abandonase N\u00e1poles, onde se atopaba en misi\u00f3n diplom\u00e1tica. Tras unha traves\u00eda por mar at\u00e9 Marsella, chegou a Avi\u00f1\u00f3n, onde tras ser ordenado bispo foi coroado papa o 6 de novembro.\nRetorno a Roma.\nO obxectivo principal do seu pontificado foi fixar de novo a s\u00e9 pontificia en Roma, condici\u00f3n que a Cidade Eterna perdera desde que, en 1309, Clemente V a fixara en Avi\u00f1\u00f3n.\nSe a Santa S\u00e9 quer\u00eda salvar a unidade da Igrexa contra as nacentes herex\u00edas, e fronte ao puxante nacionalismo dos Estados europeos que estaban a xurdir, deb\u00eda retornar ao seu centro natural e hist\u00f3rico: Roma. A empresa, en verdade, non era en maneira algunha f\u00e1cil. Na Cidade Eterna uns partidarios pol\u00edticos suplantaban aos seus rivais, sen outras miras que as de saciar o seu odio irreconciliable e os seus ego\u00edsmos familiares. As cidades dos Estados pontificios combat\u00edanse sen descanso por id\u00e9nticos ou parecidos motivos.\nA situaci\u00f3n de caos e desorde que provocara o abandono de Roma como s\u00e9 papal comezara a cambiar co establecemento, en 1360, dunha nova constituci\u00f3n apoiada pola nobreza romana e por unha recentemente creada milicia popular, a \"Societas Balestriorum F\u00e9lix y Pavesotarum\".\nTodas as naci\u00f3ns cristi\u00e1s, menos Francia, quer\u00edan que o papa regresase \u00e1 s\u00faa sede na cidade eterna, entre eles at\u00f3panse o emperador Carlos IV, quen viaxou en persoa a Avi\u00f1\u00f3n en 1365 para pedirlle ao papa o seu regreso a Roma; Petrarca que en 1366 enviara unha carta de petici\u00f3n co nome da \"vi\u00fava Roma\" en sinal de que o seu esposo, o papa, marchou e deix\u00e1baa soa; e santa Br\u00edxida de Suecia quen continuamente se lamentaba da situaci\u00f3n inaceptable na que se atopaba a curia romana.\nA pesar da negativa do rei de Francia e dos cardeais franceses, o 16 de outubro de 1367 Urbano V entrou en Roma acompa\u00f1ado polo cardeal Gil \u00c1lvarez de Albornoz, quen desde 1353, actuando como legado papal en Italia, conseguira restablecer a soberan\u00eda papal sobre os Estados Pontificios. O papa foi recibido solemnemente polos dous emperadores Carlos IV de occidente e Xo\u00e1n V Pale\u00f3logo de oriente.\nPol\u00edtica exterior.\nUrbano estableceuse no Vaticano, pobremente arrombado, que ser\u00e1 en diante a residencia habitual dos papas; e deseguido comezou a despregar a s\u00faa actividade de reformador e reconstructor da cidade. Paulatinamente as cousas \u00edan tomando novo aspecto. Roma volv\u00eda de novo a ser, en realidade, o centro do mundo, e de todas partes conflu\u00edan a ela h\u00f3spedes ilustres.\nEn 1368 reconciliou a Santa S\u00e9 co Sacro Imperio Romano Xerm\u00e1nico. O emperador Carlos IV foi coroado en Roma; e en 1369 logrou tam\u00e9n un achegamento do emperador bizantino Xo\u00e1n V Pale\u00f3logo quen, buscando apoio contra os turcos que ameazaban Constantinopla, converteuse ao catolicismo o 18 de ouctubro nunha cerimonia de abxuraci\u00f3n. Polo menos por un curto per\u00edodo de tempo a Igrexa mostr\u00e1base unida.\nExpansi\u00f3n misioneira.\nAs ordes mendicantes prestaron a Urbano unha axuda eficaz. Despois de establecer a xerarqu\u00eda cat\u00f3lica en Bulgaria, en Bosnia e Moldavia, o Papa enviou a Albania catro bispos franciscanos coa misi\u00f3n de percorrer o pequeno Estado e de aumentar o n\u00famero de cat\u00f3licos. Durante seu mandato, vinte e cinco frades menores percorreron Valdaquia e Lituania; vinte e catro relixiosos da mesma Orde foron a Xeorxia. Pero a misi\u00f3n m\u00e1is famosa de todas as do pontificado de Urbano V foi a enviada aos mongois, integrada as\u00ed mesmo por relixiosos franciscanos. Urbano V pode ser considerado, pola labor misional promovida, como o mellor precursor da moderna \u00e9poca misional da Igrexa.\nRegreso a Avi\u00f1\u00f3n.\nUnha sublevaci\u00f3n popular en Viterbo producira no papa Urbano unha profunda impresi\u00f3n; \u00e1 parte disto, nunca gozara de seguridade entre a movediza xente italiana; a nostalxia do seu pa\u00eds nativo foi apoder\u00e1ndose aos poucos do seu \u00e1nimo. En maio de 1370 fixo p\u00fablica en Montefiascone a s\u00faa resoluci\u00f3n de regresar a Avi\u00f1\u00f3n.\nEn 1367 morreu Albornoz, o que supuxo o reinicio das sublevaci\u00f3ns que o cardeal, durante o seu mandato como legado, suprimira. A perda do seu colaborador, unida \u00e1 reanudaci\u00f3n das hostilidades entre Francia e Inglaterra, inmersas na Guerra dos Cen Anos, tras un per\u00edodo de paz conseguido en 1360 co tratado de Bretigny, determinaron a Urbano V a retornar a Avi\u00f1\u00f3n.\nO 5 de setembro de 1370 Urbano abandonaba Roma tras unha estancia de case tres anos, e volv\u00eda fixar a sede pontificia en Avi\u00f1\u00f3n. Morrer\u00eda al\u00ed aos dous meses da s\u00faa chegada, o 19 de decembro de 1370, como llo prognosticou a monxa sueca Santa Br\u00edxida. Primeiro foi enterrado na catedral de Avi\u00f1\u00f3n e logo os seus restos foron trasladados \u00e1 abad\u00eda de San V\u00edctor segundo o seu desexo.\nOutras obras.\nUrbano V \u00e9 considerado polos contempor\u00e1neos como home de gran piedade, fervente reformador e que ti\u00f1a gran aprecio polo estudo, de feito, \u00e9 considerado como o primeiro Papa humanista da historia da Igrexa. Durante o seu pontificado fund\u00e1ronse as universidades de Cracovia, Orange e Viena \u00e1s que non dubidou en acoller baixo a s\u00faa protecci\u00f3n; fortificouse e embeleceu a cidade de Avi\u00f1\u00f3n e durante a s\u00faa estancia en Roma, deu outra cara \u00e1 cidade, restaurando todas as bas\u00edlicas e algunhas edificaci\u00f3ns importantes nela.\nBeatificaci\u00f3n.\nGregorio XI aproveitou a s\u00faa estancia na abad\u00eda de San V\u00edctor para ordenar unha investigaci\u00f3n sobre a \"fama de santidade\" do seu predecesor. Durante meses, os notarios papais redactaron miles de certificados que recollen as milagres atribu\u00eddas a Urbano V, traballo que se interrompe en 1379. Curiosamente o proceso \u00e1brese novamente en 1390 polo antipapa de Avi\u00f1\u00f3n, Clemente VII durante o tempo do gran cisma.\nLogo da reunificaci\u00f3n da Igrexa, o proceso de Urbano V, tivo que esperar case catro s\u00e9culos para ser beatificado. Foi o papa P\u00edo IX quen reco\u00f1eceu o seu culto o 10 de marzo de 1870.\nA tumba de Urbano V foi destru\u00edda na \u00e9poca da revoluci\u00f3n, non se sabe se os seus restos foron esparexidos ou escondidos, hoxe s\u00f3 p\u00f3dense apreciar na parede do coro os restos das columnas e un pin\u00e1culo roto, cunha serie de arcos en pedra.\nAs profec\u00edas de San Malaqu\u00edas ref\u00edrense a el coma \"Gallus vicecomes\" (Vizconde galo), facendo referencia ao t\u00edtulo nobiliario, vizconde, e \u00e1 s\u00faa orixe francesa."}
{"id": "26708", "revid": "1093", "url": "https://gl.wikipedia.org/wiki?curid=26708", "title": "Gregorio XI", "text": ""}
{"id": "26709", "revid": "98629", "url": "https://gl.wikipedia.org/wiki?curid=26709", "title": "Urbano VI, papa", "text": "Urbano VI, nado Bartolomeo Prignano en N\u00e1poles, ca. 1318 e finado en Roma o 15 de outubro de 1389, foi Papa da Igrexa cat\u00f3lica entre 1378 e a s\u00faa morte.\nTraxectoria.\nNatural de N\u00e1poles, foi un monxe devoto e un culto sofista. Chegou a arcebispo de Bari en 1377, e, tras a morte do papa Gregorio XI, cando o pobo de Roma requir\u00eda con clamor un papa italiano, foi elixido por unanimidade o (8 de abril de 1378) polos cardeais franceses. O temperamento arrogante e imperioso do novo papa, acrecentado pola s\u00faa inesperada sorte, mostrouse dun modo tan intoler\u00e1bel, que cinco meses despois a maior\u00eda dos cardeais reun\u00edronse en Fondi, e rexeitaron a votaci\u00f3n precedente, e procederon \u00e1 elecci\u00f3n de Roberto da Xenebra (20 de setembro), quen escolleu o t\u00edtulo de Clemente VII. Este episodio abriu a v\u00eda ao Gran Cisma, que dividiu a cristiandade durante case corenta anos.\nAs medidas tomadas por Urbano non careceron de vigor, mais ao tempo caracteriz\u00e1ronse polo desexo de prudencia e autocontrol, para non dar p\u00e1bulo de que fose en realidade, polo menos a treitos, un lun\u00e1tico. Clemente VII foi escomungado, e indicado como anticristo; vinte e seis novos cardeais foron nomeados nun s\u00f3 d\u00eda, e con arbitraria alleaci\u00f3n das propiedades da Igrexa, foron recollidos fondos para a guerra aberta.\nO Castelo de Sant'Angelo foi asediado e tomado, e o antipapa Clemente VII obrigado a fugarse, mentres Carlos de Durazzo foi investido coa soberan\u00eda de N\u00e1poles, deixada pola ra\u00ed\u00f1a Giovanna.\nDe seguido, Carlos principiou a resistir as pretensi\u00f3ns papais, e Urbano refuxiouse en Nocera, no castelo de Parco, desde cuxos muros lanzaba diariamente tres anatemas contra os asediantes; por fin logrou atopar unha maneira de escapar e dirixiuse para X\u00e9nova, e \u00e1 morte de Carlos, p\u00faxose \u00e1 cabeza das s\u00faas topas, aparentemente coa intenci\u00f3n de tomar N\u00e1poli para o seu sobri\u00f1o, se non para si mesmo.\nPara recoller fondos proclamou un Xubileu, a\u00ednda que s\u00f3 transcorreran trinta e tres anos do decretado por Clemente VI, mais morreu antes de poder ver a celebraci\u00f3n, en Roma, a causa das feridas recibidas dunha ca\u00edda da s\u00faa mula, o 15 de outubro de 1389.\nSucedeulle Bonifacio IX."}
{"id": "26711", "revid": "114", "url": "https://gl.wikipedia.org/wiki?curid=26711", "title": "Bonifacio IX", "text": ""}
{"id": "26718", "revid": "2452", "url": "https://gl.wikipedia.org/wiki?curid=26718", "title": "Nicolau V", "text": ""}
{"id": "26719", "revid": "23204", "url": "https://gl.wikipedia.org/wiki?curid=26719", "title": "Calisto III", "text": ""}
{"id": "26722", "revid": "2452", "url": "https://gl.wikipedia.org/wiki?curid=26722", "title": "Sisto IV", "text": ""}
{"id": "26723", "revid": "1093", "url": "https://gl.wikipedia.org/wiki?curid=26723", "title": "Inocencio VIII", "text": ""}
{"id": "26726", "revid": "133006", "url": "https://gl.wikipedia.org/wiki?curid=26726", "title": "P\u00edxel", "text": "O p\u00edxel (do ingl\u00e9s \"picture element\", ou sexa, \"elemento da imaxe\") \u00e9 a menor unidade na que se descomp\u00f3n unha imaxe dixital, unha fotograf\u00eda, un fotograma de v\u00eddeo ou un gr\u00e1fico.\n\u00d3 ampliar fortemente unha imaxe dixital (zoom), por exemplo na pantalla dun ordenador, poden observarse os p\u00edxeles que compo\u00f1en a imaxe. Os p\u00edxeles aparecen como pequenos cadrados en color, en branco ou en negro, ou en matices de gris. As imaxes f\u00f3rmanse como unha matriz rectangular de p\u00edxeles, onde cada p\u00edxel forma un punto diminuto na imaxe total.\nNas imaxes de mapa de bits ou nos dispositivos gr\u00e1ficos cada p\u00edxel codif\u00edcase mediante un conxunto de bits de lonxitude determinada (a chamada profundidade de color), por exemplo, pode codificarse un pixel cun byte, ou 8 bits, de maneira que cada pixel admite 256 variantes (2 d\u00edxitos por bit, elevados \u00e1 oitava potencia, \u00e9 dicir, 2 x 2 x 2 x 2 x 2 x 2 x 2 x 2). Nas imaxes de color verdadeira, so\u00e9nse usar tres bytes para definir unha color, \u00e9 dicir, en total podemos representar un total de 2 elevado a 24 colores diferentes (16777216 de colores).\nPara poder transformar a informaci\u00f3n num\u00e9rica que almacena un pixel nunha color temos que co\u00f1ecer, ademais da profundidade de color (o tama\u00f1o en bits do pixel), o modelo de color que estamos a usar. Por exemplo, o modelo de color RGB (Red-Green-Blue) permite crear unha color compo\u00f1endo tres colores b\u00e1sicos: o vermello, o verde e o azul. Desta forma, en funci\u00f3n da cantidade de cada un deles que usemos veremos un resultado ou outro. Por exemplo, a color amarela obtense mesturando o vermello e o verde. As distintas tonalidades do amarelo obt\u00e9\u00f1ense variando a proporci\u00f3n na que interve\u00f1en ambas compo\u00f1entes. No modelo RGB \u00e9 frecuente que se usen 8 bits para representar a proporci\u00f3n de cada unha das tres compo\u00f1entes primarias. Desta forma, cando unha das compo\u00f1entes vale 0, significa que esta non interv\u00e9n na mestura e cando vale 255 (2^8-1) significa que interv\u00e9n achegando m\u00e1ximo dese ton.\nA maior parte dos dispositivos que se usan cun ordenador (monitor, esc\u00e1ner, ...) usan o modelo RGB.\nMegap\u00edxel.\nO Megap\u00edxel \u00e9 un mill\u00f3n de p\u00edxeles e \u00fasase normalmente na resoluci\u00f3n das c\u00e1maras dixitais. Por exemplo unha c\u00e1mara cunha resoluci\u00f3n de 2048\u00d71536 p\u00edxeles dise que ten \"3,1 Megap\u00edxeles\" (2048 \u00d7 1536 = 3.145.728)."}
{"id": "26729", "revid": "2452", "url": "https://gl.wikipedia.org/wiki?curid=26729", "title": "Xulio II", "text": ""}
{"id": "26730", "revid": "89787", "url": "https://gl.wikipedia.org/wiki?curid=26730", "title": "Scam", "text": "Tipo de estafa on-line que consiste en enganar a xente ofrecendo postos de traballo desde a s\u00faa casa e ga\u00f1ando bastantes cartos, pero antes te\u00f1en que enviarlles \u00e1 empresa unha cantidade de cartos para que lle poidan enviar o material necesario; este nunca chega, e o estafador queda cos cartos.\nExisten diversos sitios web que axudan a detectar se un correo electr\u00f3nico recibido \u00e9 scam ou non, entre eles ou tam\u00e9n podes descargar esta axuda para Internet Explorer 6 en diante, m\u00e1is informaci\u00f3n (en ingl\u00e9s) en McAfee of United States\nAs cadeas de correos electr\u00f3nicos enganosas poden ser \"scams\" se hai perda monetaria e \"hoax\" (bulo) cando s\u00f3 hai engano."}
{"id": "26732", "revid": "56817", "url": "https://gl.wikipedia.org/wiki?curid=26732", "title": "Le\u00f3n X, papa", "text": "Giovanni di Lourenzo de Medici, nado en Florencia o 11 de decembro de 1475 e finado en Roma o 1 de decembro de 1521, foi Papa da Igrexa cat\u00f3lica romana co nome de Le\u00f3n X desde 1513.\nBiograf\u00eda.\nFoi o segundo fillo de Lourenzo o Magn\u00edfico e de Clarisa Orsini.\nL\u00e9on X revelouse un gran protector das artes. Fixo traballar para el Rafael, que pintou o seu retrato, hoxe en d\u00eda no pazo Pitti de Florencia. Rafael rematou igualmente os cuartos do pazo pontifical encargados por Xulio II . Encarga unha edici\u00f3n cr\u00edtica de Dante e constitu\u00edu unha gran colecci\u00f3n de manuscritos."}
{"id": "26734", "revid": "2445", "url": "https://gl.wikipedia.org/wiki?curid=26734", "title": "Clemente VII", "text": ""}
{"id": "26736", "revid": "2452", "url": "https://gl.wikipedia.org/wiki?curid=26736", "title": "Xulio III", "text": ""}
{"id": "26737", "revid": "2452", "url": "https://gl.wikipedia.org/wiki?curid=26737", "title": "Marcelo II", "text": ""}
{"id": "26738", "revid": "43327", "url": "https://gl.wikipedia.org/wiki?curid=26738", "title": "Paulo IV (hom\u00f3nimos)", "text": "Co nome de Paulo IV podemos facer referencia a:"}
{"id": "26741", "revid": "1093", "url": "https://gl.wikipedia.org/wiki?curid=26741", "title": "Gregorio XIII", "text": ""}
{"id": "26742", "revid": "43749", "url": "https://gl.wikipedia.org/wiki?curid=26742", "title": "Serra Leona", "text": ""}
{"id": "26745", "revid": "2452", "url": "https://gl.wikipedia.org/wiki?curid=26745", "title": "Sisto V", "text": ""}
{"id": "26747", "revid": "98629", "url": "https://gl.wikipedia.org/wiki?curid=26747", "title": "Urbano VII, papa", "text": "Urbano VII (en lat\u00edn \"Urbanus VII\") nado como Giovan Battista Castagna, en Roma o 4 de agosto de 1521 e finado o 27 de setembro de 1590, foi o papa n\u00famero 228 desde o 15 de setembro ao 27 de setembro de 1590. Faleceu de malaria. O seu pontificado durou 13 d\u00edas e non chegou a ser coroado.\nFoi sepultado na bas\u00edlica do Vaticano; posteriormente, os seus restos foron trasladados para a igrexa de Santa Mar\u00eda Sopra Minerva."}
{"id": "26748", "revid": "98629", "url": "https://gl.wikipedia.org/wiki?curid=26748", "title": "Lamer", "text": "Lamer (/\u02c8le\u026am\u0259/) \u00e9 un termo usado no argot inform\u00e1tico aplicado a unha persoa con falta de madurez, sociabilidade e habilidades t\u00e9cnicas ou intelixencia, un incompetente. No ingl\u00e9s \u00e9 un termo coloquial usado en multitude de contextos, pero \u00e9 pola proliferaci\u00f3n da inform\u00e1tica como chega \u00f3 noso vocabulario, sendo utilizada maioriatriamente en Internet.\nOrixe.\nEste termo prov\u00e9n do argot \"skater\" no que se denominaba \"lame\" (paral\u00edtico) a aqueles cuxas habilidades sobre a t\u00e1boa eran perigosas para eles e para os demais. Isto non implica que estivesen realmente coxos, sen\u00f3n que ti\u00f1an poucas aptitudes. Este termo comezou a utilizarse m\u00e1is comunmente para denominar a aqueles que eran \"paral\u00edticos\" m\u00e1is que fisicamente, intelectualmente.\nCoa chegada dos bolet\u00edns electr\u00f3nicos empezouse a estender o uso desta expresi\u00f3n para denominar \u00f3s incompetentes en chats, foros e grupos de novas, aparecendo tam\u00e9n o termo oposto a lamer: elite ou \"leet\". Deste modo lamer acabou sendo o nome est\u00e1ndar para aqueles cunha boca m\u00e1is grande c\u00e1s s\u00faas habilidades. Tipicamente isto incl\u00fae \u00f3s que alardean de ser hackers e intentan utilizar programas de f\u00e1cil manexo realizados por aut\u00e9nticos hackers sen obter os resultados que eles pretend\u00edan, incluso chegando a perxudicarse a eles mesmos.\nInternet.\nAplic\u00e1ndoo aos usuarios de Internet, en particular \u00f3s usuarios de IRC, Usenet, listas de correo, e outros medios de comunicaci\u00f3n electr\u00f3nica, o termo \"lamer\" ter\u00e1 un dos seguintes significados:\nEn Internet \u00e9 habitual que se substit\u00faa a palabra \"lamer\" por \"llamah\", sen cambiar o seu significado. Tam\u00e9n \u00e9 estendido o uso da expresi\u00f3n Luser que v\u00e9n de \"loser\"(perdedor) e \"user\" (usuarios)."}
{"id": "26749", "revid": "2452", "url": "https://gl.wikipedia.org/wiki?curid=26749", "title": "Gregorio XIV", "text": ""}
{"id": "26750", "revid": "1093", "url": "https://gl.wikipedia.org/wiki?curid=26750", "title": "Inocencio IX", "text": ""}
{"id": "26751", "revid": "23204", "url": "https://gl.wikipedia.org/wiki?curid=26751", "title": "Leecher", "text": "Leecher \u00e9 un termo usado en Internet, sobre todo nas redes \"Peer to Peer\" (P2P) para referirse \u00f3s usuarios que s\u00f3 empregan estes servizos para descargar, pero non comparten nada ou moi pouco, non permiten \"uploads\" (subidas) e adoitan descargar maioritariamente m\u00fasica. A palabra prov\u00e9n do ingl\u00e9s \"leech\", \"samesuga\". Tam\u00e9n se lles chama \"KaZaA kiddies\"."}
{"id": "26754", "revid": "6186683", "url": "https://gl.wikipedia.org/wiki?curid=26754", "title": "Clemente VIII, papa", "text": "Ippolito Aldobrandini, nado o 24 de febreiro de 1536 e finado o 3 de marzo de 1605), foi un papa da Igrexa cat\u00f3lica, elixido como tal o 30 de xaneiro de 1592, e tomando o nome de Clemente VIII.\nTraxectoria.\nO m\u00e1is destacado do seu pontificado foi, sen d\u00fabida, a s\u00faa reconciliaci\u00f3n con Henrique IV de Francia e o seu distanciamento da pol\u00edtica de Filipe II de Espa\u00f1a. Cando en 1593 Henrique de Borb\u00f3n se viu forzado a levantar o cerco \u00f3 cal sometera Par\u00eds ante a soa aproximaci\u00f3n dos terzos espa\u00f1ois procedentes de Flandres e comprendeu a inestabilidade con que portaba a coroa de Francia, reconverteuse ao catolicismo deixando aos defensores da ortodoxia cristi\u00e1 sen raz\u00f3ns en que basear a s\u00faa oposici\u00f3n \u00e1 nova monarqu\u00eda borb\u00f3nica. Dous anos despois, Clemente VIII absolveu solemnemente ao rei converso e admitiuno sen restrici\u00f3ns no seo da Igrexa.\nO indulxente perd\u00f3n papal destilaba esencias pol\u00edticas. Ningunha acci\u00f3n cab\u00eda esperar xa de Filipe II contra Inglaterra, e en Francia era innecesaria a s\u00faa intervenci\u00f3n unha vez retornado o seu rei \u00e1 obediencia da santa s\u00e9. Pola contra, o poder que acumulara o monarca espa\u00f1ol f\u00edxose sentir no propio Vaticano e transcend\u00eda a Italia enteira. Como sucedera tantas veces en similares circunstancias, maquinaba o papa a forma de librarse dun inc\u00f3modo protector e non atopou outra c\u00e1 de trocar as alianzas. Clemente VIII viu en Henrique IV un valioso asociado na tarefa de sacudirse do xugo espa\u00f1ol, por iso, cando en 1595 o Borb\u00f3n declarou formalmente a guerra a Espa\u00f1a, o papa apresurouse a levantar as penas eclesi\u00e1sticas que pesaban sobre daquel.\nDous anos m\u00e1is tarde tivo ocasi\u00f3n de po\u00f1er a proba a fidelidade do novo rei cat\u00f3lico e sacar proveito da s\u00faa asociaci\u00f3n. En outubro de 1597 morr\u00eda sen descendencia Afonso II, duque de Ferrara, e present\u00f3uselle \u00f3 papa unha ocasi\u00f3n \u00fanica para anexionar a praza forte aos Estados Pontificios. Espa\u00f1a non compart\u00eda o proxecto de Clemente e manobrou para que C\u00e9sar d'Este, un curm\u00e1n ilex\u00edtimo de Afonso, dese continuidade \u00e1 dinast\u00eda, pero o papa acudiu a Henrique IV que lle prometeu a axuda militar necesaria para levar a bo termo o seu plan. Filipe II non quixo abrir unha nova fronte de loita e desistiu da pelexa. As tropas pontificias puideron as\u00ed entrar en Ferrara sen obstruci\u00f3n, ocupar a cidade e integrala nas posesi\u00f3ns da igrexa. Conseguido o seu obxectivo, o papa Clemente mediou entre Espa\u00f1a e Francia para que desenvolvesen negociaci\u00f3ns de paz que culminaron o 2 de maio de 1598 co Tratado de Vervins.\nA execuci\u00f3n de Giordano Bruno o 17 de febreiro de 1600, da que Xo\u00e1n Paulo II pediu p\u00fablicas escusas en nome da Igrexa, ensombrece a memoria do papa Clemente VIII."}
{"id": "26756", "revid": "1093", "url": "https://gl.wikipedia.org/wiki?curid=26756", "title": "Le\u00f3n XI", "text": ""}
{"id": "26757", "revid": "54336", "url": "https://gl.wikipedia.org/wiki?curid=26757", "title": "Camos, Nigr\u00e1n", "text": "Santa Baia de Camos \u00e9 unha parroquia rural que se localiza no concello de Nigr\u00e1n. Segundo o padr\u00f3n municipal de 2022 ti\u00f1a 1.428 habitantes (721 homes e 707 mulleres), distribu\u00eddos en 16 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.354 habitantes.\nHistoria e xeograf\u00eda.\nEclesiasticamente, pertence ao arcipretado de Mi\u00f1or.\nNo lugar do Carballal desta parroquia naceu e morreu Carmela Figueir\u00f3, a galega m\u00e1is lonxeva da historia."}
{"id": "26758", "revid": "98629", "url": "https://gl.wikipedia.org/wiki?curid=26758", "title": "Paulo V, papa", "text": "Camille Borgh\u00e8se (italiano : \"Camillo Borghese\"), nado en Roma o 17 de setembro de 1550, falecido en Roma o 28 de xaneiro de 1621), elixido papa o 16 de maio de 1605 baixo o nome de Paulo V (en lat\u00edn \"Paulus V\", en italiano \"Paolo V\").\n\"Gens pervesa\" na profec\u00eda de San Malaqu\u00edas.\nSendo favorable \u00e1s investigaci\u00f3ns astron\u00f3micas, deixou condenar os traballos de Cop\u00e9rnico.\nSegue sendo c\u00e9lebre por rematar a bas\u00edlica de San Pedro, principal edificio do Vaticano."}
{"id": "26759", "revid": "54336", "url": "https://gl.wikipedia.org/wiki?curid=26759", "title": "Chandebrito, Nigr\u00e1n", "text": "San Xos\u00e9 de Chandebrito \u00e9 unha das sete parroquias do concello pontevedr\u00e9s de Nigr\u00e1n. Segundo o IGE, en 2022 ti\u00f1a 459 habitantes (224 homes e 235 mulleres), distribu\u00eddos en catro entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 503 habitantes.\nXeograf\u00eda.\n\u00c9 a menos poboada do concello de Nigr\u00e1n e a segunda menos poboada das vinte e d\u00faas do Val Mi\u00f1or, por detr\u00e1s de Couso (Gondomar).\n\u00c9 rural e interior. Limita coas parroquias de Camos, Vincios (Gondomar), Coruxo e Valadares (Vigo).\nEclesiasticamente, pertence ao arcipretado de Mi\u00f1or.\nPatrimonio.\nCons\u00e9rvanse petr\u00f3glifos no lugar da Ca\u00f1oteira e na Gabacha. A igrexa parroquial foi reconstru\u00edda no s\u00e9culo XVIII."}
{"id": "26760", "revid": "2445", "url": "https://gl.wikipedia.org/wiki?curid=26760", "title": "Gregorio XV", "text": ""}
{"id": "26761", "revid": "1093", "url": "https://gl.wikipedia.org/wiki?curid=26761", "title": "Urbano VIII", "text": ""}
{"id": "26762", "revid": "54336", "url": "https://gl.wikipedia.org/wiki?curid=26762", "title": "Nigr\u00e1n, Nigr\u00e1n", "text": "San Fiz de Nigr\u00e1n \u00e9 unha parroquia que se localiza no concello pontevedr\u00e9s de Nigr\u00e1n. Segundo o padr\u00f3n municipal de 2022 ti\u00f1a 4.116 habitantes (2.045 homes e 2.071 mulleres), distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.987 habitantes.\nEclesiasticamente, pertence ao arcipretado de Mi\u00f1or. O seu patr\u00f3n \u00e9 San Fiz de Xirona."}
{"id": "26763", "revid": "1093", "url": "https://gl.wikipedia.org/wiki?curid=26763", "title": "Inocencio X", "text": ""}
{"id": "26764", "revid": "22570", "url": "https://gl.wikipedia.org/wiki?curid=26764", "title": "Crimeware", "text": "Utilizaci\u00f3n do malware con fins delictivos, Crimeware \u00e9 un termo de recente aparici\u00f3n.\nApl\u00edcase \u00e1s actividades de crackers que se dedican a crear malware (spyware, cabalos de troia, virus,etc) para obter beneficios econ\u00f3micos; pode introducir un keylogger nunha m\u00e1quina para coller datos bancarios. Tam\u00e9n se dan casos en que o cracker vende o seu malware a terceiros. Neste caso p\u00e1galle \u00f3 cracker polo programa malicioso e tam\u00e9n polo \"soporte t\u00e9cnico\"; o cracker enc\u00e1rgase de mellorar o malware para que non sexa detectado por sistemas de seguridade, coma os antivirus ou os anti-spyware."}
{"id": "26766", "revid": "54336", "url": "https://gl.wikipedia.org/wiki?curid=26766", "title": "Parada, Nigr\u00e1n", "text": "Santiago de Parada, tam\u00e9n chamada Santiago de Parada de Mi\u00f1or, \u00e9 unha parroquia que se localiza no concello de Nigr\u00e1n. Segundo o padr\u00f3n municipal de 2022 ti\u00f1a 1.156 habitantes (555 homes e 601 mulleres), distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.050 habitantes.\nEclesiasticamente, pertence ao arcipretado de Mi\u00f1or."}
{"id": "26767", "revid": "23204", "url": "https://gl.wikipedia.org/wiki?curid=26767", "title": "Clemente IX, papa", "text": "Clemente IX (Pistoia, 28 de xaneiro de 1600 - Roma, 9 de decembro de 1669), foi papa da Igrexa cat\u00f3lica desde 1667 ata 1669.\nNado como Giulio Rospigliosi, sucedeu a Alexandre VII en xu\u00f1o de 1667. Nada grandioso ocorreu durante a s\u00faa curta administraci\u00f3n, ademais do axuste transitorio das disputas entre a sede romana e aqueles prelados da Igrexa galicana que refugaban unirse na condena en contra dos escritos de Jansen. Foi un mediador durante a paz de Aquisgr\u00e1n, que puxo fin \u00e1 guerra entre Francia e Espa\u00f1a polo Franco Condado. Morreu en decembro de 1669."}
{"id": "26768", "revid": "1093", "url": "https://gl.wikipedia.org/wiki?curid=26768", "title": "Clemente X", "text": ""}
{"id": "26769", "revid": "54336", "url": "https://gl.wikipedia.org/wiki?curid=26769", "title": "Priegue, Nigr\u00e1n", "text": "San Mamede de Priegue \u00e9 unha parroquia que se localiza no concello de Nigr\u00e1n. Segundo o IGE de 2013 ti\u00f1a 2.227 habitantes (1.146 mulleres e 1.081 homes), distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.997 habitantes.\nEclesiasticamente, pertence ao arcipretado de Mi\u00f1or."}
{"id": "26770", "revid": "1093", "url": "https://gl.wikipedia.org/wiki?curid=26770", "title": "Inocencio XI", "text": ""}
{"id": "26772", "revid": "54336", "url": "https://gl.wikipedia.org/wiki?curid=26772", "title": "A Ramallosa, Nigr\u00e1n", "text": "San Pedro da Ramallosa \u00e9 unha parroquia do concello de Nigr\u00e1n. Segundo o IGE en 2013 ti\u00f1a 4\u00a0817 habitantes (2\u00a0380 homes e 2\u00a0437 mulleres), distribu\u00eddos en 23 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 4\u00a0129 habitantes. \u00c9 a parroquia m\u00e1is poboada do concello, e est\u00e1 situada no sur do municipio.\nPatrimonio.\nAt\u00e9 o s\u00e9culo XIII recibiu o nome de San Pedro de Filgueira. Recibe o nome actual desde a construci\u00f3n da ponte da Ramallosa no estuario do r\u00edo Mi\u00f1or, que a conecta coa veci\u00f1a parroquia de Santa Cristina da Ramallosa (concello de Baiona).\nDestaca a gran cantidade de cruceiros espallados por toda a parroquia, as\u00ed como a capela da San Campio.\nXeograf\u00eda.\nNesta parroquia at\u00f3pase a desembocadura do r\u00edo Mi\u00f1or e a pen\u00ednsula de Monte Lourido. Eclesiasticamente, pertence ao arcipretado de Mi\u00f1or."}
{"id": "26773", "revid": "54336", "url": "https://gl.wikipedia.org/wiki?curid=26773", "title": "Burgueira, Oia", "text": "San Pedro de Burgueira \u00e9 unha parroquia que se localiza no concello pontevedr\u00e9s de Oia na comarca do Baixo Mi\u00f1o, na provincia de Pontevedra. Segundo o IGE, no 2022 ti\u00f1a 383 habitantes (181 homes e 202 mulleres), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 487 habitantes.\nEclesiasticamente, pertence \u00f3 arciprestado da Guarda-Tebra, na diocese de Tui-Vigo."}
{"id": "26774", "revid": "54336", "url": "https://gl.wikipedia.org/wiki?curid=26774", "title": "Loureza, Oia", "text": "San Mamede de Loureza \u00e9 unha parroquia que se localiza no concello de Oia na comarca do Baixo Mi\u00f1o, na provincia de Pontevedra. Segundo o IGE, no 2022 ti\u00f1a 383 habitantes (189 homes e 194 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 490 habitantes.\nXeograf\u00eda.\nPor Loureza transcorren as augas do r\u00edo Tamuxe.\nEclesiasticamente, pertence \u00f3 arciprestado da Guarda-Tebra, na diocese de Tui-Vigo."}
{"id": "26775", "revid": "54336", "url": "https://gl.wikipedia.org/wiki?curid=26775", "title": "Moug\u00e1s, Oia", "text": "Santa Ux\u00eda de Moug\u00e1s \u00e9 unha parroquia que se localiza no concello de Oia. Segundo o IGE, no 2022 ti\u00f1a 718 habitantes (365 homes e 353 mulleres), distribu\u00eddos en 17 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 540 habitantes. O seu xentilicio \u00e9 mougal\u00e9s/esa. Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nNesta parroquia apareceu a chamada P\u00eda de Moug\u00e1s, unha pedra labrada cunha inscrici\u00f3n latina que fala de sacrificios. Na actualidade cons\u00e9rvase no Museo de Pontevedra. Ademais diso, na parroquia existen varios castros prerromanos e diversos petr\u00f3glifos, destacando o conxunto da Cabeci\u00f1a.\nNa igrexa parroquial atopouse unha lauda prerrom\u00e1nica e unha talla de madeira g\u00f3tica que representa \u00e1 Virxe co Neno, conservada no Museo de Pontevedra. O templo, de tres naves, ten a s\u00faa orixe no s\u00e9culo X, pero foi reformada nos s. XVI e XVIII.\nNa localidade do Porto ten a s\u00faa sede a Orde Migueliana.\nO curro de Moug\u00e1s, que se celebra o segundo domingo de xu\u00f1o \u00e9 un dos m\u00e1is populares de Galicia.\nA banda de m\u00fasica Uni\u00f3n Musical de Moug\u00e1s foi creada en 1880."}
{"id": "26776", "revid": "54336", "url": "https://gl.wikipedia.org/wiki?curid=26776", "title": "Oia, Oia", "text": "Santa Mar\u00eda de Oia \u00e9 unha parroquia que se localiza no concello de Oia. Segundo o IGE en 2022 ti\u00f1a 710 habitantes (349 homes e 361 mulleres), distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 607 habitantes.\nEclesiasticamente incl\u00fae tam\u00e9n o lugar de San Xi\u00e1n, o cal pertence administrativamente \u00e1 parroquia do Rosal. Ademais, incl\u00faese no arciprestado da Guarda-Tebra, na diocese de Tui-Vigo.\nHistoria.\nO mosteiro foi desamortizado e vendido a particulares en 1835. A igrexa destinouse a igrexa parroquial baixo a advocaci\u00f3n de Santa Mar\u00eda a Real de Oia e desmembr\u00e1ndose da igrexa matriz, San Mamede de Pedornes. "}
{"id": "26779", "revid": "1093", "url": "https://gl.wikipedia.org/wiki?curid=26779", "title": "Inocencio XII", "text": ""}
{"id": "26780", "revid": "54336", "url": "https://gl.wikipedia.org/wiki?curid=26780", "title": "Pedornes, Oia", "text": "San Mamede de Pedornes \u00e9 unha parroquia do concello pontevedr\u00e9s de Oia, na Comarca do Baixo Mi\u00f1o. Segundo o IGE, no 2022, ti\u00f1a 372 habitantes (187 homes e 185 mulleres).\nXeograf\u00eda.\nEl\u00e9vase dende o nivel do mar, na Punta Orelluda, ata o Monte do Corrubedo, de 596 metros de altitude, na Serra da Groba.\nHai varios petr\u00f3glifos, como o de Pedra do Cazador.\nEclesiasticamente, pertence \u00f3 arciprestado da Guarda-Tebra, na diocese de Tui-Vigo.\nFestas.\nA festa parroquial cel\u00e9brase o 7 de agosto."}
{"id": "26781", "revid": "1093", "url": "https://gl.wikipedia.org/wiki?curid=26781", "title": "Clemente XI", "text": ""}
{"id": "26782", "revid": "54336", "url": "https://gl.wikipedia.org/wiki?curid=26782", "title": "Viladesuso, Oia", "text": "San Miguel de Viladesuso \u00e9 unha parroquia que se localiza no concello de Oia. Segundo o IGE, en 2022 ti\u00f1a 514 habitantes (251 homes e 263 mulleres), distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 476 habitantes. Eclesiasticamente, pertence \u00f3 arciprestado da Guarda-Tebra, na diocese de Tui-Vigo."}
{"id": "26784", "revid": "1131", "url": "https://gl.wikipedia.org/wiki?curid=26784", "title": "Amoedo, Pazos de Borb\u00e9n", "text": "San Sadurni\u00f1o de Amoedo \u00e9 unha parroquia que se localiza no concello de Pazos de Borb\u00e9n. Segundo o IGE, en 2022 ti\u00f1a 527 habitantes (270 homes e 257 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 585 habitantes."}
{"id": "26785", "revid": "54336", "url": "https://gl.wikipedia.org/wiki?curid=26785", "title": "Borb\u00e9n, Pazos de Borb\u00e9n", "text": "Santiago de Borb\u00e9n \u00e9 unha parroquia que se localiza no concello de Pazos de Borb\u00e9n. Segundo o IGE, en 2022 ti\u00f1a 520 habitantes (249 homes e 271 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 613 habitantes.\nXeograf\u00eda.\nO r\u00edo de Borb\u00e9n divide esta parroquia en d\u00faas partes: por unha banda enc\u00f3ntranse as aldeas de Cuartos de Borb\u00e9n e O Mosteiro e, pola outra, Sequeiros e O Pousi\u00f1o.\nCultura.\nO primeiro domingo de agosto cel\u00e9brase a festa na honra de Nosa Se\u00f1ora da Branca. Ademais \u00e9 tradici\u00f3n que os m\u00e1is pequenos participen na procesi\u00f3n subidos a un carro que porta a Virxe tirado polos veci\u00f1os. Tam\u00e9n se celebra o d\u00eda do Ap\u00f3stolo Santiago (25 de xullo), unha celebraci\u00f3n que tradicionalmente \u00e9 organizada polos matrimonios que levaban casados 25 anos; pero, nos \u00faltimos anos esta tradici\u00f3n viuse modificada dado os escasos matrimonios existentes no lugar. \nTam\u00e9n cabe destacar a romar\u00eda do Santo Aparecido o \u00faltimo s\u00e1bado de agosto. Esta romar\u00eda cel\u00e9brase na aldea do Pousi\u00f1o, m\u00e1is concretamente no miradoiro do Santo Aparecido. \u00c9 tradici\u00f3n que os veci\u00f1os se re\u00fanan para comer neste mesmo lugar. Pola tarde fanse xogos para os m\u00e1is pequenos e \u00e1 noiti\u00f1a ofr\u00e9cense sardi\u00f1as con pan de millo e vi\u00f1o para os asistentes. Ademais a xornada est\u00e1 amenizada por diversos grupos folcl\u00f3ricos. Esta celebraci\u00f3n ten orixe no ano 1983 cando a imaxe do Santo apareceu mentres se estaba realizando unha escavaci\u00f3n para crear unha pista forestal. A imaxe estaba rota e levouse a restaurar. Ademais elaborouse unha cruz de formig\u00f3n entre os veci\u00f1os para posteriormente colocar a imaxe unha vez que estivese restaurada. "}
{"id": "26786", "revid": "23204", "url": "https://gl.wikipedia.org/wiki?curid=26786", "title": "Cepeda, Pazos de Borb\u00e9n", "text": "San Pedro de Cepeda \u00e9 unha parroquia que se localiza no concello de Pazos de Borb\u00e9n. Segundo o IGE, en 2022 ti\u00f1a 210 habitantes (107 homes e 103 mulleres), o que sup\u00f3n un aumento en relaci\u00f3n ao ano 1999 cando ti\u00f1a 153 habitantes."}
{"id": "26787", "revid": "23204", "url": "https://gl.wikipedia.org/wiki?curid=26787", "title": "A Ermida, Pazos de Borb\u00e9n", "text": "Nosa Se\u00f1ora da Anunciaci\u00f3n da Ermida \u00e9 unha parroquia que se localiza no concello de Pazos de Borb\u00e9n na comarca de Vigo. Segundo o IGE, en 2022 ti\u00f1a 86 habitantes (39 homes e 47 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 126 habitantes.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "26788", "revid": "23204", "url": "https://gl.wikipedia.org/wiki?curid=26788", "title": "Moscoso, Pazos de Borb\u00e9n", "text": "San Paio de Moscoso \u00e9 unha parroquia que se localiza no concello de Pazos de Borb\u00e9n. Segundo o IGE, en 2022 ti\u00f1a 380 habitantes (185 homes e 195 mulleres). Ten tres entidades de poboaci\u00f3n.\nDe aqu\u00ed \u00e9 orixinario o grupo Os Trasnos de Moscoso."}
{"id": "26789", "revid": "23204", "url": "https://gl.wikipedia.org/wiki?curid=26789", "title": "Nespereira, Pazos de Borb\u00e9n", "text": "San Marti\u00f1o de Nespereira \u00e9 unha parroquia que se localiza no concello de Pazos de Borb\u00e9n. Segundo o IGE, en 2022 ti\u00f1a 792 habitantes (385 homes e 407 mulleres), o que sup\u00f3n un aumento en relaci\u00f3n ao ano 1999 cando ti\u00f1a 729 habitantes.\nLocalizaci\u00f3n.\nLocal\u00edzase \u00f3 suroeste do concello, entre Redondela e Mos. Por esta parroquia pasa o r\u00edo Louro, con lugares habilitados para a pesca que conta cun pequeno encoro no que se ba\u00f1a a xente en ver\u00e1n.\nEntre o patrimonio est\u00e1 a igrexa parroquial de San Marti\u00f1o e a Capela do Carme.\nFestividades.\nCelebra varias festas, a da Virxe do Carme (o 15 de xullo), a de Santa Tareixa (outubro) e d\u00faas festas gastron\u00f3micas: \"A festa do ovo\" en maio e a \"da carne \u00f3 caldeiro\" en outubro."}
{"id": "26790", "revid": "23204", "url": "https://gl.wikipedia.org/wiki?curid=26790", "title": "Pazos, Pazos de Borb\u00e9n", "text": "Santa Mar\u00eda de Pazos \u00e9 unha parroquia que se localiza no concello de Pazos de Borb\u00e9n. Segundo o IGE, en 2022 ti\u00f1a 344 habitantes (165 homes e 179 mulleres). Ten d\u00faas entidades de poboaci\u00f3n."}
{"id": "26791", "revid": "23204", "url": "https://gl.wikipedia.org/wiki?curid=26791", "title": "Xunqueiras, Pazos de Borb\u00e9n", "text": "San Salvador de Xunqueiras \u00e9 unha parroquia que se localiza no concello de Pazos de Borb\u00e9n. Segundo o IGE, en 2022 ti\u00f1a 139 habitantes (69 homes e 70 mulleres), o que sup\u00f3n un aumento en relaci\u00f3n ao ano 1999, cando ti\u00f1a 132 habitantes."}
{"id": "26793", "revid": "1888", "url": "https://gl.wikipedia.org/wiki?curid=26793", "title": "Euskadi Ta Askatasuna", "text": "Euskadi Ta Askatasuna (Pa\u00eds Vasco e Liberdade), m\u00e1is co\u00f1ecida como ETA, foi unha organizaci\u00f3n armada de Euskal Herria. Buscaba conseguir a creaci\u00f3n dun estado vasco a partir da independencia e uni\u00f3n dos diferentes territorios vascos que forman parte do Estado espa\u00f1ol e do franc\u00e9s.\nEra oficialmente considerada como organizaci\u00f3n terrorista por Espa\u00f1a, Francia, o Reino Unido, a Uni\u00f3n Europea, os Estados Unidos de Am\u00e9rica, o Canad\u00e1, o Consello de Europa e a ONU. Ten sido criticada por Amnist\u00eda Internacional polo uso de m\u00e9todos violentos como o asasinato e o secuestro , ademais da extorsi\u00f3n a empresarios para obter o chamado \u00abimposto revolucionario\u00bb, unha das s\u00faas fontes de financiamento. Os seus atentados causaron un total de 828 v\u00edtimas mortais at\u00e9 o 30 de xullo de 2009.\nOs seus obxectivos foron evolucionando co tempo. Nos \u00faltimos tempos, declaraban que o seu fin era o reco\u00f1ecemento por parte dos Estados espa\u00f1ol e franc\u00e9s do dereito de autodeterminaci\u00f3n de Euskal Herria para poderen estabelecer un estado socialista vasco independente.\nO 20 de outubro de 2011, ETA emitiu un comunicado no que anunciou o cesamento definitivo da actividade armada. O 16 de abril de 2018 emitiu unha carta na que anunciaba a disoluci\u00f3n definitiva de todas as s\u00faas estruturas.\nObxectivos.\nA meta de ETA, establecida en 1995 na \"Alternativa Democr\u00e1tica\", \u00e9 conseguir unha negociaci\u00f3n co Estado espa\u00f1ol para chegar \u00e1s seguintes condici\u00f3ns:\nAntes desta data, ETA basicamente apoiaba a \"Alternativa KAS\" de 1976, unha plataforma proposta por Coordinaci\u00f3n Patri\u00f3tica Socialista (KAS no seu acr\u00f3nimo en \u00e9uscaro), que ti\u00f1a pequenas variaci\u00f3ns segundo as versi\u00f3ns, mais que basicamente era o seguinte:\nA organizaci\u00f3n ten adoptado de cando en vez outras causas t\u00e1cticas secundarias como a loita contra: \nDenominaci\u00f3n.\nOs integrantes de ETA adoitan ser chamados \u00abetarras\u00bb, un neoloxismo creado pola prensa espa\u00f1ola a partir do nome da organizaci\u00f3n e o sufixo vasco co que se forman os xentilicios nese idioma. Nun primeiro momento, cham\u00f3uselles \u00abetistas\u00bb. En vasco, a denominaci\u00f3n \u00e9 \"etakideak\", plural de \"etakide\" (\u00abmembro de ETA\u00bb). Os membros e partidarios da organizaci\u00f3n frecuentemente utilizan as\u00ed mesmo o termo \u00abgudaris\u00bb (gudariak en \u00e9uscaro), que significa \"guerreiros\" ou \"soldados\".\nHistoria.\nDurante a ditadura.\nOrixes.\nEn 1952 organ\u00edzase un grupo de estudo universitario co nome Ekin (\"emprender\" en \u00e9uscaro) en Bilbao. A partir de 1953, o grupo toma contacto coa organizaci\u00f3n xuvenil do PNV, Euzko Gaztedi (EGI), e ambas asociaci\u00f3ns se fusionan en 1956. En 1958 comezan a albiscarse tensi\u00f3ns no seo da asociaci\u00f3n que levan \u00e1 escisi\u00f3n de ambos grupos. EKIN conv\u00e9rtese en ETA o 31 de xullo de 1959, desl\u00edgase as\u00ed do PNV e adopta unha ideolox\u00eda marxista-leninista. Dese\u00f1a, ademais, unha estratexia de \u00abacci\u00f3n directa\u00bb para actuar como un movemento de resistencia vasco, nunha \u00e9poca en que abundaban as loitas de liberaci\u00f3n nacional, como a descolonizaci\u00f3n de Alxeria. O seu ideario, plasmado na s\u00faa primeira asemblea, celebrada no mosteiro beneditino de Belloc (Francia) en maio de 1962, base\u00e1base en:\nPrimeiras asembleas e primeiros atentados.\nOs elementos esquerdistas, que afastan a ETA da tradici\u00f3n conservadora e cat\u00f3lica do PNV, quedan m\u00e1is definidos a partir da II Asemblea, na que se constatan afinidades entre o ideario de ETA e o comunismo. Esta asemblea celebrouse en Baiona na primavera de 1963.\nNa III Asemblea, aproximadamente entre abril e maio de 1964, tomouse a decisi\u00f3n de que a loita armada era o mellor modo de acadar os fins propostos. O relatorio publicouse m\u00e1is tarde co t\u00edtulo \"A insurrecci\u00f3n en Euskadi\". Nesta asemblea, ademais decidiuse unanimemente a ruptura co PNV, cuxo labor ETA consideraba \u00abcontrario \u00f3s intereses da liberaci\u00f3n nacional\u00bb. A influencia do pensamento de Federico Krutwig deixou en segundo plano os membros m\u00e1is moderados da direcci\u00f3n.\nResulta dif\u00edcil precisar cal foi o primeiro atentado de ETA, xa que a autor\u00eda dos primeiros que se lle atrib\u00faen non est\u00e1 clara. Hai fontes que sinalan que o primeiro foi o asasinato da nena de 22 meses Bego\u00f1a Urroz Ibarrola o 27 de xu\u00f1o de 1960, a causa da colocaci\u00f3n dunha bomba en Donostia, e outras que foi un intento marrado de descarrilar un tren de veter\u00e1ns de guerra en 1961. En calquera caso, o primeiro ataque reivindicado foi a morte do garda civil Jos\u00e9 Pardines Arcay o 7 de xu\u00f1o de 1968. Onde si semella haber m\u00e1is unanimidade \u00e9 en que foi en 1968 cando cometeron o seu primeiro atentado de gran repercusi\u00f3n: o asasinato de Melit\u00f3n Manzanas, xefe da polic\u00eda secreta de Donostia e torturador franquista. En 1970, varios membros de ETA son xulgados e condenados a morte no proceso de Burgos, mais a presi\u00f3n internacional fai que se conmute a pena, que xa fora aplicada a outros membros de ETA con anterioridade. O atentado de maior repercusi\u00f3n durante a ditadura foi en decembro de 1973, cando asasinaron \u00f3 almirante e presidente de goberno Luis Carrero Blanco en Madrid, acci\u00f3n aplaudida por moitas pol\u00edticas e pol\u00edticos dende o exilio e ETA conv\u00e9rtese nunha referencia para boa parte da esquerda espa\u00f1ola.\nIV Asemblea: as tres correntes.\nA partir da IV Asemblea aparecen algunhas das li\u00f1as de fractura que dividir\u00e1n aos membros da organizaci\u00f3n e que se far\u00e1n m\u00e1is claras en asembleas sucesivas, dando lugar a varias escisi\u00f3ns. Dun xeito simplificado, por unha parte hai unha tensi\u00f3n ideol\u00f3xica entre quen dan prioridade aos aspectos nacionais da actividade de ETA e, por outra banda, quen privilexia a implicaci\u00f3n nas loitas obreiras que sacoden a toda Espa\u00f1a neses anos. Al\u00e9n disto, disc\u00fatese sobre os graos de importancia que deben ter na actuaci\u00f3n da organizaci\u00f3n as loitas netamente pol\u00edticas dun lado e a actividade armada doutro. Na IV Asemblea, que se iniciou en agosto de 1965 en Guip\u00fascoa, na Casa de Exercicios Espirituais dos xesu\u00edtas de Loiola (Azpeitia) e continuou nunha cabana das campas de Urb\u00eda, lugar pr\u00f3ximo \u00f3 Santuario de Arantzazu, ao seren sorprendidos alg\u00fans delegados do exilio de cami\u00f1o \u00e1 primeira sede, marc\u00e1ronse tres tendencias:\nNesta asemblea aprobouse definitivamente o uso da violencia armada como unha das formas de acci\u00f3n habituais da organizaci\u00f3n baixo o principio de acci\u00f3n-represi\u00f3n-acci\u00f3n. Tam\u00e9n se aprobou o emprego da violencia para conseguir fondos econ\u00f3micos. O primeiro atraco a man armada tivo lugar en Bergara (Guip\u00fascoa) o 24 de setembro de 1965.\nV Asemblea: ETA Berri e ETA Zaharra.\nA V Asemblea d\u00e1 lugar \u00e1 primeira escisi\u00f3n. Realizouse en d\u00faas fases, a primeira en decembro de 1966 na casa parroquial de Gaztelu (Guip\u00fascoa). A segunda celebrouse en marzo de 1967 na casa de exercicios espirituais da Compa\u00f1\u00eda de Xes\u00fas de Getaria (Guip\u00fascoa). Na asemblea estouparon as diverxencias entre a corrente obreirista e os dous sectores nacionalistas formados na IV Asemblea. A corrente obreirista, sinalada como \u00abespa\u00f1olista\u00bb por pretender dar prioridade \u00e1 alianza con grupos de esquerdas do Estado espa\u00f1ol, escind\u00eduse nunha organizaci\u00f3n que chamaron ETA Berri (Nova ETA). Os outros dous sectores quedaron encadrados na chamada ETA Zaharra (Vella ETA), que pronto volver\u00eda ser simplemente ETA. ETA Berri contribu\u00edu a crear e acabou por disolverse nun partido pol\u00edtico de \u00e1mbito espa\u00f1ol chamado Movemento Comunista (MC). En ETA Zaharra, o sector terceiromundista acurrunchou e apartou do poder \u00f3 sector culturalista de \"Txillardegi\", que formou un grupo interno chamado \"Branka\". Na V Asemblea dec\u00eddese tam\u00e9n a creaci\u00f3n das catro frontes ou grupos de traballo interno que manter\u00e1 a organizaci\u00f3n \u00f3 longo dos anos: pol\u00edtico, militar, econ\u00f3mico e cultural.\nVI Asemblea: ETA-V e ETA-VI.\nNa VI Asemblea, celebrada no ver\u00e1n de 1970 en Baiona, rexorden con forza as tensi\u00f3ns, esta vez entre militaristas (partidarios da preeminencia da actividade terrorista), e un sector chamado outra vez \u00abobreirista\u00bb, que avoga pola supeditaci\u00f3n da loita armada \u00e1 loita pol\u00edtica realizada en alianza coas organizaci\u00f3ns obreiras. Este \u00faltimo sector \u00e9 maioritario durante a celebraci\u00f3n da asemblea, e a s\u00faa decisi\u00f3n de limitar a actividade armada fai que o sector militarista se negue a aceptar as resoluci\u00f3ns da asemblea, creando unha escisi\u00f3n que chamar\u00e1n ETA V Asamblea Askatasuna ala hil (Liberdade ou morte) ou ETA-V. O sector maioritario emprega a denominaci\u00f3n ETA VI Asamblea Iraultza ala hil (Revoluci\u00f3n ou morte) ou, abreviadamente, ETA-VI. Por\u00e9n, ETA-V logra facerse co control da organizaci\u00f3n, na que se integra un sector de EGI, as xuventudes do PNV, partidario da loita armada. ETA-VI, pola s\u00faa banda, div\u00eddese en dous grupos; o maioritario, que aproba en 1973 integrarse na Liga Comunista Revolucionaria (LCR, partido de \u00e1mbito espa\u00f1ol que moitos anos despois se unificar\u00e1 co MC; e o minoritario, que se disolver\u00e1 \u00f3 integrarse os seus membros noutras organizaci\u00f3ns como a Organizaci\u00f3n Revolucionaria de Trabajadores (ORT) e o PCE, ou incluso na propia ETA-V (novamente ETA a secas).\nA segunda VI Asemblea: ETA militar e ETA pol\u00edtico-militar.\nA VI Asemblea de 1973 (recordemos que quen fica co nome de ETA non reco\u00f1ece a anterior VI Asemblea) \u00e9 a que provoca as derradeiras e m\u00e1is importantes escisi\u00f3ns ata agora. Cel\u00e9brase en d\u00faas partes, a primeira na localidade vascofrancesa de Hasparren en agosto de 1973, e a segunda tralo atentado da r\u00faa Correo de Madrid. Na primeira parte rexorden as tensi\u00f3ns entre militaristas e obreiristas, que se plasman en dous sectores enfrontados e con pouca comunicaci\u00f3n entre eles. Son os militaristas quen deciden unilateralmente atentar contra Carrero Blanco en decembro de 1973, provocando a escisi\u00f3n do sector obreirista, que se constituir\u00e1 no Partido Revolucionario de los Trabajadores Vascos (PRTV), abandonando ETA.\nTralo atentado rexorde, durante a celebraci\u00f3n da segunda parte da asemblea, a antiga discrepancia entre quen avogan pola prioridade absoluta da actividade terrorista e quen desexan a s\u00faa supeditaci\u00f3n \u00e1s loitas pol\u00edticas. As\u00ed xorden d\u00faas organizaci\u00f3ns: ETA Militar (ETA-m) e ETA Pol\u00edtico-Militar (ETA p-m).\nDurante a transici\u00f3n.\nCando se inicia a chamada Transici\u00f3n, polo tanto, hai d\u00faas ETA. ETA p-m apoiou a fundaci\u00f3n dun partido pol\u00edtico que representara o ideario da organizaci\u00f3n ante as elecci\u00f3ns xerais de 1977, o Euskal Iraultzarako Alderdia (\"Partido para a Revoluci\u00f3n Vasca\"). M\u00e1is adiante, ETA p-m aceptou a amnist\u00eda concedida polo goberno espa\u00f1ol a t\u00f3dalas presas e presos etarras a\u00ednda que tiveran delitos de sangue, abandonando a violencia e integr\u00e1ndose no partido pol\u00edtico Euskadiko Ezkerra (\u00abesquerda de Euskadi\u00bb), que posterioemente se fusionar\u00eda co PSE-PSOE. O abandono da violencia, decidido na VII Asemblea de ETA p-m, foi contestado por boa parte da s\u00faa militancia, que se integrou en ETA-m (que en adiante, volveu ser co\u00f1ecida simplemente como ETA), en especial os chamados \"comandos bereziak\" (especiais), dedicados \u00e1s acci\u00f3ns violentas m\u00e1is importantes. Alg\u00fans dos dirixentes do que en adiante ser\u00eda xa a \u00fanica ETA proceden de ETA p-m, como \"Antxon\" ou \"Pakito\", e d\u00e9beselle a persoas desta procedencia tam\u00e9n a chamada Alternativa KAS.\nETA, pola s\u00faa banda, consideraba que co sistema constitucional de 1978 as cousas non cambiar\u00e1n substancialmente no referido ao dereito de autodeterminaci\u00f3n, e decidiu continuar a s\u00faa actividade terrorista conforme a idea que vi\u00f1a defendendo de preeminencia da loita armada sobre a pol\u00edtica e dos aspectos nacionais sobre os sociais ou revolucionarios. Os atentados aumentaron en n\u00famero e intensidade. Entre estes destacan:\nDurante a ditadura franquista, e grande parte da democracia, ETA gozou da tolerancia do goberno franc\u00e9s, que permit\u00eda aos seus integrantes moverse libremente polo seu territorio, coa idea de que as\u00ed contribuir\u00eda \u00e1 fin do r\u00e9xime franquista. Fal\u00e1base ent\u00f3n do \u00absantuario franc\u00e9s\u00bb de ETA. Xa no s\u00e9clo XXI, Francia colabora intensamente coas autoridades espa\u00f1olas na loita contra ETA.\nDurante a democracia.\nEntre 1983 e 1987 xurdiron os Grupos Antiterroristas de Liberaci\u00f3n ou GAL, organizaci\u00f3n que cometeu asasinatos, secuestros e torturas, tanto a membros de ETA como a civ\u00eds. Cham\u00f3uselle a isto a \u00abguerra sucia\u00bb. En 1997 xulg\u00e1ronse e encarcer\u00e1ronse a persoas implicadas nos GAL, entre as que hab\u00eda responsables pol\u00edticos de alto nivel, coma o propio ministro socialista do Interior, Jos\u00e9 Barrionuevo.\nEn 1986 fundouse a Coordinadora Gesto por la paz, que comezou a convocar manifestaci\u00f3ns silenciosas en todas as vilas ao d\u00eda seguinte de cada asasinato causado pola violencia pol\u00edtica relativa a Euskadi, tanto de ETA como dos GAL, no que foron as primeiras manifestaci\u00f3ns contra a violencia terrorista. Ese mesmo ano, ETA asasinou en Ordizia a Mar\u00eda Dolores Gonz\u00e1lez Katarain, \"Yoyes\", antiga dirixente da organizaci\u00f3n, que decidira deixar a loita armada e xa se reinserira na sociedade, acus\u00e1ndoa de \u00abdesertora\u00bb.\nO 12 de xaneiro de 1988 asinouse o pacto de Ajuria-Enea entre todos os partidos vascos ag\u00e1s Herri Batasuna, co fin de acabar coa violencia de ETA.\nO 28 de xaneiro de 1988 ETA anunciou un alto o fogo de 60 d\u00edas, que prolongou varias veces. Intentouse unha negociaci\u00f3n entre ETA (representada por Eugenio Etxebeste, \"Antxon\") e o goberno espa\u00f1ol do PSOE, denominada Mesa de Alxer, que terminou en maio sen acordos. Finalizou as\u00ed o alto o fogo.\nAlegando a necesidade de evitar que ETA impedise mediante coacci\u00f3n a reinserci\u00f3n dos seus membros presos, anteriormente agrupados en c\u00e1rceres vascas, o goberno do PSOE decidiu a dispersi\u00f3n dos presos de ETA polos c\u00e1rceres de todo o Estado espa\u00f1ol. Esta medida, que busca que os presos etarras non formen un grupo de presi\u00f3n nos c\u00e1rceres vascos, provocou rexeitamento, especialmente desde sectores nacionalistas, que proclaman a s\u00faa ilegalidade.\nEn 1992, a c\u00fapula dirixente de ETA ao completo \u00e9 detida en Bidarte, o que forzou o cambio de direcci\u00f3n. Tras unha tregua de dous meses, adoptan postulados m\u00e1is radicais. A principal consecuencia deste cambio de rumbo foi a suposta creaci\u00f3n dos \u00abcomandos Y\u00bb, formados por mozas e mozos (xeralmente menores de idade) dedicados \u00e1 chamada \"kale borroka\" (\u00abloita na r\u00faa\u00bb en vasco). As s\u00faas actividades incluir\u00edan a queima de autobuses e mobiliario urbano e mais o lanzamento de c\u00f3cteis molotov. A s\u00faa aparici\u00f3n atrib\u00faese a unha hipot\u00e9tica debilidade de ETA, que os obrigar\u00eda a recorrer a menores para manter ou aumentar o seu impacto na sociedade tras importantes detenci\u00f3ns dos seus militantes, inclu\u00edda a s\u00faa c\u00fapula militar. Tam\u00e9n empezaron a recibiren ameazas as e os concelleiros de partidos pol\u00edticos non nacionalistas vascos. Con todo, dentro do chamado Movemento de Liberaci\u00f3n Nacional Vasco n\u00e9gase a existencia dos Comandos Y, e af\u00edrmase que a s\u00faa descrici\u00f3n \u00e9 unha manobra para impo\u00f1er unha maior pena de prisi\u00f3n a quen realiza estas acci\u00f3ns. O papel de ETA como organizador da \"kale borroka\" foi considerado probado pola Audiencia Nacional. Por outra banda, desde distintos sectores pol\u00edticos de esquerda (principalmente da esquerda abertzale) n\u00e9gase este papel.\nEn 1995, a organizaci\u00f3n lanzou unha serie de esixencias ao goberno espa\u00f1ol como condici\u00f3n para o cesamento da violencia. A chamada Alternativa Democr\u00e1tica vi\u00f1a substitu\u00edr a alternativa KAS como proposta de m\u00ednimos para o reco\u00f1ecemento de Euskal Herria. Do reco\u00f1ecemento por parte do Goberno Espa\u00f1ol da territorialidade vasca, de que a soberan\u00eda reside no pobo vasco e de que este ten o dereito de autodeterminaci\u00f3n, derivar\u00eda o cesamento total das actividades armadas de ETA. O goberno espa\u00f1ol rexeitou as esixencias de ETA, intentou silenciar a s\u00faa difusi\u00f3n e os tribunais procesaron a mesa nacional de HB por aproveitar os espazos gratu\u00edtos de publicidade electoral para difundir as esixencias, engadindo ao seu anuncio algunhas imaxes extra\u00eddas dun v\u00eddeo de ETA.\nO 19 de abril dese mesmo ano fracasou un atentado con coche bomba contra o l\u00edder da oposici\u00f3n conservadora Jos\u00e9 Mar\u00eda Aznar, que pronto ser\u00eda elixido presidente de goberno, e, segundo as forzas de seguridade, foi abortado o asasinato do rei Juan Carlos I, a\u00ednda que o acto de maior impacto social veu ao ano seguinte. O 10 de xullo de 1997 secuestraron ao concelleiro do Partido Popular de Ermua Miguel \u00c1ngel Blanco, ameazando con matalo se o goberno espa\u00f1ol non ced\u00eda \u00e1s s\u00faas esixencias. Seis mill\u00f3ns de persoas manifest\u00e1ronse, tanto no Pa\u00eds Vasco como no resto de Espa\u00f1a, para esixir a s\u00faa liberaci\u00f3n. Ao cabo de dous d\u00edas ETA cumpriu a s\u00faa ameaza, o que desencadeou manifestaci\u00f3ns masivas de rexeitamento ao berro de \u00ab\u00a1Asasinos!\u00bb, \u00abVascos si, ETA non\u00bb e outros. Denominouse a isto ent\u00f3n o \u00abesp\u00edrito de Ermua\u00bb.\nA tregua de 1998.\nO 16 de setembro de 1998, ETA declaraba unha \"tregua indefinida e sen condici\u00f3ns\" que entrar\u00eda en vigor dous d\u00edas despois do seu anuncio. ETA dic\u00eda no seu comunicado que \"Os cidad\u00e1ns vascos estamos soxulgados baixo dous Estados fortes. Ambos Estados utilizan todos os seus instrumentos armados, pol\u00edticos, econ\u00f3micos e culturais para evitar as posibilidades que ti\u00f1a Euskal Herria, un pobo libre no futuro\". Pero advert\u00eda ETA que o obxectivo deste paso non era a \"pacificaci\u00f3n\", e que ser\u00eda un engano \u00e1 sociedade dicir que este paso leva \u00e1 \"normalizaci\u00f3n\", \"a consolidaci\u00f3n do marco actual e unha paz sen que nada cambie.\". Respecto das instituci\u00f3ns, recordaban o seu obxectivo de crear unha instituci\u00f3n \u00fanica e soberana que integre todos os territorios que reclaman, e que era a hora \"de acabar cos partidos, estruturas institucionais e represoras que te\u00f1en por obxectivo a construci\u00f3n de Espa\u00f1a e Francia, e a desaparici\u00f3n de Euskal Herria.\"\nO seu comunicado, para rematar, matizaba a suspensi\u00f3n das s\u00faas actividades, reco\u00f1ecendo que seguir\u00eda desenvolvendo os labores de fornezo, mantemento das s\u00faas estruturas e o seu \"dereito de defensa en hipot\u00e9ticos enfrontamentos\", e advert\u00eda da posibilidade de revogaci\u00f3n da tregua indefinida, condicion\u00e1ndoa aos acontecementos futuros.\nEsta tregua estivo precedida por un acordo asinado un mes antes pola propia organizaci\u00f3n terrorista ETA, o Partido Nacionalista Vasco e Eusko Alkartasuna, no que todas as partes compromet\u00edanse a buscar a integraci\u00f3n dos seis territorios nunha instituci\u00f3n \u00fanica e soberana, obxectivo pol\u00edtico de ETA, e os partidos pol\u00edticos PNV e EA compromet\u00edanse a \"deixar os seus acordos cos partidos que te\u00f1en como obxectivo a destruci\u00f3n de Euskal Herria e a construci\u00f3n de Espa\u00f1a (PP e PSOE)\". Pola s\u00faa banda, ETA obrig\u00e1base a anunciar o \"alto \u00f3 fogo indefinido\".\nO 12 de setembro dese mesmo 1998, catro d\u00edas antes do anuncio oficial de tregua por parte de ETA, asinouse na localidade navarra de Estella un pacto entre o Partido Nacionalista Vasco, Herri Batasuna, Eusko Alkartasuna, Ezker Batua-Berdeak, o sindicato LAB, e outras organizaci\u00f3ns no que se analizaba a situaci\u00f3n de Irlanda do Norte e trat\u00e1base de proxectar o proceso de paz al\u00ed seguido para o caso do Pa\u00eds Vasco. Declaraban os firmantes o proceso que deb\u00eda seguirse para a \"resoluci\u00f3n pol\u00edtica do conflito\". Este m\u00e9todo base\u00e1base na negociaci\u00f3n pol\u00edtica, en ausencia de violencia, para dar resposta \"\u00e1 tradici\u00f3n e aspiraci\u00f3ns de soberan\u00eda das cidad\u00e1s e cidad\u00e1ns de Euskal Herria\". O acordo co\u00f1eceuse como Pacto de Estella. A s\u00faa firma puxo fin ao Pacto de Ajuria Enea.\nEn maio de 1999 produciuse en Su\u00edza unha reuni\u00f3n entre representantes da banda terrorista ETA e enviados do goberno espa\u00f1ol. Esa reuni\u00f3n pretend\u00eda ser para ETA un primeiro contacto para unha serie de reuni\u00f3ns nas que se abordasen cuesti\u00f3ns pol\u00edticas. Para o goberno pretend\u00eda ser un modo de tratar de verificar de primeira man se a banda estaba disposta a cesar dun modo definitivo as s\u00faas actividades criminais. A reuni\u00f3n non prosperou.\nEn setembro dese mesmo ano, ETA propuxo a PNV e EA subscribir unha actualizaci\u00f3n do compromiso adquirido o ano anterior, no que buscaban a materializaci\u00f3n dos obxectivos fixados, mediante a celebraci\u00f3n dunhas elecci\u00f3ns en toda Euskal Herr\u00eda (tanto a parte espa\u00f1ola como francesa) que elixise un parlamento encargado de redactar unha Constituci\u00f3n para o novo Estado. ETA condicionaba o cesamento definitivo das s\u00faas actividades terroristas \u00e1 \"fortaleza e estabilidade\" do novo parlamento. Este novo acordo foi rexeitado polos firmantes do pacto anterior e xa que logo non chegou a formalizarse.\nO 28 de novembro ETA anunciaba a ruptura da tregua mantida durante un ano. No seu comunicado, recordaba o pacto asinado con PNV e EA e as formulaci\u00f3ns do Pacto de Estella, e alud\u00eda como raz\u00f3ns para a reanudaci\u00f3n das s\u00faas actividades criminais, a presi\u00f3n exercida polos gobernos de Espa\u00f1a e Francia e a pretensi\u00f3n do goberno espa\u00f1ol de \"que de ser un proceso de construci\u00f3n nacional pasase a ser un proceso de paz sen contido, intentando afogar \u00e1 esquerda abertzale na \u00abnormalidade\u00bb pol\u00edtica e coa intenci\u00f3n obstinada e maligna de que a interrupci\u00f3n \u00abprovisional\u00bb das acci\u00f3ns de ETA pasase a ser \u00abdefinitiva\u00bb e irreversible.\". Tam\u00e9n se queixaba de que PNV e EA non responderan \u00e1 s\u00faa proposta de actualizaci\u00f3n de pacto. Anunci\u00e1base a data do 3 de decembro como a escolleita para a volta \u00e1 violencia.\nA tregua en Catalu\u00f1a.\nO 26 de xaneiro de 2004, o xornal ABC desvelaba que o ent\u00f3n \"conseller en cap\" da Generalitat de Catalu\u00f1a, Josep-Llu\u00eds Carod-Rovira entrevist\u00e1rase os d\u00edas 3 e 4 de xaneiro na localidade norcatalana de Perpiny\u00e1 con dirixentes de ETA e que ultimaba un pacto coa banda terrorista segundo o cal esta comprometer\u00edase a non atentar en Catalu\u00f1a a cambio de que o l\u00edder de Esquerra Republicana de Catalunya proclamara unha declaraci\u00f3n independentista en favor do dereito de autodeterminaci\u00f3n dos pobos. O mesmo d\u00eda, e trala publicaci\u00f3n da informaci\u00f3n en ABC, o propio Carod-Rovira confirmou a reuni\u00f3n, a\u00ednda que asegurou que, pese a ter falado de pol\u00edtica, non chegara a ning\u00fan \"pacto, nin ning\u00fan acordo nin ningunha contraprestaci\u00f3n, porque non falaba en nome de ning\u00fan goberno\". Pediu desculpas \u00e1 Generalitat por non ter informado e por facelo cando era o n\u00famero dous da mesma, tralo cal presentou a s\u00faa dimisi\u00f3n, que foi aceptada polo presidente da Generalitat, Pasqual Maragall, permanecendo como conselleiro sen carteira ata o d\u00eda 3 de febreiro de 2004.\nO 18 de febreiro, ETA anunciaba unha tregua unicamente para o territorio de Catalu\u00f1a co \"desexo de unir os lazos entre o pobo vasco e o catal\u00e1n\". O ent\u00f3n presidente do goberno, Jos\u00e9 Mar\u00eda Aznar, declarou que este anuncio era a contribuci\u00f3n de ETA a \"esta estratexia repulsiva, promovida por Esquerra Republicana de Catalunya\". O l\u00edder do PSOE, Jos\u00e9 Luis Rodr\u00edguez Zapatero, opinar\u00eda que \"\"o contido do comunicado de establecer unha tregua en Catalu\u00f1a \u00e9 absolutamente rexeitable e inadmisible e, dende logo, debe ter consecuencias pol\u00edticas\". O presidente da Generalitat, Pasqual Maragall dir\u00eda \"Que digan que non matar\u00e1n en Catalunya nos indigna m\u00e1is a\u00ednda polo que ten de perversi\u00f3n. Non queremos o perd\u00f3n de ETA. Rep\u00fagnanos\"\". Pola s\u00faa banda, Carod-Rovira insistiu en que na s\u00faa reuni\u00f3n non se chegou a ningunha clase de pacto \u00e1 vez que pediu a s\u00faa extensi\u00f3n \u00f3 resto de Espa\u00f1a, o abandono das armas e que deixara de matar.\nPersecuci\u00f3n policial.\nCada vez con m\u00e1is frecuencia, as acci\u00f3ns de ETA son frustradas polas forzas de seguridade do estado. O d\u00eda de Noiteboa de 2003 a Polic\u00eda Nacional detivo en Donostia e Hernani a dous etarras que deixaran dinamita nun vag\u00f3n presuntamente preparado para estoupar na estaci\u00f3n de Chamart\u00edn de Madrid; e o d\u00eda 1 de marzo de 2004, a Garda Civil detivo na provincia de Cuenca unha furgoneta con 536\u00a0kg de explosivos, impedindo un atentado na capital. Segundo parece estaba planeado nunha zona comprendida entre Alcal\u00e1 de Henares e Madrid, \u00e1 luz dun mapa atopado no veh\u00edculo.\nO 11-M.\nO goberno espa\u00f1ol identificou, nun primeiro momento, a ETA como a organizaci\u00f3n autora do masacre, o que negaron as forzas pr\u00f3ximas \u00e1 organizaci\u00f3n terrorista e a propia ETA nun comunicado ao d\u00eda seguinte, e xa de inmediato xurdiu a hip\u00f3tese dunha organizaci\u00f3n terrorista islamista radical que se reforzou ao anunciar o ministro do interior o descubrimento dunha furgoneta con detonadores e unha cas\u00e9 con textos do Cor\u00e1n, a\u00ednda as\u00ed mant\u00edvose oficialmente a tese dun atentado de ETA, o que lle supuxo ao goberno fortes cr\u00edticas nalg\u00fans medios de comunicaci\u00f3n e polas forzas pol\u00edticas da oposici\u00f3n. Polas investigaci\u00f3ns levadas a cabo, cada vez cobrou m\u00e1is forza a teor\u00eda que establec\u00eda que foron islamistas os autores, por non dicir que unha c\u00e9lula islamista reivindicounos. Finalmente a sentenza xudicial do caso dic\u00eda que non hai indicios que poidan facer pensar en ETA nin como autora nin como colaboradora no atentado.\nA proposta de Anoeta.\nO 4 de outubro de 2004 a polic\u00eda francesa lanzou unha operaci\u00f3n contra o aparato lox\u00edstico de ETA na que se realizaron 20 detenci\u00f3ns. Entre eles estaban Mikel Albizu Iriarte, \"Mikel Antza\", e a s\u00faa compa\u00f1eira sentimental, Soledad Iparragirre, \"Anboto\", m\u00e1ximos responsabeis da banda, xunto con outros dirixentes destacados. Descubr\u00edronse catro zulos cunha gran cantidade de armamento, moi superior \u00e1 que se estimaba no seu poder; tam\u00e9n se interveu material con informaci\u00f3n sobre ETA e se requisou a imprenta coa que se editaba o bolet\u00edn interno, a\u00ednda que non se localizou ningunha suma importante de cartos. A operaci\u00f3n foi cualificada como a m\u00e1is importante dende as detenci\u00f3ns en Bidarte en 1992. En medios af\u00edns a ETA restouse importancia \u00f3s feitos, sinalando que a direcci\u00f3n de ETA ter\u00eda en breve novos responsables. Espa\u00f1a solicitou a extradici\u00f3n de Mikel Antza e Anboto mediante unha euroorde.\nO 14 de novembro de 2004, Batasuna organizou un acto pol\u00edtico multitudinario no Vel\u00f3dromo de Anoeta, que o seu portavoz, Arnaldo Otegi, presentou como \"un acto ilegal dunha organizaci\u00f3n ilegal\". Nese acto formalizouse a s\u00faa proposta para a superaci\u00f3n do conflito, que ser\u00eda asumida tam\u00e9n por ETA e grande parte da esquerda abertzale. Esta proposta baseabase no establecemento de d\u00faas mesas de di\u00e1logo. A primeira entre o goberno e ETA para tratar o tema do cesamento das actividades terroristas, e a segunda mesa, constitu\u00edda por t\u00f3dolos partidos pol\u00edticos, pero \u00f3 marxe do Parlamento vasco, para debater o tema pol\u00edtico.\nResoluci\u00f3n no congreso para o di\u00e1logo.\nDespois de m\u00faltiples intentos de atentados frustrados pola polic\u00eda e a Garda Civil, ETA propuso unha tregua pouco antes das elecci\u00f3ns do 17 de abril de 2005 \u00f3 Parlamento Vasco. A resposta do goberno foi unha petici\u00f3n a ETA para que abandonase as armas como condici\u00f3n de calquera negociaci\u00f3n. Entre t\u00f3dalas forzas pol\u00edticas espa\u00f1olas das Cortes (partidos pol\u00edticos vascos inclu\u00eddos) hab\u00eda consenso en que o Estado non far\u00eda concesi\u00f3ns de tipo pol\u00edtico \u00e1 banda terrorista.\nO 17 de maio de 2005, aprobouse no Congreso unha resoluci\u00f3n do PSOE na que se autoriza o di\u00e1logo con ETA se se producen as condici\u00f3ns adecuadas para un final dialogado da violencia, como unha clara vontade para po\u00f1er fin \u00e1 mesma e actitudes inequ\u00edvocas que poidan conducir a esa convicci\u00f3n. Esa resoluci\u00f3n, que contou co apoio de t\u00f3dolos grupos pol\u00edticos ag\u00e1s o Partido Popular (192 votos a favor e 142 en contra), dic\u00eda explicitamente que \"as cuesti\u00f3ns pol\u00edticas deben resolverse unicamente a trav\u00e9s dos representantes lex\u00edtimos da vontade popular. A violencia non ten prezo pol\u00edtico e a democracia espa\u00f1ola nunca aceptar\u00e1 a chantaxe.\"\nUn mes despois, o 19 de xu\u00f1o, ETA anunciaba que suspend\u00eda dende o 1 de xu\u00f1o as s\u00faas acci\u00f3ns terroristas contra cargos pol\u00edticos electos, tendo en conta o que, na s\u00faa opini\u00f3n, f\u00f3ra o fracaso do pacto antiterrorista. Esta tregua foi matizada uns d\u00edas despois para aclarar que as Autoridades do Estado e quen ten responsabilidades de goberno est\u00e1n exclu\u00eddos desta medida e polo tanto si pod\u00edan sufrir atentados.\nAt\u00e9 marzo de 2006, ETA continuou colocando bombas en instalaci\u00f3ns de entidades p\u00fablicas, de empresas do Pa\u00eds Vasco, e en v\u00edas de comunicaci\u00f3n. Por\u00e9n, sinalizou a maior parte das bombas colocadas \u00f3 longo de 2005 e 2006 con avisos como \"Perigo bomba\".\nA tregua de 2006.\nETA ten decretado \u00f3 longo da s\u00faa historia cinco treguas totais e outras tantas parciais. A anterior tregua anunciada por ETA o 16 de setembro de 1997, prolongouse ata o 3 de decembro de 1999 e foi o alto o fogo m\u00e1is longo dos decretados polos terroristas \u00f3 longo da s\u00faa historia.\nO 22 de marzo de 2006 ETA anunciou mediante un comunicado remitido a Euskal Irrati Telebista (EiTB), a Radio Televisi\u00f3n Vasca, e \u00f3 diario en \u00e9uscaro Berria un \"alto o fogo permanente\" a partir do d\u00eda 24 de marzo de 2006 coa intenci\u00f3n de impulsar un proceso que culminase cun novo marco pol\u00edtico. Neste comunicado instaba a Espa\u00f1a e Francia a que cesasen a represi\u00f3n cara a eles. C\u00f3mpre resaltar que o concepto de \"alto o fogo permanente\" \u00e9 o mesmo que empregou o Ex\u00e9rcito Republicano Irland\u00e9s (IRA) cando deu o primeiro paso que contribu\u00edu a iniciar o proceso de paz definitivo en Irlanda do Norte. \u00d3 d\u00eda seguinte emitiron outro comunicado aclarando que o cambio pol\u00edtico busca a superaci\u00f3n do marco actual, que \u00e9 de \"negaci\u00f3n, partici\u00f3n e imposici\u00f3n\".\nO 29 de xu\u00f1o de 2006, o presidente do Goberno, Jos\u00e9 Luis Rodr\u00edguez Zapatero, informou \u00f3s medios de comunicaci\u00f3n, nunha declaraci\u00f3n institucional no vest\u00edbulo do Congreso dos Deputados, do inicio do di\u00e1logo con ETA, tralo alto o fogo.\nAcontecementos recentes.\nO 23 de setembro de 2006 membros de ETA armados e enmascarados intervi\u00f1eron nun acto pol\u00edtico na localidade de Oiartzun (Guip\u00fascoa) e declararon que a organizaci\u00f3n seguir\u00eda \"en armas\" at\u00e9 conseguir \"a independencia e o socialismo no Pa\u00eds Vasco\". \"A loita non \u00e9 cousa do pasado. \u00c9 o presente e o futuro\", declarou o militante. Isto foi interpretado por alg\u00fans como un intento de apertar \u00f3 goberno, e por outros analistas como unha declaraci\u00f3n das intenci\u00f3ns \u00faltimas de ETA, deixando claro que a organizaci\u00f3n non se desarmar\u00eda at\u00e9 conseguir as s\u00faas metas. O presidente Jos\u00e9 Luis Rodr\u00edguez Zapatero enfatizou que o goberno manter\u00eda a s\u00faa oferta de negociaci\u00f3n a ETA a pesar do acto.\nO 24 de outubro de 2006 unha c\u00e9lula presuntamente etarra robou 300 pistolas, munici\u00f3n e recambios en Francia.\nO 4 de novembro de 2006 o xornal Gara publicou extractos do bolet\u00edn de ETA \"Zutabe\" no.111, no que a organizaci\u00f3n pondera que \"se o goberno espa\u00f1ol non cumpre os seus compromisos e non hai pasos visibeis, o proceso de paz romper\u00e1\". ETA tam\u00e9n anunciou que eles \"har\u00edan un renovado esforzo nas negociaci\u00f3ns co goberno espa\u00f1ol\". A ETA \"lamenta que no tempo transcorrido dende a declaraci\u00f3n de marzo de alto o fogo (\u2026) un tempo precioso ten sido malgastado\". Eles demandan \u00f3 presidente Jos\u00e9 Luis Rodr\u00edguez Zapatero \"dar unha resposta positiva\" \u00f3s dous aspectos centrais: (1) \"\u00e1 demanda espec\u00edfica do total cumprimento dos compromisos que adoptou de deixar de lado a represi\u00f3n e cesar os ataques\" e (2) \"el ter\u00e1 que comprometerse claramente a respectar a decisi\u00f3n do proceso en Euskal Herria, isto \u00e9: o desexo dos cidad\u00e1ns vascos\".\nO 30 de decembro de 2006 a explosi\u00f3n dunha furgoneta bomba no Aeroporto de Barajas, atribu\u00edda \u00e1 ETA, supuxo a fin impl\u00edcita do \"alto \u00f3 fogo permanente\", se ben o grupo terrorista entendeu que a tregua continuaba e que as d\u00faas persoas falecidas nese atentado se deberon a un erro. Por\u00e9n, o 5 de xu\u00f1o de 2007 diversos xornais publicaron un comunicado da ETA a rotura definitiva da tregua, que entrar\u00eda en vigor \u00e1s cero horas do d\u00eda 6 e \u00abquedando abertas todas as frontes\u00bb.\nReacci\u00f3ns \u00f3 alto o fogo.\nO goberno socialista chamou \u00e1 prudencia malia manifestar, como case t\u00f3dolos partidos pol\u00edticos, unha visi\u00f3n optimista.\nO PP liderado por Mariano Rajoy amosou pesimismo e reservas cara ao comunicado inicial, e mantivo que era tan s\u00f3 un respiro a ETA, probablemente como as derradeiras treguas. Reclamoulle \u00f3 goberno que siga a loitar contra os terroristas.\nO Goberno Vasco de Juan Jos\u00e9 Ibarretxe reclamou o establecemento dunha mesa de negociaci\u00f3ns entre t\u00f3dolos partidos vascos tralo ver\u00e1n de 2006, que nunca se chegou a establecer. Todos os partidos vascos, ag\u00e1s o PPPV, sum\u00e1ronse a este acordo.\nA posici\u00f3n de Batasuna evolucionou dende un cauto pero construtivo optimismo at\u00e9 lanzar serios avisos polo que consideran \"inmobilismo do Goberno espa\u00f1ol\" e o que eles consideran \"unha aposta non por resolver o conflito sen\u00f3n para desgastar \u00e1 esquerda nacionalista\". O m\u00e1is serio destes avisos f\u00edxose o 5 de decembro de 2006, cando deron unha conferencia de prensa denunciando unha represi\u00f3n continua e o aviso de que o proceso de paz dificilmente poder\u00eda continuar nesas condici\u00f3ns.\nETA racha a tregua.\nO atentado de decembro no aeroporto de Madrid foi totalmente inesperado e chegou un d\u00eda despois de que o Goberno expresase publicamente a s\u00faa confianza no proceso de paz. A diferenza do ocorrido en 1999, cando ETA anunciaba que rachaba o seu primeiro alto o fogo enviando un comunicado, nesta ocasi\u00f3n, a organizaci\u00f3n alertou por tel\u00e9fono pouco antes da explosi\u00f3n da existencia do coche bomba, que estourou \u00e1s 9.00 horas no m\u00f3dulo D do aparcadoiro da T4 de Barajas. D\u00faas persoas de nacionalidade ecuatoriana que se atopaban no lugar da explosi\u00f3n faleceron.\nLogo de cinco d\u00edas de intensa procura baixo os cascallos, foi achado sen vida Carlos Alonso Palate, de 35 anos, a primeira v\u00edtima mortal de ETA en tres anos e sete meses. Longos traballos de rescate permitiron recuperar, pouco despois, o corpo de Diego Armando Estacio. No que respecta a danos materiais, a explosi\u00f3n provocou o afundimento de tres das catro plantas do m\u00f3dulo D do aparcadoiro.\nCaracter\u00edsticas.\nO lema de ETA \u00e9 \"bietan jarrai\" (\u00abseguir nas d\u00faas\u00bb, \u00e9 dicir, na loita pol\u00edtica e na militar). O seu emblema consiste nunha serpe envolvendo un hacha, e foi creado por F\u00e9lix Likiniano, veterano antifranquista exiliado en Francia. Este emblema inspirou un s\u00edmbolo empregado no selo dos GAL (Grupos Antiterroristas de Liberaci\u00f3n): un hacha e unha serpe coa testa cortada.\nOrganizaci\u00f3n.\nA mi\u00fado ETA \u00e9 vinculada co Movemento de Liberaci\u00f3n Nacional Vasco (MLNV), formado por distintas organizaci\u00f3ns independentistas vascas, como os partidos e agrupaci\u00f3ns electorais Batasuna, Euskal Herritarrok e Herri Batasuna (ilegalizados en Espa\u00f1a), o movemento xuvenil Segi (antes Haika, antes Jarrai e Gazteria, tam\u00e9n ilegalizados), o sindicato LAB, Gestoras Pro Amnist\u00eda (tam\u00e9n ilegalizada) e outras, que asumen uns principios com\u00fans, dentro do que chaman \"esquerda abertzale\" (\"ezker abertzalea\" en \u00e9uscaro, que se traducir\u00eda como esquerda patri\u00f3tica ou esquerda nacionalista). Os seus postulados ideol\u00f3xicos res\u00famense na alternativa KAS. A\u00ednda que moitos membros de organizaci\u00f3ns consideradas af\u00edns \u00f3 MLNV non apoian a loita armada, a banda terrorista exerce unha influencia central como principal organizaci\u00f3n e referencia do Movemento. En instruci\u00f3ns de procesos do xu\u00edz Baltasar Garz\u00f3n consid\u00e9rase a varias destas organizaci\u00f3ns e sociedades como parte de ETA. En 2005 comezou o xu\u00edzo contra varios representantes deste tipo de organizaci\u00f3ns, dentro do proceso 18/98 e seguintes.\nOrgan\u00edzase en distintos comandos, cuxo obxectivo \u00e9 atentar nunha zona xeogr\u00e1fica determinada, coordinados por unha direcci\u00f3n ou c\u00fapula militar. Ademais, adoitan ter redes de refuxios ou \u00abcasas seguras\u00bb, e \"zulos\" (\u00abburato\u00bb, en vasco), lugares ocultos onde adoitan agochar armas e explosivos. Ademais, varios ex-militantes viven en pa\u00edses latinoamericanos denomin\u00e1ndose refuxiados pol\u00edticos. Entre os seus membros dist\u00ednguese entre os \u00ablegais\u00bb, ou membros non fichados pola polic\u00eda; os \u00abliberados\u00bb, ou refuxiados en Francia; ou os \u00abquemados\u00bb, que son os que est\u00e1n libres tras ser detidos.\nM\u00e9todos.\nAs t\u00e1cticas intimidatorias empregadas por ETA incl\u00faen:\nRealiza gran parte dos seus atentados no Pa\u00eds Vasco espa\u00f1ol, a\u00ednda que frecuentemente a s\u00faa actividade se estende a outras zonas de Espa\u00f1a. No pasado ten tido contactos con grupos como as FARC e, especialmente, o Ex\u00e9rcito Republicano Irland\u00e9s Provisional (IRA Provisional), e os seus membros te\u00f1en recibido adestramento en Alxeria, Libia, o L\u00edbano e Nicaragua.\nAsasinatos.\nETA ten matado a m\u00e1is de oitocentas persoas, e o espectro social das s\u00faas v\u00edtimas ten ido medrando cos anos ata abarcar, entre outros, a:\nFinanciamento e aprovisionamento.\nFinanci\u00e1base principalmente a trav\u00e9s do \u00abimposto revolucionario\u00bb, que obrigan a pagar a empresarios e profesionais cualificados de Euskal Herria (especialmente do Pa\u00eds Vasco espa\u00f1ol, pero en ocasi\u00f3ns tam\u00e9n do Pa\u00eds Vasco franc\u00e9s) baixo ameazas de asasinato, secuestros e danos contra propiedades. Tam\u00e9n ten cobrado rescates por secuestros. Parte do material empregado o conseguen mediante roubos. Te\u00f1en sido frecuentes os roubos de autom\u00f3biles que logo eran empregados como coches-bomba ou para fuxir do lugar dun atentado. Tam\u00e9n comet\u00eda de cando en vez roubos en almac\u00e9ns de explosivos. Menos frecuentemente, roubaban cartos en met\u00e1lico, troqueladoras e material para falsificar placas de matr\u00edcula. Nos seus primeiros anos, roubaban tam\u00e9n material de imprenta para difundir os seus textos.\nPapel institucional.\nOs pactos pol\u00edticos nos anos 80.\nO 5 de novembro de 1987, os partidos pol\u00edticos espa\u00f1ois PSOE, AP, CDS, CIU, PNV, PDP, PL, PCE e EE, asinaron unha declaraci\u00f3n conxunta, co\u00f1ecida como o \"Pacto de Madrid\" no que denunciaban a falta de lexitimidade de ETA para expresar a vontade do pobo vasco e, consecuentemente, rexeitaban a s\u00faa pretensi\u00f3n de negociar os problemas pol\u00edticos do pobo vasco que unicamente debr\u00edan selo entre os partidos pol\u00edticos con representaci\u00f3n parlamentaria, o Goberno Vasco e o Goberno do Estado, e emprazaban formalmente a ETA a abandonar as armas e aceptar as v\u00edas democr\u00e1ticas.\nDous meses despois, o 12 de xaneiro de 1988, as principais forzas democr\u00e1ticas no Pa\u00eds Vasco subscrib\u00edan o \"Pacto de Ajuria Enea\", onde se compromet\u00edan a traballar pola erradicaci\u00f3n do terrorismo como a loita da liberdade fronte \u00e1 imposici\u00f3n. Compart\u00edan, os firmantes deste acordo, a necesidade e importancia da acci\u00f3n policial que contrib\u00faa \u00e1 erradicaci\u00f3n do terrorismo, \u00e1 protecci\u00f3n dos principios que conforman a convivencia democr\u00e1tica e \u00e1 prevenci\u00f3n de atentados e a persecuci\u00f3n dos seus autores. A colaboraci\u00f3n internacional convert\u00edase en algo imprescindible para a erradicaci\u00f3n da violencia e compromet\u00edanse a velar por que a defensa do Estado de Dereito se producise sempre dentro da legalidade.\nNeste pacto manifest\u00e1base o apoio aos procesos de di\u00e1logo entre os poderes competentes do Estado e quen decidan abandonar a violencia, respectando en todo momento o principio democr\u00e1tico irrenunciable de que as cuesti\u00f3ns pol\u00edticas deben resolverse unicamente a trav\u00e9s dos representantes lex\u00edtimos da vontade popular. O texto foi asinado por AP, CDS, EE, PNV e PSOE.\nO 7 de outubro de 1988 as\u00ednase o \"Pacto de Navarra. Acordo pola Paz e a Tolerancia\", un acordo entre as principais forzas pol\u00edticas de Navarra (EE, AP, PL, DC, CDS, UPN, PSN-PSOE) e o presidente do goberno navarro, Gabriel Urralburu Tainta. Nel, denunci\u00e1banse as acci\u00f3ns terroristas e reafirm\u00e1banse no apoio ao Estado de Dereito e na defensa de calquera idea sempre que non se apoie a violencia.\nRexeitaban neste acordo, toda posibilidade de que ETA, ou calquera organizaci\u00f3n apoiada pola mesma, fose reco\u00f1ecida en negociaci\u00f3ns pol\u00edticas que pretendesen condicionar o desenvolvemento libre do sistema democr\u00e1tico, para reafirmar que s\u00f3 a vontade do pobo pod\u00eda orientar o presente e o futuro de Navarra.\nPrimeiros reco\u00f1ecementos \u00e1s v\u00edtimas.\nO 8 de outubro de 1999 aprob\u00e1base en Espa\u00f1a a Lei de Solidariedade coas v\u00edtimas do terrorismo, que ten como obxectivo \"render testemu\u00f1o de honor e reco\u00f1ecemento a quen sufriron actos terroristas e, en consideraci\u00f3n a iso, asumir o pago das indemnizaci\u00f3ns que lle son debidas polos autores e demais responsables de tales actos\". Dous meses despois, o 23 de decembro, aprob\u00e1base outro Real Decreto no que se aprobaba o regulamento da Real Orde de Reco\u00f1ecemento Civil \u00e1s v\u00edtimas do terrorismo.\nO Pacto antiterrorista.\nO 12 de decembro de 2000, os dous principais partidos pol\u00edticos espa\u00f1ois, Partido Popular e Partido Socialista Obrero Espa\u00f1ol, subscribiron o chamado Acordo polas liberdades e contra o Terrorismo tralo abandono de ETA da \"tregua\" de 1998 e unha vez posto de manifesto, segundo o propio texto do acordo, \"o fracaso da estratexia do PNV e Eusko Alkartasuna, que abandonaron o Pacto de Ajuria Enea para, de acordo con ETA e EH, po\u00f1er un prezo pol\u00edtico ao abandono da violencia. Ese prezo consist\u00eda na imposici\u00f3n da autodeterminaci\u00f3n para chegar \u00e1 independencia do Pa\u00eds Vasco.\".\nNeste acordo, PP e PSOE convi\u00f1an en que correspond\u00eda ao Goberno dirixir a loita antiterrorista e compromet\u00edanse a abandonar do \u00e1mbito da lex\u00edtima confrontaci\u00f3n pol\u00edtica ou electoral, as pol\u00edticas para acabar co terrorismo. Compromet\u00edanse tam\u00e9n a traballar para que desaparecese calquera intento de lexitimaci\u00f3n pol\u00edtica da violencia e afirmaban publicamente que da violencia terrorista non se extraer\u00e1, en ning\u00fan caso, vantaxe ou r\u00e9dito pol\u00edtico alg\u00fan.\nA pol\u00edtica penitenciaria as\u00ed mesmo, dic\u00edase que se aplicar\u00eda asegurando o m\u00e1is completo e severo castigo aos condenados por actos terroristas, a\u00ednda que contemplar\u00eda as formas de reinserci\u00f3n daqueles que abandonen a organizaci\u00f3n e mostren actitudes inequ\u00edvocas de arrepentimento e vontade de resocializaci\u00f3n.\nAs v\u00edtimas conv\u00e9rtense, tras este acordo, na principal preocupaci\u00f3n, e instan aos mozos a que se rebelen contra a violencia.\nO obxectivo do pacto \u00e9 impulsar conxuntamente as liberdades e a pol\u00edtica contra o terrorismo, e require, segundo os seus firmantes, unha colaboraci\u00f3n permanente entre o PP e o PSOE que implica o intercambio de informaci\u00f3n, a actualizaci\u00f3n concertada nas reformas lexislativas, pol\u00edtica penitenciaria, cooperaci\u00f3n internacional, mobilizaci\u00f3n cidad\u00e1 e instituci\u00f3ns, e a procura de posici\u00f3ns com\u00fans neste tema.\nCondena internacional a ETA.\nO 26 de febreiro de 2002, o goberno dos Estados Unidos emitiu unha orde pola que se engad\u00eda a ETA, Euskal Herritarrok, Herri Batasuna, Jarrai, Haika, Segi e Gestoras Pro amnist\u00eda \u00e1 s\u00faa lista de terroristas e organizaci\u00f3ns terroristas , as\u00ed como a alg\u00fans terroristas desta organizaci\u00f3n.\nA Garda Civil recolleu os nomes dos inclu\u00eddos nesta lista para especificar algunhas acci\u00f3ns terroristas que levaron a cabo.\nA lei de partidos pol\u00edticos.\nO 19 de abril de 2002, o consello de ministros aprobou a remisi\u00f3n \u00e1s Cortes do proxecto de nova Lei de Partidos Pol\u00edticos, tralos informes favorables do Consello Xeral do Poder Xudicial e o Consello de Estado.\nA lei, aprobada o 27 de xu\u00f1o dese mesmo ano, pretend\u00eda a ilegalizaci\u00f3n dos partidos pol\u00edticos que pertenceran a un entramado terrorista. Esta lei, que modificaba a anterior lei de partidos pol\u00edticos, anterior \u00e1 Constituci\u00f3n Espa\u00f1ola, establece que os partidos deben ter un funcionamento e unhas actividades democr\u00e1ticas, e que unicamente a autoridade xudicial poder\u00e1 ilegalizar un partido pol\u00edtico, de acordo coa lei. Dese modo, un partido ser\u00eda ilegalizado cando perseguise \"deteriorar ou destru\u00edr o r\u00e9xime de liberdades ou imposibilitar ou eliminar o sistema democr\u00e1tico\". Entre as acci\u00f3ns que se consideran destinadas a este fin at\u00f3pase o \"dar apoio pol\u00edtico expreso ou t\u00e1cito \u00f3 terrorismo, lexitimando as acci\u00f3ns terroristas para a consecuci\u00f3n de fins pol\u00edticos \u00f3 marxe dos cauces pac\u00edficos e democr\u00e1ticos, ou exculpando e minimizando o seu significado e a violaci\u00f3n de dereitos fundamentais que comporta.\"\nA ilegalizaci\u00f3n de Batasuna.\nTrala aprobaci\u00f3n da Lei de Partidos pol\u00edticos, as instituci\u00f3ns xudiciais trataron de facer cumprir a nova norma. As\u00ed, o xu\u00edz da Audiencia Nacional, Baltasar Garz\u00f3n decretaba nun auto con data 26 de agosto de 2002 decretaba a suspensi\u00f3n total de actividades de Batasuna, as\u00ed como a clausura das s\u00faas sedes e a s\u00faa p\u00e1xina web, coa prohibici\u00f3n expresa de efectuar ning\u00fan acto pol\u00edtico ou de propaganda.\nCoa aprobaci\u00f3n da lei e esta suspensi\u00f3n, o goberno, a trav\u00e9s do Avogado do Estado presentaba unha demanda ante o Tribunal Supremo para a ilegalizaci\u00f3n de Batasuna. As\u00ed mesmo, a fiscal\u00eda presentaba tam\u00e9n unha demanda ante a xustiza motivando unha petici\u00f3n igual.\nDespois de estudar estas d\u00faas demandas, o 27 de marzo de 2003 o Tribunal Supremo nunha sentenza resolveu ilegalizar Batasuna tras considerar probado que a creaci\u00f3n deste partido pol\u00edtico foi un feito instrumental por parte da banda terrorista ETA, e que formaba parte dela.\nA lista de organizaci\u00f3ns terroristas da UE.\nNa reuni\u00f3n do Consello Europeo do 5 de xu\u00f1o de 2003, acordouse a ampliaci\u00f3n da lista de persoas e organizaci\u00f3ns terroristas. Nesta ampliaci\u00f3n, inclu\u00eduse a Batasuna (e como alias dela a Herri Batasuna e Euskal Herritarrok), e a Jarrai, Haika e Segi, consideradas como un bloque com\u00fan, e algunhas outras organizaci\u00f3ns da \"esquerda abertzale\", todas elas consideradas pola UE parte \"do grupo terrorista ETA\". Por\u00e9n, cabe resaltar que se tratou m\u00e1is dunha resoluci\u00f3n de conveniencia impulsada polo goberno espa\u00f1ol que dun convencimento real; de feito, Batasuna segue a ser legal en Francia.\nPrisi\u00f3n.\nDurante a ditadura franquista, os presos de ETA permanec\u00edan en prisi\u00f3ns militares. Dende a transici\u00f3n, se lles recl\u00fae en centros penitenciarios civ\u00eds.\nA mediados de 2005, a Direcci\u00f3n de Instituci\u00f3ns Penitenciarias do Ministerio do Interior espa\u00f1ol cifraba en 544 os membros ou colaboradores de ETA en prisi\u00f3ns espa\u00f1olas, dos que 24 se atopar\u00edan na CAV. A asociaci\u00f3n de familiares de presos de ETA Etxerat reduc\u00eda a 507 a cifra de membros de ETA encarcerados en Espa\u00f1a, dos que s\u00f3 14 se achar\u00edan na CAV. Unha parte importante dos reclusos de ETA at\u00f3panse nas seis prisi\u00f3ns da Comunidade de Madrid, entre eles, a maior\u00eda dos que te\u00f1en xu\u00edzos pendentes, xa que os procesos por terrorismo cel\u00e9branse na Audiencia Nacional. Segundo Etxerat hai uns 110 membros de ETA nestas seis prisi\u00f3ns. O resto at\u00f3pase repartido por outros c\u00e1rceres do estado.\nEn Francia, segundo Etxerat, hab\u00eda 153 membros de ETA encarcerados, repartidos por 30 centros penitenciarios, 109 dos cales atop\u00e1banse nos nove c\u00e1rceres do distrito de Par\u00eds, debido en parte a que \u00e9 al\u00ed onde se sit\u00faan os tribunais centrais que xulgan este tipo de causas. Ning\u00fan membro de ETA se encontra na cadea en prisi\u00f3ns do Pa\u00eds Vasco franc\u00e9s.\nHai ademais cinco presos de ETA en dous c\u00e1rceres de M\u00e9xico e un no Reino Unido.\nApoio social.\nAs ra\u00edces do apoio a ETA atop\u00e1molas nas tentativas do estado espa\u00f1ol baixo a ditadura franquista para destru\u00edr o nacionalismo vasco. Dende que os nacionais ga\u00f1aron a guerra, Franco restrinxiu moitas expresi\u00f3ns p\u00fablicas da cultura vasca e perseguiu calquera expresi\u00f3n do nacionalismo vasco, inclu\u00edndo a exibici\u00f3n da ikurri\u00f1a, a celebraci\u00f3ns de festas nacionalistas, o emprego do \u00e9uscaro en publico e o seu ensino nas escolas; incluso prohibiu bautizar nenos con nomes non-castel\u00e1ns. De todos xeitos, os territorios que foron chamados como leais durante a guerra civil conservaron o seu limitado autogoberno. Estes eran \u00c1raba e Navarra, onde os que apoiaban a Franco (maioritariamente carlistas) loitaron xunto a Franco dende o principio. Curiosamente, Biscaia e Guip\u00fascoa foron consideradas \"rebeldes\" por ter permanecido leais \u00f3 r\u00e9xime republicano e viron os seus foros eliminados pola ditadura.\nDurante a etapa franquista, ETA tivo un considerable apoio p\u00fablico entre a poboaci\u00f3n vasca, acadando o seu punto m\u00e1is alto tralo proceso de Burgos de 1970 \u2014 que puxo o punto de mira internacional sobre a causa da organizaci\u00f3n e sacou \u00e1 luz a natureza represiva do r\u00e9xime \u2014 e o seu asasinato de Luis Carrero Blanco. A transici\u00f3n espa\u00f1ola \u00e1 democracia dende 1975 e a progresiva radicalizaci\u00f3n de ETA resultaron nunha inmediata perda de apoio, que volveuse especialmente palpable durante o secuestro e posterior asasinato de Miguel \u00c1ngel Blanco Garrido en 1997.\nNos anos recentes, os apoios de ETA semellan representar unha minor\u00eda decrecente no Pa\u00eds Vasco, segundo as sondaxes de opini\u00f3n, mentres que a independencia e a negociaci\u00f3n pol\u00edtica disfrutan dun apoio mais extenso..\nUnha sondaxe do Euskobar\u00f3metro na Comunidade Aut\u00f3noma Vasca en maio de 2006, amosou que un n\u00famero significativo de vascos apoiaban algunhas ou t\u00f3dalas metas de ETA (un 33% estaba a favor da independencia, un 35% do federalismo, un 26% autonom\u00eda, e un 1% centralismo). Mentres que moi poucos apoiaban os seus m\u00e9todos violentos (un 95% afirmaba que \"hoxe en Euskadi \u00e9 posible defender t\u00f3dalas aspiraci\u00f3ns pol\u00edticas e obxectivos sen a necesidade de recorrer \u00e1 violencia\"), tam\u00e9n unha ampla maior\u00eda estaba a favor da negociaci\u00f3n pol\u00edtica entre ETA e o goberno (tan s\u00f3 un 5% opo\u00f1\u00edase), apoiando tam\u00e9n medidas de graza para os prisioneiros de ETA (72%), a celebraci\u00f3n dun referendo do status pol\u00edtico do Pa\u00eds Vasco (73%) e as concesi\u00f3ns pol\u00edticas por parte de Espa\u00f1a (64%).\nUnha sondaxe m\u00e1is recente polo Goberno Vasco (decembro de 2006) amosaba que un 88% dos vascos da CAV pensa que \u00e9 necesario que t\u00f3dolos partidos pol\u00edticos dialoguen, inclu\u00edndo a discusi\u00f3n sobre o estado do Pa\u00eds Vasco (86%). Un 69% apoiaban un referendo para confirmar ou rexeitar os resultados deste di\u00e1logo multipartito. Esta sondaxe tam\u00e9n amosa que a esperanza na paz ten ca\u00eddo at\u00e9 un 78% (90% en abril).\nTodos estes datos ref\u00edrense \u00e1 Comunidade Aut\u00f3noma Vasca.\nApoio pol\u00edtico.\nO partido pol\u00edtico Batasuna, antigamente Euskal Herritarrok e Herri Batasuna, hoxe considerado unha organizaci\u00f3n terrorista polos Estados Unidos e prohibida pola lexislaci\u00f3n espa\u00f1ola como unha organizaci\u00f3n non democr\u00e1tica (Lei de Partidos Pol\u00edticos), persegue as mesmas fins pol\u00edticas de ETA. Adoitaba ter (cando era legal) entre un 15 e un 20 por cento de votos no Pa\u00eds Vasco. Por\u00e9n, malia falarse \u00e1s veces de ETA-Batasuna, non son unha organizaci\u00f3n, sen\u00f3n d\u00faas que toman as s\u00faas decisi\u00f3ns independentemente, a\u00ednda que si \u00e9 certo que ten habido membros de Batasuna que eran asemade membros de ETA.\nO status pol\u00edtico de Batasuna ten sido un tema moi controvertido. \u00c9 considerada por moitos, inclu\u00edndo as cortes espa\u00f1olas, como o brazo pol\u00edtico de ETA, a pesar de que o propio partido nega esta concepci\u00f3n. O parlamento comezou o proceso de ilegalizaci\u00f3n do partido en agosto de 2002 coa aprobaci\u00f3n da Lei de Partidos Pol\u00edticos que considera ilegais partidos pol\u00edticos baseados en ideolox\u00edas do odio ou que rexeitan condenar a violencia pol\u00edtica. Isto foi fortemente criticado polo nacionalismo vasco, que o v\u00edan como algo ilegal: eles alegaron que calquera partido poder\u00eda ser declarado ilegal por simple elecci\u00f3n, mesmamente por non ter manifestado a s\u00faa clara oposici\u00f3n \u00f3 crime tras un atentado. O xu\u00edz Baltasar Garz\u00f3n suspendeu as actividades de Batasuna nun proceso paralelo, investigando a relaci\u00f3n entre Batasuna e ETA, e as s\u00faas sedes foron desaloxadas pola Ertzaintza. O tribunal supremo declarou a Batasuna finalmente ilegal o 18 de marzo de 2003. O tribunal considerou que Batasuna ti\u00f1a numerosos v\u00ednculos con ETA e que era, de feito, parte dela.\nUn novo partido chamado Aukera Guztiak (T\u00f3dalas opci\u00f3ns) foi fundado para as elecci\u00f3ns \u00f3 parlamento vasco en abril de 2005. Os seus apoios negaban ser herdeiros de Batasuna, afirmando que o seu desexo era permitir aos cidad\u00e1ns vascos expresar as s\u00faas ideas libremente, incluso aquelas sobre a independencia. No campo da violencia pol\u00edtica, Aukera Guztiak dixo que estaba no seu dereito a non condenar alg\u00fan tipo de violencia m\u00e1is que outro se eles non v\u00edan ataque (neste senso, o MLNV mant\u00e9n que a acci\u00f3n policial e outra forma de violencia). Por\u00e9n, moitos dos seus membros e moito do seu liderado estaba formado por antigos votantes e afiliados de Batasuna, e o Tribunal Supremo considerou unanimemente \u00f3 partido herdeiro de Batasuna e o ilegalizou.\nTrala prohibici\u00f3n de Aukera Guztiak, e menos de d\u00faas semanas antes das elecci\u00f3ns, outro grupo pol\u00edtico naceu como un cisma de Herri Batasuna, o EHAK (Euskal Herrialdeetako Alderdi Komunista) un partido pol\u00edtico antigamente desco\u00f1ecido que non ti\u00f1a representaci\u00f3n no Parlamento Vasco, fixo o anuncio de que eles aplicar\u00edan os votos que recibisen para o programa da plataforma Aukera Guztiak. Obtiveron 9 escanos (12,44% dos votos).\nTorturas.\nO debate sobre a tortura en Espa\u00f1a est\u00e1 profundamente ligado \u00e1 historia de ETA. As torturas que alg\u00fans detidos te\u00f1en sufrido por parte das forzas policiais espa\u00f1olas, fundamentalmente durante a ditadura franquista, te\u00f1en contribu\u00eddo \u00e1 deterioraci\u00f3n da imaxe da administraci\u00f3n espa\u00f1ola, \u00e1 radicalizaci\u00f3n de ETA, e \u00f3 seu captamento de membros. E, \u00e1 inversa, a escalada na adopci\u00f3n por ETA e outros grupos de m\u00e9todos violentos permite que a\u00ednda despois da transici\u00f3n, se mante\u00f1an medidas como os interrogatorios sen avogado, ou a potestade de reter a un detido incomunicado durante cinco d\u00edas sen permitirlle contactar coa s\u00faa defensa ou a s\u00faa familia.\nPrecisamente, o primeiro asasinato planeado por ETA foi contra Melit\u00f3n Manzanas quen, como xefe da Brigada Pol\u00edtico-Social de San Sebasti\u00e1n, ti\u00f1a torturado a numerosos opositores ao r\u00e9xime franquista.\nAs denuncias por torturas non cesaron coa Constituci\u00f3n espa\u00f1ola de 1978, pero o goberno espa\u00f1ol afirma que as denuncias son falsas e se deben a unha consigna de ETA \u00f3s seus militantes. Os detidos acusados de pertencer a ETA alegan en moitos casos ter recibido torturas que non deixar\u00edan lesi\u00f3ns duradeiras (asfixia, agresi\u00f3ns sexuais, golpes ou presi\u00f3n nos xenitais, golpes con obxectos romos, descargas el\u00e9ctricas, exposici\u00f3n \u00f3 fr\u00edo, ameazas). En ocasi\u00f3ns, os acusados si presentan marcas de lesi\u00f3ns \u00f3 rematar a incomunicaci\u00f3n, pero a polic\u00eda alega que as inflinxiron os propios detidos a eles mesmos, que son resultado de ca\u00eddas ou de forcexos nos que os axentes se limitaron a defenderse.\nPor outro lado as denuncias de tortura non se cinguen exclusivamente \u00e1s persoas acusadas de relaci\u00f3n con ETA ou \u00f3 mundo abertzale, e tense denunciado tam\u00e9n casos de tortura cara outros sectores sociais como poden ser os inmigrantes.\nAs asociaci\u00f3ns da chamada esquerda abertzale adoitan ser as m\u00e1is activas na denuncia da pr\u00e1ctica de torturas contra os seus simpatizantes, dando cr\u00e9dito a t\u00f3dalas denuncias. Polo contrario, o PP, o PSOE e os sindicatos policiais negan que a tortura sexa unha pr\u00e1ctica estendida, reco\u00f1ecendo s\u00f3 os casos confirmados por sentenza xudicial.\nOutras entidades, como a Organizaci\u00f3n das Naci\u00f3ns Unidas (que enviou \u00f3 seu relator Theo van Boven), Amnist\u00eda Internacional, Human Rights Watch non confirman a tortura a\u00ednda que cren que se poder\u00edan mellorar as garant\u00edas para evitala, Coordinadora Gesto por la Paz de Euskal Herria, e partidos pol\u00edticos como Izquierda Unida, PNV ou EA mante\u00f1en as s\u00faas reservas sobre a maior\u00eda das denuncias, a\u00ednda que dan credibilidade a alg\u00fans casos, cando o detido sae do per\u00edodo de incomunicaci\u00f3n con lesi\u00f3ns que te\u00f1en sido fonte de gran controversia para a opinion p\u00fablica (como no caso de Unai Romano) ou cando a v\u00edtima ten un amplo prestixio social (como no caso de Martxelo Otamendi, director de Egunkaria).\nNeste sentido, en 2006 o Goberno Vasco accedeu \u00e1s petici\u00f3ns de Amnist\u00eda Internacional e anunciou que a Ertzaintza gravar\u00eda en v\u00eddeo os per\u00edodos de incomunicaci\u00f3n dos detidos.\nOutros movementos armados.\nLigaz\u00f3ns internacionais.\nS\u00e1bese dunha relaci\u00f3n de contactos fraternais de ETA co IRA Provisional; os dous grupos te\u00f1en, \u00e1s veces, caracterizado os seus conflitos como paralelos. Tam\u00e9n ten tido ligaz\u00f3ns con outros movementos armados de esquerda arredor do mundo.\nComandos de ETA actuaron en equipo en 1999 co Ex\u00e9rcito Revolucionario Bret\u00f3n para roubar explosivos na Breta\u00f1a.\nAlg\u00fans ex-militantes te\u00f1en recibido asilo pol\u00edtico en Latinoam\u00e9rica, en M\u00e9xico e Venezuela.\nLigaz\u00f3ns con outras organizaci\u00f3ns armadas que operaron no Pa\u00eds Vasco.\nETA mantivo durante un tempo relaci\u00f3ns co grupo Iparretarrak, a\u00ednda que creb\u00e1ronse pola sospeita de que ETA quer\u00eda controlar ao grupo. A orixe das disputas estre os dous grupos est\u00e1 na posici\u00f3n fronte ao estado franc\u00e9s: IK foi unha organizaci\u00f3n que actuaba s\u00f3 en Francia, namentres ETA actuaba en Espa\u00f1a tendo Francia como santuario. Polo tanto, a ETA non lle compensaba que IK actuase en chan franc\u00e9s."}
{"id": "26795", "revid": "1093", "url": "https://gl.wikipedia.org/wiki?curid=26795", "title": "Inocencio XIII", "text": ""}
{"id": "26796", "revid": "43327", "url": "https://gl.wikipedia.org/wiki?curid=26796", "title": "Bieito XIII", "text": "O nome de Bieito XIII pode referirse a:"}
{"id": "26797", "revid": "1093", "url": "https://gl.wikipedia.org/wiki?curid=26797", "title": "Clemente XII", "text": ""}
{"id": "26798", "revid": "736", "url": "https://gl.wikipedia.org/wiki?curid=26798", "title": "Bieito XIV", "text": ""}
{"id": "26799", "revid": "1093", "url": "https://gl.wikipedia.org/wiki?curid=26799", "title": "Clemente XIII", "text": ""}
{"id": "26800", "revid": "72012", "url": "https://gl.wikipedia.org/wiki?curid=26800", "title": "Iain Banks", "text": "Iain Menzies Banks, nado o 16 de febreiro de 1954 en Dunfermline e finado o 9 de xu\u00f1o de 2013 en North Queensferry, foi un escritor escoc\u00e9s de novelas de literatura xeral baixo o pseud\u00f3nimo de Iain Banks e de ficci\u00f3n cient\u00edfica como Iain M. Banks.\nTraxectoria.\nSeu pai foi un oficial no almirantado, e a s\u00faa nai foi nunha ocasi\u00f3n unha patinadora sobre xeo profesional. Sendo un neno a s\u00faa familia mudouse para a vili\u00f1a de North Queensferry, na ribeira norte do estuario do Forth, onde se estableceu. Estudou o bacharelato en Greenock, no oeste do pa\u00eds, e posteriormente lingua inglesa, filosof\u00eda e psicolox\u00eda na Universidade de Stirling.\nPosteriormente mudouse a Londres, onde tivo distintos empregos que lle daban tempo de empezar a escribir. A s\u00faa primeira novela, \"The Wasp Factory\", sobre os traumas dun mozo, rematouna con trinta anos e converteuse nun fulgurante \u00e9xito no mercado brit\u00e1nico. A partir desta novela escribiu varias m\u00e1is, de ficci\u00f3n contempor\u00e1nea, mentres desenvolv\u00eda un alter ego, Iain M Banks, que \u00e1 s\u00faa vez publicaba novelas de ciencia ficci\u00f3n. Moitos dos seus libros de ficci\u00f3n cient\u00edfica est\u00e1n baseados no universo de \"a Cultura\" (unha poderosa civilizaci\u00f3n de varias especies vivindo na nosa galaxia). A novela \"The State of the Art\" rexistra a chegada da Cultura ao planeta Terra.\nCando tivo \u00e9xito como novelista dedicouse profesionalmente \u00e1 literatura, escribindo novelas en tres meses a ritmo intenso e descansando durante o resto do ano en North Queensferry.\nIdeolox\u00eda.\nBanks era socialista, pro-laico e independentista escoc\u00e9s. Rexeitou o galard\u00f3n da Orde do Imperio Brit\u00e1nico. A finais de 2004 Banks foi membro destacado dun grupo brit\u00e1nico, composto por pol\u00edticos e figuras dos medios, que fixo unha campa\u00f1a para acusar ao primeiro ministro, Tony Blair, de prevaricaci\u00f3n trala invasi\u00f3n de Iraq en 2003. En protesta por esta invasi\u00f3n, rompeu o seu pasaporte e enviouno ao 10 de Downing Street.\n\u00c9 membro de honra da \"National Secular Society\", unha asociaci\u00f3n brit\u00e1nica que promove o laicismo.\nVida persoal.\nCasou en 1992 cunha compa\u00f1eira de traballo e permaneceu casado durante 25 anos. Nas \u00faltimas semanas da s\u00faa vida casou por segundo vez coa tam\u00e9n escritora Adele Hartley, coa que levaba anos compartindo a vida.\nEn abril de 2013 anunciou que ti\u00f1a un cancro de ves\u00edcula biliar e que lle quedaban poucos meses de vida. Faleceu nese mes de xu\u00f1o.\nTi\u00f1a unha gran colecci\u00f3n de coches deportivos e de luxo, que acabou por vender enteira.\nBibliograf\u00eda.\nNingunha das s\u00faas novelas foi traducida ao galego.\nComo Iain M. Banks.\nEn moitas das s\u00faas obras de ficci\u00f3n cient\u00edfica trata dunha gran organizaci\u00f3n pangal\u00e1ctica chamada\n\"A Cultura\", descrita con gran luxo de detalle:\nOutras novelas de ficci\u00f3n cient\u00edfica que non pertencen \u00e1 serie da Cultura son:\nRelatos de ficci\u00f3n cient\u00edfica.\nBanks escribe poucos relatos curtos, pero publicou un libro recompilatorio baixo o nome Iain M. Banks:\nNon ficci\u00f3n.\nBanks \u00e9 considerado en moitos c\u00edrculos como o iniciador, coa s\u00faa serie da Cultura, da chamada nova \"space opera\" brit\u00e1nica."}
{"id": "26801", "revid": "1093", "url": "https://gl.wikipedia.org/wiki?curid=26801", "title": "Clemente XIV", "text": ""}
{"id": "26802", "revid": "1093", "url": "https://gl.wikipedia.org/wiki?curid=26802", "title": "P\u00edo VI", "text": ""}
{"id": "26803", "revid": "23204", "url": "https://gl.wikipedia.org/wiki?curid=26803", "title": "Catherine Deneuve", "text": "Catherine Dorl\u00e9ac, co\u00f1ecida como Catherine Deneuve, nada o 22 de outubro de 1943 en Par\u00eds \u00e9 unha actriz francesa.\nTraxectoria.\n\u00c9 filla de Maurice Dorl\u00e9ac, actor de teatro e cine, e tam\u00e9n director de dobraxe na Paramount. A s\u00faa avoa era apuntadora no teatro do Od\u00e9on e a s\u00faa nai actriz. A s\u00faa irm\u00e1 era a actriz Fran\u00e7oise Dorl\u00e9ac.\nViviu co realizador Roger Vadim (con quen tivo un fillo, Christian Vadim, en 1963). Despois casou en 1965 co fot\u00f3grafo David Bailey, do que se separou en 1967. M\u00e1is tarde viviu co realizador Fran\u00e7ois Truffaut, o actor Marcello Mastroianni (co que tivo unha rapariga, Chiara Mastroianni, en 1972), e, xa nos anos 80, co comunicador Pierre Lescure .\nConsiderada en todo o mundo como unha das m\u00e1is grandes actrices francesas dos 40 \u00faltimos anos, goza dunha notoriedade internacional e dunha filmograf\u00eda excepcional. Todos os m\u00e1is grandes realizadores europeos recorreron ela, asociando definitivamente o seu nome \u00e1 historia do cine do final do s\u00e9culo XX.\nEn 1985 foi escollida como imaxe da Marianne, representaci\u00f3n feminina da Rep\u00fablica francesa. Tam\u00e9n foi nomeada Embaixadora de Boa Vontade da UNESCO."}
{"id": "26805", "revid": "98629", "url": "https://gl.wikipedia.org/wiki?curid=26805", "title": "P\u00edo VII, papa", "text": "P\u00edo VII, nado en Cesena o 14 de agosto de 1742 e finado en Roma o 20 de agosto de 1823, foi papa da Igrexa cat\u00f3lica entre 1800 e 1823.\nTraxectoria.\nO seu nome de nacemento era Barnaba Chiaramonti, \u00f3 que engadiu o de Gregorio cando profesou como monxe. Era fillo do conde Scipione Chiaramonti e da s\u00faa esposa, a condesa Giovanna Coronata Ghini, filla do marqu\u00e9s Barnaba Eufrasio Ghini.\nEn 1756 ingresou no mosteiro de Santa Maria del Monte, pertencente \u00e1 congregaci\u00f3n de Montecassino da Orde beneditina. En 1773 foi nomeado confesor do papa P\u00edo VI e abade do mosteiro romano de San Paulo Extramuros.\nEn 1782 foi consagrado bispo de T\u00edvoli e en 1785 nomeado cardeal do t\u00edtulo de \"San Callisto\". En febreiro de 1785 foi trasladado \u00e1 diocese de Imola. Conservou este bispado ata 1816, compatibiliz\u00e1ndoo co de papa e bispo de Roma.\n\u00c1 morte de P\u00edo VI en 1799, a situaci\u00f3n de Roma non permitiu que se reunise naquela cidade o conclave que deb\u00eda designar \u00f3 seu sucesor. Congreg\u00e1ronse os cardeais en Venecia. O cardeal Frantisek de Paola Hrz\u00e1n z Harras, do t\u00edtulo de \"San Girolamo degli Schiavoni\" e camarlengo, presentou o veto do emperador Francisco II contra Carlo Bellisomi, cardeal do t\u00edtulo de \"Santa Maria della Pace\" e arcebispo-bispo de Cesena, e contra Hyacinthe Sigismond Gerdil, cardeal do t\u00edtulo de \"Santa Cecilia\" e prefecto da Congregaci\u00f3n de \"Propaganda Fide\", pero iso non parece que afectara \u00e1 formaci\u00f3n dunha maior\u00eda. Chiaramonti foi elixido o 14 de marzo de 1800, e unha semana despois e na mesma Venecia foi coroado polo cardeal Antonio Maria Doria Pamphilij, protodi\u00e1cono de \"Santa Maria ad Martyres\".\nUns meses antes de que resultar elixido, en novembro de 1799, Napole\u00f3n Bonaparte fix\u00e9rase coa maxistratura de primeiro c\u00f3nsul de Francia tras derrocar \u00f3 directorio mediante un golpe de estado. As futuras relaci\u00f3ns entre os Estados Pontificios e Francia quedaban desde ent\u00f3n en mans destes dous homes.\nO novo papa non albergaba unha preconcibida indisposici\u00f3n cara a Napole\u00f3n, nin se mostraba belixerante contra a orde pol\u00edtica que o r\u00e9xime franc\u00e9s pretend\u00eda instaurar nos pa\u00edses da s\u00faa \u00f3rbita. Cando era s\u00f3 bispo de Imola e o ex\u00e9rcito franc\u00e9s penetrou nos estados do norte de Italia e Napole\u00f3n creou con eles a Rep\u00fablica Cisalpina, Chiaramonti aconsellou non resistir \u00f3 poderoso invasor e predicou o sometemento \u00f3s recentes se\u00f1ores. A s\u00faa famosa homil\u00eda do d\u00eda de Nadal de 1797 \u00e9 clara neste sentido: o futuro papa fai nela profesi\u00f3n de fe nos enunciados democr\u00e1ticos do novo goberno e mant\u00e9n que unha constituci\u00f3n desta tendencia pol\u00edtica non est\u00e1 en contradici\u00f3n cos principios da igrexa cristi\u00e1. Tampouco Napole\u00f3n seguiu as tendencias anticlericais das primeiras fases da revoluci\u00f3n. No seu pragmatismo pol\u00edtico tivo ben presente que as crenzas relixiosas estaban moi enraizadas no pobo franc\u00e9s e que era proveitoso para os seus designios manter unha amigable relaci\u00f3n cos poderes eclesi\u00e1sticos, en especial co papa de Roma.\nCab\u00eda, pois, esperar un entendemento entre \u00e1mbalas d\u00faas xerarqu\u00edas. Produciuse, en efecto, e quedou plasmado no Concordato que Francia e a Santa S\u00e9 firmaron en 1801. O papa regresara a Roma e volvera a ocupar o seu trono nela. De al\u00ed partiu en 1804 cara a Par\u00eds para oficiar a coroaci\u00f3n como emperador de Napole\u00f3n I; o pont\u00edfice limitouse a unxilo, pois foi o propio Napole\u00f3n quen se coroou a si mesmo, seguramente recordando e non querendo que se repetisen as circunstancias en que foi investido emperador Carlomagno mil anos antes. As aspiraci\u00f3ns do novo emperador eran demasiado ambiciosas como para supeditalas a unha boa harmon\u00eda co pr\u00edncipe da igrexa, polo que a aparente avinza entre eles feneceu tan pronto como a r\u00edxida postura papal supuxo un estorbo na estratexia imperial de Bonaparte. Foi, dun lado, a negativa de P\u00edo VII en 1806 a sumarse \u00f3 bloqueo contra Inglaterra que Napole\u00f3n quer\u00eda impor \u00e1s naci\u00f3ns continentais e, doutro, a resistencia do papa ante a permanente tentativa do emperador de controlar a igrexa francesa, o que provocou a violenta reacci\u00f3n deste. En 1809 apoderouse dos Estados Pontificios, que incorporou co imperio franc\u00e9s e retivo a P\u00edo VII como prisioneiro en Savona. M\u00e1is tarde levouno deportado a Francia, onde quedou reducido a cativerio en Fontainebleau.\nEn marzo de 1814, tras unha serie de fracasos militares colleitados polas armas imperiais, e pouco antes de que Napole\u00f3n se vise obrigado a abdicar, o papa foi posto en liberdade. Puido regresar a Roma e facerse cargo do goberno dos territorios de pertenza eclesi\u00e1stica. O Congreso de Viena de 1815, do que xurdiu a reordenaci\u00f3n da Europa posnapole\u00f3nica, ratificou a existencia dos estados pontificios baixo xurisdici\u00f3n dos papas, a\u00ednda que quedaron lixeiramente minguados nunha pequena franxa de terreo que permaneceu en poder de Austria. A\u00ednda \u00f3 propio P\u00edo VII, que dera mostras de comprensi\u00f3n das f\u00f3rmulas democr\u00e1ticas de goberno, pareceulle que a s\u00faa aplicaci\u00f3n a terceiros pa\u00edses pod\u00eda constitu\u00edr un r\u00e9xime aceptable, pero que no caso dos estados da igrexa era ir demasiado lonxe. Derrogou a maior parte das disposici\u00f3ns lexislativas aprobadas durante o per\u00edodo de ocupaci\u00f3n francesa, se ben, como trazo de modernidade e porque os tempos que corr\u00edan as\u00ed o demandaban, mantivo na constituci\u00f3n coa que dotou \u00f3s seus estados a supresi\u00f3n dos dereitos feudais da nobreza.\nFaleceu en Roma o 20 de agosto de 1823 e foi sepultado na bas\u00edlica vaticana (sculptor Thorwaldsen).\nAs profec\u00edas de San Malaqu\u00edas ref\u00edrense a este papa como \"Aquila rapax\" (A aguia rapaz), cita que \u00f3 parecer fai referencia a que foi contempor\u00e1neo de Napole\u00f3n Bonaparte, un emperador expansionista que ti\u00f1a como s\u00edmbolo unha aguia e que o someteu a fortes presi\u00f3ns."}
{"id": "26808", "revid": "2445", "url": "https://gl.wikipedia.org/wiki?curid=26808", "title": "P\u00edo VIII", "text": ""}
{"id": "26809", "revid": "2445", "url": "https://gl.wikipedia.org/wiki?curid=26809", "title": "Gregorio XVI", "text": ""}
{"id": "26810", "revid": "2445", "url": "https://gl.wikipedia.org/wiki?curid=26810", "title": "P\u00edo IX", "text": ""}
{"id": "26812", "revid": "2445", "url": "https://gl.wikipedia.org/wiki?curid=26812", "title": "Le\u00f3n XIII", "text": ""}
{"id": "26814", "revid": "2445", "url": "https://gl.wikipedia.org/wiki?curid=26814", "title": "P\u00edo X", "text": ""}
{"id": "26815", "revid": "2445", "url": "https://gl.wikipedia.org/wiki?curid=26815", "title": "Bieito XV", "text": ""}
{"id": "26818", "revid": "2445", "url": "https://gl.wikipedia.org/wiki?curid=26818", "title": "Xo\u00e1n XXIII", "text": ""}
{"id": "26820", "revid": "2445", "url": "https://gl.wikipedia.org/wiki?curid=26820", "title": "Xo\u00e1n Paulo I", "text": ""}
{"id": "26823", "revid": "634", "url": "https://gl.wikipedia.org/wiki?curid=26823", "title": "Web master", "text": ""}
{"id": "26824", "revid": "2445", "url": "https://gl.wikipedia.org/wiki?curid=26824", "title": "Vixilio", "text": ""}
{"id": "26825", "revid": "197", "url": "https://gl.wikipedia.org/wiki?curid=26825", "title": "Tricio", "text": "O tricio ou tritio, terceiro is\u00f3topo do hidr\u00f3xeno, \u00e9 o menos com\u00fan. O seu n\u00facleo consta dun prot\u00f3n e dous neutr\u00f3ns. \u00c9 un is\u00f3topo radioactivo que ten unha vida media de 12,3 anos.\nCaracter\u00edsticas.\nO ter no seu n\u00facleo tres nucle\u00f3ns que participan na interacci\u00f3n forte, e s\u00f3 un prot\u00f3n cargado electricamente, co tritio p\u00f3dese realizar fusi\u00f3n nuclear m\u00e1is facilmente que co is\u00f3topo m\u00e1is com\u00fan do hidr\u00f3xeno.\nO tritio(Hidr\u00f3xeno-3) \u00e9 un is\u00f3topo de gas hidr\u00f3xeno. Pode ser feito polo ser humano, pero tam\u00e9n \u00e9 unha substancia que se produce naturalmente pola acci\u00f3n de raios c\u00f3smicos e a degradaci\u00f3n do n\u00faclido radioactivo natural en rochas e na terra. \u00c9 un gas incoloro e inodoro, m\u00e1is livi\u00e1n que o aire. Est\u00e1 presente no aire e na auga en todo o mundo e \u00e9 habitualmente inxerido e respirado por todos. Todos os seres humanos temos trazas de tritio as\u00ed como outros is\u00f3topos radioactivos que ocorren naturalmente.\nMoitos is\u00f3topos son estables e rete\u00f1en a s\u00faa estrutura indefinidamente. Por\u00e9n, alg\u00fans is\u00f3topos, inclu\u00eddo o tritio, non son estables e dise que son radioactivos. A medida que o n\u00facleo do tritio se degrada, emite un electr\u00f3n, causando unha liberaci\u00f3n de enerx\u00eda en forma de radiaci\u00f3n beta. Formase ent\u00f3n un novo n\u00facleo con dous prot\u00f3ns e un neutr\u00f3n, de forma tal que se converte nunha forma non radioactiva de helio.\nAs emisi\u00f3ns de tritio beta son moi febles. Non se emite ningunha outra radiaci\u00f3n primaria. En efecto, o tritio emite o nivel m\u00e1is baixo de enerx\u00eda por radiaci\u00f3n beta que todos os is\u00f3topos. As part\u00edculas beta son facilmente detidas por finas capas de calquera material s\u00f3lido."}
{"id": "26827", "revid": "98629", "url": "https://gl.wikipedia.org/wiki?curid=26827", "title": "Pharming", "text": "O pharming \u00e9 unha variante do phishing consistente na redirecci\u00f3n da p\u00e1xina web solicitada polo usuario a outra predeterminada polo atacante co obxectivo de facerlle crer que se atopa na orixinal e act\u00fae dentro dela con total normalidade. \u00c9 dicir, cando se visita unha p\u00e1xina web co navegador web, este dir\u00edxese a unha p\u00e1xina falsa.\nAdoita empregarse para redirixir a v\u00edtima a un enderezo falso, na que introducir\u00e1 os seus datos, que pasar\u00e1n a estar en poder dos atacantes. Estes datos poden ser os contrasinais dunha conta bancaria ou dunha conta de correo etc. Estas redirecci\u00f3ns p\u00f3dense efectuar por varios m\u00e9todos (alterando o ficheiro hosts, modificando as t\u00e1boas do servidor DNS, cambiando o DNS asignado etc.)\nM\u00e9todos.\nCando se introduce un enderezo web (URL) na barra de enderezos dun navegador web, este procede en primeiro lugar \u00f3 env\u00edo dunha petici\u00f3n de resoluci\u00f3n DNS, para obter o enderezo IP correspondente ao dominio introducido; \u00e9 dicir, todas as p\u00e1xinas web levan unha IP asociada ao seu nome para que sexa m\u00e1is f\u00e1cil de recordarse. Exemplo:\nDita consulta dir\u00edxese \u00f3 servidor DNS configurado no sistema quen, a s\u00faa vez, completa a consulta axud\u00e1ndose doutros servidores DNS en Internet. Unha vez que se obt\u00e9n o enderezo IP vinculado ao dominio solicitado, esta \u00e9 enviada de volta a quen a solicitou. Se o enderezo IP inclu\u00eddo na resposta final resulta ser falsa, a consecuencia inmediata consiste en que o navegador procede a iniciar comunicaci\u00f3ns cun enderezo IP non esperado.\nEnvelenamento da \"cach\u00e9\" din\u00e1mica DNS.\nOs servidores DNS mante\u00f1en unha memoria \"cach\u00e9\" onde almacenan algunhas das respostas enviadas a petici\u00f3ns de resoluci\u00f3n de dominios recibidas, coa finalidade de mellorar o rendemento e o tempo de resposta. O envelenamento da \"cach\u00e9\" DNS (\"DNS cache poisoning\") consiste en enganar a un servidor ou conxunto de servidores DNS con respostas falsas, de maneira que certas entradas da \"cach\u00e9\" DNS sexan sobrescritas con novos enderezos IP.\nModificaci\u00f3n de \"cach\u00e9\" est\u00e1tica DNS.\nOs sistemas operativos actuais incorporan unha memoria \"cach\u00e9\" est\u00e1tica de resoluci\u00f3n DNS en forma de ficheiro codice_1 (En Windows este at\u00f3pase en %windir%\\system32\\drivers\\etc , onde %windir% \u00e9 o directorio de instalaci\u00f3n de Windows)). O ficheiro codice_1 permite constru\u00edr unha lista de pares de resoluci\u00f3n dominio-enderezo IP que prevalecen sobre as petici\u00f3ns DNS est\u00e1ndar. Polo tanto, cando o sistema necesita traducir un dominio no seu correspondente enderezo IP, primeiro consulta este ficheiro e, en caso de non atopar unha referencia ao dominio procurado, procede a realizar unha petici\u00f3n DNS est\u00e1ndar a trav\u00e9s da rede.\nFerramentas Anti-Pharming.\nAntiPharming 1.30 FREE Edition - Creado por NGSEC. \u00c9 unha ferramenta que bloquea calquera intento de modificaci\u00f3n do ficheiro de host."}
{"id": "26828", "revid": "23204", "url": "https://gl.wikipedia.org/wiki?curid=26828", "title": "Combarro, Poio", "text": "San Roque de Combarro \u00e9 unha parroquia que se localiza no concello de Poio. Segundo o IGE, en 2022 ti\u00f1a 1.850 habitantes (916 homes e 934 mulleres). Ten oito entidades de poboaci\u00f3n.\nA parroquia de Combarro foi creada no arranxo parroquial de 1867 con dez lugares ata ent\u00f3n pertencentes \u00e1 San Xo\u00e1n de Poio, a\u00ednda que alg\u00fans deles volveron a integrarse en San Xo\u00e1n .\nPatrimonio.\nAdemais da igrexa parroquial de San Roque, ten outros dous templos cat\u00f3licos: a igrexa de San Bernardo e a capela da Virxe da Renda. A zona vella da vila, m\u00e1is achegada ao antigo peirao, foi declarada Conxunto Hist\u00f3rico-Art\u00edstico, e ten h\u00f3rreos e casas pegadas \u00e1 costa.\nA capela da Virxe da Renda \u00e9 de planta rectangular, sinxela. Nela ven\u00e9rase unha imaxe da Virxe de Graza, procedente dunha ermida que hab\u00eda na Illa de Tambo e que foi derru\u00edda polos piratas ingleses en 1589. Hip\u00f3lito de Sa considera que a capela data de 1712, pero a reconstruci\u00f3n \u00e1 que foi sometida en 1985, tras ser derrubada por un temporal, puxo de manifesto o reaproveitamento de materiais procedentes dunha construci\u00f3n m\u00e1is antiga.\nFestas.\nO 24 de agosto cel\u00e9brase desde o ano 2001 a Festa do Mar."}
{"id": "26830", "revid": "23204", "url": "https://gl.wikipedia.org/wiki?curid=26830", "title": "Poio (San Salvador), Poio", "text": "San Salvador de Poio \u00e9 unha parroquia que se localiza no concello de Poio. Segundo o IGE, en 2022 ti\u00f1a 7.642 habitantes (3.790 homes e 3.852 mulleres), distribu\u00eddos en 18 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 5.152 habitantes.\nPatrimonio.\nNo lugar de Andurique est\u00e1 o Centro de Da\u00f1o Cerebral y Neurociencias Miguel Dom\u00ednguez (antigo Sanatorio Nuestra Se\u00f1ora de La Meced), un centro de sa\u00fade privado do grupo empresarial Quir\u00f3n Salud."}
{"id": "26831", "revid": "1131", "url": "https://gl.wikipedia.org/wiki?curid=26831", "title": "Poio (San Xo\u00e1n), Poio", "text": "San Xo\u00e1n de Poio \u00e9 unha parroquia que se localiza no concello de Poio. Segundo o IGE, en 2022 ti\u00f1a 5.472 habitantes (2.711 homes e 2.761 mulleres), distribu\u00eddos en 30 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 4.992 habitantes.\nPatrimonio.\nNesta parroquia sit\u00faanse o convento de San Xo\u00e1n de Poio e mais a casa do concello de Poio. No monte Castrove est\u00e1 o bosque de sequoias de Poio.\nFestas.\nNo lugar de Campelo cel\u00e9brase no mes de xullo a Festa da Ameixa."}
{"id": "26832", "revid": "23204", "url": "https://gl.wikipedia.org/wiki?curid=26832", "title": "Rax\u00f3, Poio", "text": "San Gregorio de Rax\u00f3 \u00e9 unha parroquia do concello de Poio, na comarca de Pontevedra. Segundo o IGE, en 2022 ti\u00f1a 1.218 habitantes (585 homes e 633 mulleres).\nCon 1.8\u00a0km\u00b2 \u00e9 a parroquia m\u00e1is pequena do concello. Dista 8,5\u00a0km da casa consistorial. Ten once entidades de poboaci\u00f3n: A Igrexa, Caneli\u00f1as, Espedregada, Lameiri\u00f1a, Outeiro, Praia, Porter\u00eda, O Rego, Serpe, Terradepedra e Valdem\u00f3s. Por\u00e9n, debido \u00f3 desenvolvemento urbano o IGE conta s\u00f3 dous n\u00facleos, Rax\u00f3 e Serpe.\nXeograf\u00eda.\n\u00d3 igual que as demais parroquias do concello, se ben en menor medida, caracter\u00edzase por ter un relevo forte, cunha notable pendente. En menos de 3\u00a0km. pasa da franxa litoral \u00f3s 171 m. de altitude. Os seus principais accidentes costeiros son a punta de Sin\u00e1s, e as praias de Fonte Maior, de Sin\u00e1s, e a de Xiorto, ademais das praias da Granxa de Dorr\u00f3n (Sanxenxo), lugar influenciado por Rax\u00f3, cuxos l\u00edmites se confunden no n\u00facleo urbano principal.\nPor outro lado, Rax\u00f3 carece de cursos fluviais importantes, talmente como sucede coas demais parroquias do concello, que contan tan s\u00f3 con catro regos de curso e caudal moi reducido.\nClima.\nO clima de Rax\u00f3, \u00e9 o propio das R\u00edas Baixas, determinado pola influencia das correntes c\u00e1lidas (\"Gulf Stream\"), que lle confire un certo car\u00e1cter mediterr\u00e1neo dentro do tipo oce\u00e1nico. A temperatura \u00e9 relativamente elevada para a s\u00faa latitude (42\u00ba 26\u2019 norte), oscila entre os valores medios comprendidos entre os 12,5\u00a0\u00b0C e os 20,5\u00a0\u00b0C. En inverno, valores medios de 10\u00a0\u00b0C, en ver\u00e1n algo superiores os 20\u00a0\u00b0C. A s\u00faa precipitaci\u00f3n alcanza os 1.500\u00a0mm. anuais, pero nos meses de ver\u00e1n apenas chega os 50\u00a0mm.\nVexetaci\u00f3n.\nA s\u00faa vexetaci\u00f3n \u00e9 o resultado da actividade dos servizos forestais e de intereses particulares, con extensi\u00f3ns de pi\u00f1eiro e eucalipto. Debido a esta acci\u00f3n antr\u00f3pica a asociaci\u00f3n arb\u00f3rea natural, o carballo, at\u00f3pase practicamente ausente, ag\u00e1s nalgunhas valgadas, pero sendo sempre pouco extenso. Tam\u00e9n existen toxos, silveiras e fentos, propios do monte baixo galego.\nHistoria.\nOrixes.\nA parroquia de Rax\u00f3 est\u00e1 vencellada \u00f3 mosteiro da Armenteira, que segundo a tradici\u00f3n, foi fundado por Ero da Armenteira no s\u00e9culo XII. Durante o mandato do abade n\u00ba 21, Domingo (1308-1338), existe a primeira referencia documental de Rax\u00f3. Segundo o P. Duarte acontece o milagre da curaci\u00f3n de \"Gonzalo P\u00e9rez de Raj\u00f3, escrib\u00e1n que foi deste mosteiro\".\nNa referencia que fai do abade n\u00ba 28, Juan de Castro (1449-1477), aporta unha descrici\u00f3n dos l\u00edmites da parroquia dicindo que \"dita herdade formaba coto, e os seus conf\u00edns eran desde Fontemaior, xunto o mar, ata o Outeiro da Pedreira, e de al\u00ed o marco de Tabuelas e o marco dos Outeiros de Dorr\u00f3n, e de al\u00ed o marco da Torre, e o marco dos Bandos e o couto da vi\u00f1a de Juan Minez, cl\u00e9rigo, e de al\u00ed o muro abaixo ao mar, tornando mar arriba ata onde empezou, entrando tam\u00e9n no mar, como din os marcos\".\nEn 1404, Frei Juan Garc\u00eda, abade n\u00ba 29 do mosteiro de San Xo\u00e1n de Poio afora a Juan de Rajoo o mozo e a s\u00faa muller In\u00e9s Yanes, veci\u00f1os de San Pedro de Tenorio.\nA mediados do s\u00e9culo XV, \u00e9poca de grande esplendor para Pontevedra, o mercador Ares Garc\u00eda de Raj\u00f3, rexedor perpetuo da Vila, casado con Mar\u00eda do R\u00edo, fixeron as bases do que pasado o tempo chegou a ser unha das familias burguesas m\u00e1is sobranceiras de Pontevedra pois, detentaron \u00f3s seus descendentes cargos vitalicios na vila e dot\u00e1ronse das prerrogativas propias do seu status social. En 1536, edificoulle a casa o pedreiro mestre Diego Gil. Dita casa sit\u00faase no n\u00ba 11 da r\u00faa dos soportais da Ferrer\u00eda, e ten unha inscrici\u00f3n en caracteres g\u00f3ticos na imposta da fachada e sobre os arcos, que di \"Esta obra mandou fazer o muito nobre senhor Ares Garcia de Raioo, regidor desta vila. Era de mil e quinhentos e trinta e seis anos\".\nEn 1581 Antonio Garc\u00eda de Raj\u00f3, fundou o v\u00ednculo e morgado dos Raj\u00f3. Este mesmo se\u00f1or fixo constru\u00edr en 1590 a denominada capela da Anunciaci\u00f3n no convento de San Francisco de Pontevedra. A\u00ednda hoxe pode lerse a inscrici\u00f3n que di \"Antonio Garcia de Raioo fundo i doto esta capilla con obligacion de tres misas en cada semana. A\u00f1o 1590\".\nOutra familia que colaborou co convento de San Francisco foi a de Manuel Dom\u00ednguez de Raj\u00f3o. Baixo a advocaci\u00f3n de San Lourenzo, en 1673 f\u00edxose unha fundaci\u00f3n con licenza de Juan Garc\u00eda de Raj\u00f3o e Mar\u00eda da Veiga, os seus pais, e cedeulles as sepulturas que est\u00e1n o p\u00e9 do altar e no nicho da dereita, coa obriga de \"facer e pintar o retablo\".\nTam\u00e9n son desta \u00e9poca, 1583, as noticias que sobre preitos entre a Confrar\u00eda do Corpo Santo e os mari\u00f1eiros de Rax\u00f3 pola pesca con sacadas. Nesta zona o emprego das distintas artes estaba dividida por mares. O Mar de Rax\u00f3 estaba comprendido entre punta Sin\u00e1s e a punta de Festi\u00f1anza. En 1594, os mareantes da Moureira prenderon en Rax\u00f3 por faenar con redes de xeito durante a temporada dos cercos \u00f3 barco con redes e peixe que a veci\u00f1a de Portonovo, Maior Garc\u00eda, lle alugara \u00f3 pontevedr\u00e9s Juan Gonz\u00e1lez. \"Oll\u00f3 decir que ab\u00edan llegado al dicho puerto de Raj\u00f3\".\n\u00d3 abade n\u00ba 40 da Armenteira, Eugenio Gerrero (1560-1563), tocoulle \"aclarar un asunto que preocupaba as conciencias de moitos fieis de Rax\u00f3 e doutros cotos do mosteiro, os cales ti\u00f1an a obriga de acudir a igrexa do mosteiro para recibir os sacramentos\". En 1561, o abade compadecido deles e para facilitarlles o cumprimento dos seus deberes relixiosos, autorizoulles a que puideran o\u00edr misa e recibilos sacramentos na ermida que o mosteiro ti\u00f1a dentro da granxa de Rax\u00f3 \"ag\u00e1s por pascua de resurrecci\u00f3n\".\nO abade n\u00ba 68, Felix de Barcena (1632-1635), fixo a cerca de Rax\u00f3 e o lugar e edificios da Granxa.\nEn tempos do abade n\u00ba 81, Baltasar de Zamora (1665-1668), suscitaranse graves pol\u00e9micas a causa da facenda do partido de Rax\u00f3. Neste proceso faise referencia a D. de la R\u00faa Freire, reitor de Bueu...\"\nCo abade n\u00ba 83, Manuel Guerrero (1671-1674), volveu o problema da Vaqueriza.\nBernab\u00e9 Cano (1683-1686), abade n\u00ba 87, aforoulle a Dom\u00ednguez Rodr\u00edguez de Rax\u00f3, para si e por tres vidas de reis ou ra\u00ed\u00f1as, a herdade chamada de Rabo do Porco, por un ferrado de centeo, posto a s\u00faa cata na granxa de Rax\u00f3.\nO abade n\u00ba 91, Manuel Conde (1695-1698), arranxou a igrexa de Rax\u00f3, puxo nela o Sant\u00edsimo e todo o necesario para o culto, as\u00ed como a casa do cura.\nMomento hist\u00f3rico destacado foi o goberno do abade n\u00ba 105, Jer\u00f3nimo Villanueva (1738-1741). En 1747 visitou a igrexa de Rax\u00f3 o arcebispo de Santiago, Cayetano Gil Taboada, quen vendo nela todo o necesario para atender os fieis elevouna a parroquia.\nOp\u00faxose o mosteiro en virtude dos privilexios de Orde e particulares, obtendo a revogaci\u00f3n do mandado.\nEn similar proceso interveu no ano 1749 o abade n\u00ba 109, Nivardo P\u00e9rez (1747-1750), onde obt\u00e9n unha vez m\u00e1is a raz\u00f3n para o mosteiro pois \u201ca igrexa de Rax\u00f3 \u00e9 mera axuda de parroquia\u201d.\nNo ano de 1753 prod\u00facese un feito transcendental para o co\u00f1ecemento da realidade socioecon\u00f3mica de Rax\u00f3, xa que a trav\u00e9s do Interrogatorio, o denominado catastro de Ensenada, transcenderon respostas que non existen nos rexistros dos Abades.\nA parroquia de San Gregorio de Rax\u00f3 pertencente a xurisdici\u00f3n da Lanzada. Ti\u00f1a 25 naturais e con 97 forasteiros. Estaba composta por dous \u00fanicos lugares, o de Rax\u00f3 e o de Bacariza. As casas eran terre\u00f1as e con tellado ou colmado, alpendres, cabaler\u00edas e currais. Os forasteiros eran case todos de Dorr\u00f3n e Samieira. As profesi\u00f3ns de aprendiz de sangrador, estanquilleira de tabaco, costureira e sobre todo xornaleiros.\nA casa do Priorado era alta e tellada, con d\u00faas salas, bodega e lagar. Un pallar e unha cabalariza tam\u00e9n tellada, curral e eira. Rodeada de terra propia, dezaseis ferrados e tres cuartos, destes doce ferrados son de vi\u00f1a de por metade de 1\u00aa e 2\u00aa categor\u00eda. Dous ferrados de devesa de carballos de 2\u00aa categor\u00eda. Un cuarto de hortalizas de regad\u00edo de 2\u00aa, outro cuarto canaveral tam\u00e9n de 2\u00aa. Un ferrado souto de casti\u00f1eiros de 1\u00aa, medio ferrado souto de casta\u00f1os de 2\u00aa e outro medio tam\u00e9n souto de casta\u00f1os de 3\u00aa o cuarto restante de vimbieira de 3\u00aa categor\u00eda.\nS\u00e9culo XIX e XX.\nCoa desamortizaci\u00f3n de Mendiz\u00e1bal, en 1835 rematou o vencello de Rax\u00f3 co mosteiro da Armenteira. Por\u00e9n, Rax\u00f3 non foi parroquia independente ata 1850. O templo actual pasou por tres etapas de ampliaci\u00f3n, partindo da ermida primitiva, en 1724, 1778 e 1890.\nO primeiro camposanto parroquial data de 1833, e xorde a consecuencia da Real Orde do 1832, que prohib\u00eda enterrar dentro do templo. Unha primeira ampliaci\u00f3n tivo lugar en 1903 e a segunda en 1948.\nA pegada deixada por case 700 anos de dependencia do mosteiro da Armenteira \u00e9 a\u00ednda hoxe perceptible en certos comportamentos sociais. A patroa da parroquia \u00e9 a Virxe da Saleta e o patr\u00f3n San Gregorio Magno, que non adoitan ser as devoci\u00f3ns propias das vilas da ribeira do mar.\nO feito definitivo que confirmou a nova dependencia de Rax\u00f3 respecto de Poio foi cando o 30 de novembro de 1836 publicouse no Bolet\u00edn Oficial da Provincia de Pontevedra a \"Nova Planta\" da provincia de Pontevedra, e por ende a do concello de Poio, figurando San Gregorio de Raj\u00f3 con 50 veci\u00f1os e 190 almas, correspond\u00e9ndolle 3 electores.\nA poboaci\u00f3n de Rax\u00f3 experimentou no s\u00e9culo XIX un crecemento lento pero continuado, en sinton\u00eda co que acontece no resto de Galicia. Entre 1833 e 1855 este incremento de poboaci\u00f3n foi superior mesmo \u00f3 das zonas rurais do resto de Espa\u00f1a. As causas que adoitan ofrecerse para explicar este feito son a maior benevolencia das epidemias, que as econom\u00edas campesi\u00f1as e mari\u00f1eiras enfocadas cara \u00f3 autoconsumo non se viro afectadas pola gran depresi\u00f3n econ\u00f3mica que se produciu entre os anos 1817 e 1856, e a plena consolidaci\u00f3n do cultivo da pataca, que acadou neste tempo unha difusi\u00f3n acelerada logo da s\u00faa introduci\u00f3n a finais do s\u00e9culo XVIII e principios do XIX. A pataca asume neste tempo o papel que outrora desempe\u00f1ara o millo, permitindo un policultivo de subsistencia nos eidos da parroquia e completando na dieta \u00f3 peixe, outro dos alimentos b\u00e1sicos nesta zona.\nA emigraci\u00f3n que se produciu nos s\u00e9culos XIX e XX \u00e9 un trazo estrutural da sociedade galega que tam\u00e9n afecta de xeito importante \u00e1 parroquia de Rax\u00f3. C\u00f3mpre ter en conta que o fen\u00f3meno da emigraci\u00f3n afectou non s\u00f3 \u00e1 evoluci\u00f3n absoluta do n\u00famero de habitantes, sen\u00f3n tam\u00e9n \u00f3 proceso de envellecemento, \u00e1 ca\u00edda das taxas de natalidade, \u00e1 distribuci\u00f3n por sexos e idades etc.\nOs pa\u00edses de acollida dos emigrantes de Rax\u00f3 coinciden, a grandes li\u00f1as, cos que podemos sinalar para o conxunto de Galicia: Am\u00e9rica Latina entre mediados do s\u00e9culo XIX ata aproximadamente 1930, e Europa occidental a partir da d\u00e9cada de 1960. As causas que provocan este \u00e9xodo foron fundamentalmente de tipo econ\u00f3mico, relacionadas sempre co desequilibrio entre a poboaci\u00f3n e os recursos: atraso da industria, falta de capitais, peso excesivo dos tributos, impostos e rendas, ou moi especialmente no caso de Rax\u00f3 o car\u00e1cter artesanal da pesca orientada cara \u00f3 autoconsumo. Diversos estudos sinalan como factor causante da emigraci\u00f3n masiva a partir da metade do s\u00e9culo XIX os continuos temporais e choivas dos anos 1852-53 que asolagaron Galicia, ocasionando a perda das colleitas e dificultando cando non impedindo as faenas no mar. A\u00ednda que esta crise de subsistencia puntual non \u00e9 m\u00e1is que un factor sumado \u00e1 unha p\u00e9sima situaci\u00f3n estrutural da econom\u00eda. A emigraci\u00f3n foi unha v\u00eda de sa\u00edda, dirix\u00edndose nestes primeiros tempos cara pa\u00edses como Cuba, Arxentina, Uruguai ou Brasil.\nEsta situaci\u00f3n mant\u00edvose ata principios do s\u00e9culo XX, cando comezaron a xurdir as primeiras experiencias industriais a partir das pesquer\u00edas realizadas en Rax\u00f3. Ademais da pesca propiamente dita, que neste tempo comeza a xerar excedentes que dan lugar primeiro a unha econom\u00eda de troco e despois de mercado, c\u00f3mpre falar das primeiras f\u00e1bricas de salgadura. Mant\u00e9\u00f1ense a\u00ednda en p\u00e9 os restos de d\u00faas f\u00e1bricas de salgadura, unha fronte \u00e1 praia da Maceiri\u00f1a, no l\u00edmite dos concellos de Poio e Sanxenxo, e outra na Granxa de Abaixo, xa no concello de Sanxenxo. \u00c1mbalas d\u00faas industrias contaban cun pequeno peirao onde atracaban as chalanas e os barcos co peixe. Son os precedentes m\u00e1is directos da posterior f\u00e1brica de conservas Camping, propiedade de Rafael Casaponsa en funcionamento na actualidade, que se instalar\u00e1 en Fontemaior, se ben estas primeiras industrias traballaron m\u00e1is como talleres artesanais que como f\u00e1bricas modernas\nA guerra civil espa\u00f1ola someteu de novo \u00f3s habitantes de Rax\u00f3 a unha penuria econ\u00f3mica, provocando un novo \u00e9xodo migratorio e o traballo dos homes na navegaci\u00f3n de grande altura. En efecto, gran n\u00famero dos mari\u00f1eiros que non emigran, emb\u00e1rcanse tanto en mercantes (Transmediterr\u00e1nea etc). como en pesqueiros de altura, ou en petroleiros da CAMPSA, e en menor medida en barcos de compa\u00f1\u00edas estranxeiras. Na d\u00e9cada dos setenta e principios dos oitenta, hai tam\u00e9n traballadores de Rax\u00f3 nas plataformas petrol\u00edferas holandesas do Mar do Norte, entre outras.\nA mellora das condici\u00f3ns econ\u00f3micas do pa\u00eds, unida \u00f3 benestar das familias que te\u00f1en o cabeza de familia na emigraci\u00f3n, na pesca de grande altura, na navegaci\u00f3n ou nas plataformas, vai dar lugar a unha mellora econ\u00f3mica apreciable. \u00c9 a \u00e9poca na que se crean pequenos negocios na vila, diversificando as tradicionais tabernas e bares existentes.\nTam\u00e9n o turismo contrib\u00fae a partir dos anos 60 do s\u00e9culo XX a mellorar a econom\u00eda do pobo. Rax\u00f3 ten nas s\u00faas praias e na s\u00faa natureza un grande atractivo para o turismo interior, que chegar\u00e1 \u00f3 pobo residindo primeiro en casas particulares e posteriormente en explotaci\u00f3ns hoteleiras. Sen ser o sector principal na econom\u00eda do pobo, o turismo contrib\u00fae a completar a riqueza do mesmo, aportando de acordo coa forme estacionalidade que o caracteriza importantes ingresos para moitas familias do pobo.\nEste feito \u00e9 importante tam\u00e9n para explicar o enorme e non sempre ben ordenado crecemento urban\u00edstico de Rax\u00f3. A estrutura de vila mari\u00f1eira, con construci\u00f3ns baixas de pedra, que se conserva ata os anos cincuenta do s\u00e9culo XX vai desaparecer ben axi\u00f1a engulido por unha urbanizaci\u00f3n r\u00e1pida e pouco planificada, pensada para alugar pisos e apartamentos \u00f3s turistas. De xeito que, a tradicional orientaci\u00f3n de constru\u00edr unha vivenda para dar cumprido acomodo a un novo n\u00facleo familiar, hai que engadir un n\u00famero moi alto de vivendas constru\u00eddas para o turismo e que permanecen baleiras fora da \u00e9poca estival.\nEntidades locais.\nAs asociaci\u00f3ns organizadas son fundamentalmente a Asociaci\u00f3n de Veci\u00f1os A Laxe, que ten unha escasa actividade pero que se mant\u00e9n vixente no plano legal, e a Sociedade Cultural e Deportiva Rax\u00f3, fundada en 1982. Arredor da igrexa creouse recentemente o Consello parroquial, para organizar as actividades relixiosas e o culto."}
{"id": "26833", "revid": "23204", "url": "https://gl.wikipedia.org/wiki?curid=26833", "title": "Samieira, Poio", "text": "Santa Mar\u00eda de Samieira \u00e9 unha parroquia do concello de Poio. Segundo o IGE, en 2022 ti\u00f1a 1.094 habitantes (539 homes e 555 mulleres) distribu\u00eddos en 12 n\u00facleos de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.063 habitantes.\nXeograf\u00eda.\nSituada na parte setentrional da r\u00eda de Pontevedra. O territorio da parroquia est\u00e9ndese dende o mar at\u00e9 o monte, limitando ao norte coas parroquias de Simes (Mea\u00f1o), A Armenteira (Meis) e Dorr\u00f3n (Sanxenxo); ao sur co mar; ao leste coa parroquia de Combarro e ao oeste coa parroquia de Rax\u00f3.\nPatrimonio.\nA igrexa parroquial foi constru\u00edda na segunda metade do s\u00e9culo XVIII, con fachada de estilo neocl\u00e1sico. A lenda m\u00e1is co\u00f1ecida e divulgada do lugar explica como se orixinou a crenza popular de que a camp\u00e1 de Samieira \u00e9 a que mellor resoa de entre todas as igrexas dos arredores:"}
{"id": "26837", "revid": "138963", "url": "https://gl.wikipedia.org/wiki?curid=26837", "title": "Caritel, Ponte Caldelas", "text": "Santa Mar\u00eda de Caritel \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 243 habitantes (113 homes e 130 mulleres), 142 menos ca en 1999.\nXeograf\u00eda.\nEst\u00e1 situada nas faldras da serra do Su\u00eddo e na ruta que tradicionalmente conectaba a costa coas comarcas do interior ourens\u00e1n.\nTen unha extensi\u00f3n de 4,3 km\u00b2 e limita ao noroeste coa parroquia de Santa Eulalia de Ponte Caldelas (a trav\u00e9s do r\u00edo Verdugo), ao nord\u00e9s coa de San Salvador da Lama, ao sur coas parroquias de Santo Andr\u00e9 de Anceu e de San Fiz de Forz\u00e1ns e ao leste coa de San Pedro de Gaxate. Est\u00e1 atravesada polas estradas PO-255 e PO-241.\nO punto de maior elevaci\u00f3n da parroquia \u00e9 o monte Xesteiro Grande, con 616,5 m.\nA parroquia de Caritel as\u00e9ntase nun terreo da \u00e9poca paleozoica (541 a 252 mill\u00f3ns de anos) constitu\u00eddo por un substrato rochoso de tipo gran\u00edtico (granitos de d\u00faas micas) e solos \u00e1cidos de textura franca nas zonas baixas e franco-areosa nas elevaci\u00f3ns.\nHistoria.\nO territorio de Caritel estivo habitado de xeito ininterrompido desde tempos prehist\u00f3ricos como testemu\u00f1a a presenza de numerosos restos arqueol\u00f3xicos. No monte da Pousa a Direcci\u00f3n Xeral de Patrimonio Cultural da Xunta de Galicia catalogou 14 petr\u00f3glifos, unha m\u00e1moa e un castro, ademais dun achado de restos da \u00e9poca romana (unha \u00e1nfora vinaria, un mu\u00ed\u00f1o de man e t\u00e9gulas).\nSegundo Xes\u00fas Ferro Ruibal o top\u00f3nimo Caritel, que aparece xa en documentos do ano 929 e que foi investigado no seu d\u00eda polo Padre Sarmiento, procede do lat\u00edn .A localizaci\u00f3n da parroquia foi determinante por estar na ruta comercial que conectaba a costa pontevedresa coas comarcas do interior ourens\u00e1n, empregada polos arrieiros que transportaban nunha direcci\u00f3n vi\u00f1o do Ribeiro e noutra salaz\u00f3ns e outras mercador\u00edas procedentes da costa. A transformaci\u00f3n da rede de cami\u00f1os medievais en estradas modernas nos s\u00e9culos XVIII e XIX tivo un efecto dram\u00e1tico sobre Caritel e moitos lugares da comarca e iniciou un proceso de despoboamento que inda contin\u00faa hoxe. Abandon\u00e1ronse as antigas rutas medievais, baseadas na rede de calzadas romanas (\u00e1 s\u00faa vez constru\u00eddas sobre a rede de cami\u00f1os megal\u00edticos e castrexos anterior) na que os cami\u00f1os non segu\u00edan en xeral os vales, sen\u00f3n as penechairas ou interfluvios, como \u00e9 o caso de Caritel. Novas tecnolox\u00edas construtivas (pontes, t\u00faneles) favoreceron as rutas que seguen vales fluviais e como consecuencia as conexi\u00f3ns comerciais, tanto por estrada como por ferrocarril, foron trazadas moito m\u00e1is ao sur.\nComa en moitas outras vilas da media monta\u00f1a pontevedresa, a finais do s\u00e9culo XIX e ata despois de mediados do XX, produciuse un intenso movemento migratorio cara a outros pa\u00edses. En Caritel os destinos m\u00e1is frecuentes foron Portugal (co que xa hab\u00eda unha tradici\u00f3n migratoria de polo menos douscentos anos antes), Brasil, M\u00e9xico e, m\u00e1is recentemente, dende mediados do s\u00e9culo XX, ao Pa\u00eds Vasco e a Su\u00edza.\nAta o 29 de novembro de 1890 Caritel estaba dividido entre d\u00faas parroquias diferentes: unha parte pertenc\u00eda \u00e1 arquidiocese de Santiago e \u00e1 parroquia de Santa Baia de Caldelas e outra \u00e1 diocese de Tui e \u00e1 parroquia de San Fiz de Forz\u00e1ns. Concretamente Santa Baia de Caldelas pertenc\u00eda ao arciprestado do Morrazo, situado a m\u00e1is de 15 quil\u00f3metros en li\u00f1a recta da pen\u00ednsula do Morrazo, trat\u00e1base da parroquia m\u00e1is oriental e extrema do dito arciprestado. Pola s\u00faa banda San Fiz de Forz\u00e1ns pertenc\u00eda ao arciprestado de Redondela-Oitav\u00e9n. A partir de 1890 segr\u00e9gase a actual parroquia de Santa Mar\u00eda de Caritel.\nPatrimonio.\nNo momento da segregaci\u00f3n da parroquia actuou como igrexa parroquial a capela da Nosa Se\u00f1ora da Concepci\u00f3n situada no actual campo da festa, de construci\u00f3n barroca e que fora fundada en 1711 por Juan Cal e Boullosa, rexedor perpetuo de Ponte Caldelas. Actualmente xa non existe pois foi derrubada arredor de 1950.\nCo comezo do s\u00e9culo XX, por iniciativa de varios habitantes da parroquia que fixeran fortuna na emigraci\u00f3n, decidiuse erixir unha nova igrexa parroquial m\u00e1is importante, de estilo neog\u00f3tico, dese\u00f1ada polo arquitecto diocesano Manuel Hern\u00e1ndez y \u00c1lvarez Reyero. Foi constru\u00edda entre 1903 e 1916. Ten planta basilical, cunha soa nave cuberta con b\u00f3veda de crucer\u00eda de catro tramos separados por arcos fax\u00f3ns.\nA igrexa foise deteriorando \u00f3 longo do s\u00e9culo XX ata que no ano 1972 foi sometida a unha fonda restauraci\u00f3n grazas ao mecenado de Manuel Cordo Boullosa, magnate e fil\u00e1ntropo portugu\u00e9s fillo de emigrantes de Caritel. Cambiouse o antigo campanil de dous ocos por outro de catro, f\u00edxose un novo tellado e restaurouse todo o interior substitu\u00edndose os vidros das antigas fiestras por vidreiras policromadas. Finalmente instalouse presidindo a igrexa unha cruz monumental do escultor pontevedr\u00e9s Jos\u00e9 Luis Penado, que alberga no seu interior o sagrario.\nA car\u00f3n da igrexa hai un cruceiro, que orixinalmente estaba situado xunto da capela da Inmaculada Concepci\u00f3n e foi trasladado, e no cami\u00f1o que leva \u00f3 Coto, onde est\u00e1 a igrexa, est\u00e1 a fonte das Ra\u00edces, antiga fonte comunal reconstru\u00edda en outono de 1997 grazas \u00f3 mecenado de Manuel Cordo Boullosa.\nNo lugar da Fraga cons\u00e9rvanse en moi bo estado os Pasos da Fraga e da Larpea, un conxunto de pasos ou poldras: pedras dispostas a intervalos regulares cruzando un vao, unha zona de pouca profundidade, que permit\u00edan \u00e1s persoas cruzar o r\u00edo andando sen mollarse, mentres que as bestas e os carros vadeaban \u00f3 seu lado. As pedras te\u00f1en o lado orientado cara \u00e1 corrente do r\u00edo tallado en forma triangular, para resistir mellor a forza da auga, especialmente nas enchentes que se dan regularmente durante o inverno. Os pasos da Fraga, que cruzan o Verdugo, xa mostran algunhas restauraci\u00f3ns de tempos modernos, pero o seu car\u00f3n os da Larpea, que atravesan o r\u00edo Pequeno, a\u00ednda son completamente orixinais, mostrando na s\u00faa zona central un acusado desgaste, testemu\u00f1a da importancia que tivo antigamente a encrucillada de cami\u00f1os na que se atopan. Estes \u00faltimos ch\u00e1manse da \"Larpea\" porque dan acceso, sen necesidade de cruzar o caudaloso r\u00edo Verdugo, \u00f3 cami\u00f1o que apenas un quil\u00f3metro m\u00e1is adiante chega \u00e1 aldea abandonada da Larpea, habitada ata mediados do s\u00e9culo XX.\nExiste un unha ruta de sendeirismo (PR-G 109) que partindo da igrexa de Caritel chega \u00f3s pasos da Fraga e contin\u00faa para visitar o Foxo do Lobo, a antiga trampa medieval para cazar lobos situado en Laxoso, preto da Fraga.\nNo mesmo cruzamento de cami\u00f1os sit\u00faanse as Almi\u00f1as do R\u00edo, un exemplo de peto de \u00e1nimas de tipo pechado, coroado por unha cruz e cun pousadoiro cunha caveira con d\u00faas tibias. O fornelo est\u00e1 enreixado, e debaixo del hai o cano dunha fonte. O panel \u00e9 de madeira policromada, amosando a Santo Ant\u00f3n co Neno Xes\u00fas nos brazos. Hai cinco \u00e1nimas. Incl\u00fae o texto \"A DEVOCI\u00d3N DE MANUEL CABIRTA CONCHA\".\nNa parroquia hai outros tres petos de \u00e1nimas ou esmoleiros:\nTam\u00e9n forman parte do patrimonio etnogr\u00e1fico da parroquia de Caritel os tradicionais mu\u00ed\u00f1os, todos propulsados por auga. Destaca entre eles o mu\u00ed\u00f1o do Cornello, de d\u00faas plantas, situado na marxe do r\u00edo Verdugo. No piso inferior disp\u00f3n de catro rodas que pod\u00edan funcionar simultaneamente, e conxuntamente coa canle que transportaba a auga necesaria e a enorme represa que a alimentaba, constit\u00fae un exemplo pouco frecuente de proceso pre-industrial na comarca. A canle, constru\u00edda en pedra, de aproximadamente un metro de largura e outro de profundidade, transcorre paralela \u00f3 curso do r\u00edo por uns 150 metros. Para alimentala constru\u00eduse unha presa de grandes proporci\u00f3ns que bloquea todo o curso do r\u00edo e que permite regular a cantidade de auga que se desv\u00eda cara o mu\u00ed\u00f1o. Ao dispor de represa pod\u00eda funcionar todo o ano, polo que chegaban reatas de mulas con gran para moer dende zonas tan distantes como A Gra\u00f1a, a m\u00e1is de 25 km. O piso superior do mu\u00ed\u00f1o actuaba a modo de pousada, xa que nestes casos a mui\u00f1ada se prolongaba por varios d\u00edas.\nAdemais, na Pousa existe un mu\u00ed\u00f1o de cubo moi primitivo, con tellado feito de laxas de pedra, e que aproveitaba a auga da puza das Lagoas. Tam\u00e9n no r\u00edo Pequeno existen varios en diferentes estados de conservaci\u00f3n."}
{"id": "26838", "revid": "54334", "url": "https://gl.wikipedia.org/wiki?curid=26838", "title": "Castro Barbudo, Ponte Caldelas", "text": "Santa Mar\u00eda de Castro Barbudo \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 89 habitantes (40 homes e 49 mulleres)., distribu\u00eddos nunha \u00fanica entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 181 habitantes.\nA festa parroquial cel\u00e9brase o 15 de agosto, d\u00eda da Nosa Se\u00f1ora do Castro.\nPatrimonio.\nDestaca o Calvario de tres cruceiros feito polo mestre canteiro Manuel Gonz\u00e1lez Perdiz en 1883, un dos Calvarios galegos m\u00e1is representativos xunto cos de Bueu e Beade. At\u00f3pase no adro da igrexa parroquial, xunto ao camposanto disposto arredor do templo. Est\u00e1 composto por unha plataforma baixa cercada por unha reixa de ferro. Nela, ademais dos cruceiros, hai unha mesa de pedra, similar \u00e1 dos altares das igrexas, para a realizaci\u00f3n de ofrendas.\nOs tres cruceiros te\u00f1en basamenta, columna, capitel e crucifixo, sendo o central o maior, dedicado \u00e1 representaci\u00f3n da crucifixi\u00f3n de Cristo. As basamentas son de traza complexa, de perfiles sinuosos e con molduraci\u00f3ns. Os fustes das columnas te\u00f1en diversas formas: os laterais son cil\u00edndricos, algo m\u00e1is anchos na base, mentres que o central \u00e9 tripartito cadrado e moldurado no terzo inferior, octogonal no medio, e circular na parte superior. Os capiteis dos laterais son dunha rara mestura de tendencias, destacando as grilandas suspendidas entre as volutas. O do centro \u00e9 composto, co rostro dun anxo en medio do entaboamento curvo.\nNa parte dianteira do cruceiro central aparece Cristo morto acompa\u00f1ado dun anxo que recolle o sangue nun c\u00e1liz. Na parte traseira est\u00e1 a Nosa Se\u00f1ora con coroa real sostendo o Neno no colo cun rosario na outra man. Na parte dianteira da columna est\u00e1 San Xos\u00e9 de anci\u00e1n, con barba longa, vestido con t\u00fanica e manto, co Neno no colo (que mostra a Bola coa cruz), e cun lirio na outra man. Na parte traseira da columna est\u00e1 San Xo\u00e1n Bautista cun a\u00f1o nos brazos, e aguantando a bandeira triunfal. Na basamenta aparecen as inscrici\u00f3ns:\nO cruceiro da esquerda representa a crucifixi\u00f3n de Dimas, cos brazos atados ao traveseiro da cruz e un p\u00e9 atado e outro cravado. Na parte superior dous anxos intentan erguelo coll\u00e9ndoo das extremidades. Na basamenta aparece a inscrici\u00f3n:\nO cruceiro da dereita representa a crucifixi\u00f3n de Xiestas, atado de p\u00e9s e mans aos paus da cruz. Ao p\u00e9 da mesma hai un animal con aspecto feroz, entre drag\u00f3n e serpe con \u00e1s, que intenta enrrollarse nas pernas do ladr\u00f3n, aludindo ao Demo. Na basamenta aparece unha inscrici\u00f3n co nome de Giestas:\nAs imaxes do calvario reproducen o estilo de Manuel Gonz\u00e1lez, \u00faltimo dos canteiros herdeiros da tradici\u00f3n do barroco popular galego. Os rostros son moi desenvolvidos, pero con rotunda frontalidade, sen apenas expresi\u00f3n, cunha gran sobriedade e hieratismo inspiradores do sentimento relixioso.\nTam\u00e9n destaca o peto de \u00e1nimas situado no cruzamento principal das estradas PO-0201 e PO-0208. Desde este cruzamento, en direcci\u00f3n a Calvos (Fornelos de Montes), ch\u00e9gase ao encoro de Eiras, do r\u00edo Oitav\u00e9n."}
{"id": "26839", "revid": "54334", "url": "https://gl.wikipedia.org/wiki?curid=26839", "title": "Forz\u00e1ns, Ponte Caldelas", "text": "San Fiz de Forz\u00e1ns \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 134 habitantes (57 homes e 77 mulleres), distribu\u00eddos nunha \u00fanica entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 216 habitantes."}
{"id": "26841", "revid": "23204", "url": "https://gl.wikipedia.org/wiki?curid=26841", "title": "A Insua, Ponte Caldelas", "text": "Santa Mari\u00f1a da Insua \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 910 habitantes (452 homes e 458 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1\u00a0156 habitantes."}
{"id": "26842", "revid": "23204", "url": "https://gl.wikipedia.org/wiki?curid=26842", "title": "Ponte Caldelas, Ponte Caldelas", "text": "Santa Eulalia de Ponte Caldelas \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 2.191 habitantes (1.026 homes e 1.165 mulleres). Ten nove entidades de poboaci\u00f3n."}
{"id": "26843", "revid": "54334", "url": "https://gl.wikipedia.org/wiki?curid=26843", "title": "Taboadelo, Ponte Caldelas", "text": "Santiago de Taboadelo \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 186 habitantes (104 homes e 82 mulleres). Ten d\u00faas entidades de poboaci\u00f3n.\nHistoria.\nNo libro \"Manuel Murgu\u00eda\", de Vicente Risco, menci\u00f3nase que en Taboadelo a\u00ednda se celebraba \"A xunta dos homes\". Tr\u00e1tase dunha asemblea rural con cargos vitalicios (\"rep\u00fablicos\", todos os homes casados da parroquia) e electos cada ano (\"mordomo\", elixido cada 1 de xaneiro).\nFestas.\nDesde o ano 2004 cel\u00e9brase na parroquia a Festa do Mu\u00ed\u00f1o, \u00e1 beira do r\u00edo Verdugo. Desde a restauraci\u00f3n do mu\u00ed\u00f1o de Abaixo, por parte da Asociaci\u00f3n de Veci\u00f1os O Carballo, a pen\u00faltima fin de semana de xu\u00f1o progr\u00e1manse degustaci\u00f3ns gastron\u00f3micas e actos l\u00fadicos e musicais, con zona de acampada."}
{"id": "26844", "revid": "54334", "url": "https://gl.wikipedia.org/wiki?curid=26844", "title": "Tour\u00f3n, Ponte Caldelas", "text": "Santa Mar\u00eda de Tour\u00f3n \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 1.115 habitantes (533 homes e 582 mulleres) distribu\u00eddos en 6 entidades de poboaci\u00f3n.\nXeograf\u00eda e patrimonio.\nEsta parroquia \u00e9 a m\u00e1is pr\u00f3xima a Pontevedra e linda con ese concello na parroquia de Marc\u00f3n. Est\u00e1 atravesada pola estrada PO-532, tramo da antiga C-531.\nHai varios petr\u00f3glifos da Idade de Bronce, nos que predominan figuras animais (cabalos e cervos), circulares e cornixas.\nNa parroquia est\u00e1 o pol\u00edgono industrial da Reigosa, anexo ao pol\u00edgono industrial do Campi\u00f1o. O punto de maior elevaci\u00f3n \u00e9 o monte do P\u00e9 da Moa, de 595 metros."}
{"id": "26846", "revid": "23204", "url": "https://gl.wikipedia.org/wiki?curid=26846", "title": "Xust\u00e1ns, Ponte Caldelas", "text": "San Marti\u00f1o de Xust\u00e1ns \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 544 habitantes (267 homes e 277 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 601 habitantes.\nXeograf\u00eda.\nA parroquia ten 9,1\u00a0km\u00b2. Limita ao norte coa parroquia de Tour\u00f3n, ao sur coa parroquia de Taboadelo e ao leste, coa parroquia de Ponte Caldelas. Cara o leste, tras o monte da Fracha, at\u00f3panse as parroquias de Marc\u00f3n e A Canicouva pertencentes ao concello de Pontevedra.\nO punto m\u00e1is alto da parroquia \u00e9 o monte da Fracha (493 metros). Pola parroquia discorren principalmente dous r\u00edos: o r\u00edo Carballido, que \u00e9 afluente do r\u00edo San Vicente. Este, \u00e1 s\u00faa vez \u00e9 afluente do r\u00edo Verdugo.\nDemograf\u00eda e servizos.\nA poboaci\u00f3n segue o patr\u00f3n habitual de comportamento das parroquias da contorna da \u00e1rea urbana de Pontevedra, encadeando lixeiros descensos con subas, pero nun contexto xeral de avellentamento e lenta ca\u00edda.\nA poboaci\u00f3n at\u00f3pase repartida algo igualitariamente entre os catro lugares da parroquia:\nServizos.\nA parroquia ten diversos negocios, ademais dunha escola unitaria en activo. O groso dos servizos \u00e1 poboaci\u00f3n at\u00f3panse no veci\u00f1o lugar da Reigosa e na vila de Ponte Caldelas. Os empregadores do sector secundario m\u00e1is pr\u00f3ximos sit\u00faanse no Pol\u00edgono industrial do Campi\u00f1o, a tan s\u00f3 un par de quil\u00f3metros da capital parroquial.\nPatrimonio.\nIgrexa de San Marti\u00f1o.\nA igrexa parroquial de Xust\u00e1ns at\u00f3pase no lugar do Sobreiro. De estilo barroco (s\u00e9culo XVII), \u00e9 unha igrexa de planta basilical e fachada porticada, cunha torre en chanzos do s\u00e9culo XX inspirada no barroco compostel\u00e1n. No seu interior conta cun retablo maior barroco e dous retablos laterais neocl\u00e1sicos. Nos arredores da igrexa destacan o cruceiro e o cemiterio vello, de comezos do s\u00e9culo XX.\nErmida e miradoiro de Cristo Rei.\nA capela de Cristo Rei \u00e9rguese no cumio do monte entre os lugares de Baltar e Sobreiro. Tr\u00e1tase dunha pequena ermida do s\u00e9culo XX de planta cadrada cunha imaxe do santo en pedra na parte superior. A capela permanece pechada todo o ano salvo na romar\u00eda que al\u00ed se celebra en xullo.\nXunto \u00e1 capela at\u00f3pase o miradoiro hom\u00f3nimo, desde o cal se ten unha boa panor\u00e1mica da r\u00eda de Vigo, as\u00ed como do resto do concello de Ponte Caldelas e da serra do Su\u00eddo.\nOutros.\nAdemais destes dous lugares, son destacables as rutas polo monte da Fracha, os diversos cruceiros espallados polos lugares da parroquia, as\u00ed coma os petr\u00f3glifos do Outeiro da Cabra, a\u00ednda que estes \u00faltimos non sexan visitables polo seu estado de conservaci\u00f3n.\nFestas.\nAs celebraci\u00f3ns m\u00e1is importantes son:\nPersonaxes de sona.\nDesta parroquia \u00e9 Gustavo Dacal, campi\u00f3n de Espa\u00f1a de lanzamento de xavelina."}
{"id": "26851", "revid": "1131", "url": "https://gl.wikipedia.org/wiki?curid=26851", "title": "Concordia de Antealtares", "text": "A Concordia de Antealtares \u00e9 un diploma do ano 1077, asinado entre Faxildo, o abade do Convento de San Paio de Antealtares e Diego P\u00e1ez, bispo de Santiago de Compostela.\nCaracter\u00edsticas.\nNo documento os monxes bieitos ced\u00edan terreos para constru\u00edr a cabeceira da catedral de Santiago de Compostela, o que supu\u00f1a a destruci\u00f3n de parte do mosteiro. \nNa concordia rel\u00e1tase por vez primeira o descubrimento, de xeito milagroso, do sartego do ap\u00f3stolo Santiago o Maior. Segundo o texto, durante as noites, os fregueses da igrexa de San Fiz de Solovio apreciaban, procedentes dun castro das proximidade, cantos celestiais e unha choiva de estrelas iluminando un punto. A explicaci\u00f3n deste feito sobrenatural foille revelada a un eremita chamado Paio: o sartego do ap\u00f3stolo Santiago estaba baixo a choiva de estrelas. Paio comunicou a revelaci\u00f3n a Teodomiro, bispo de Iria Flavia, e este levou a nova a Afonso II, rei de Galicia, quen ordenou que se levantase unha pequena igrexa no lugar."}
{"id": "26854", "revid": "88215", "url": "https://gl.wikipedia.org/wiki?curid=26854", "title": "Eduardo Lonardi", "text": "Eduardo A. Lonardi Doucet, nado en Buenos Aires o 15 de setembro de 1896 e finado na mesma cidade o 22 de marzo de 1956, foi un militar arxentino, que exerceu \"de facto\" durante dous meses o cargo de presidente da Arxentina despois do golpe de Estado de 1955 contra Juan Domingo Per\u00f3n, na chamada \"Revoluci\u00f3n Libertadora\"."}
{"id": "26858", "revid": "1987", "url": "https://gl.wikipedia.org/wiki?curid=26858", "title": "Hip\u00f3lito, antipapa", "text": "Hip\u00f3lito (170-235), co\u00f1ecido baixo o nome de Hip\u00f3lito de Roma, foi un te\u00f3logo, m\u00e1rtir, santo, e antipapa de 217 a 235. Hip\u00f3lito de Roma foi un escritor da igrexa cristi\u00e1 primitiva. Ao parecer foi elixido como o primeiro antipapa en 217, pero morreu reconciliado coa Igrexa no 235 como un m\u00e1rtir, polo que agora \u00e9 honrado como un santo."}
{"id": "26859", "revid": "98629", "url": "https://gl.wikipedia.org/wiki?curid=26859", "title": "Novaciano, antipapa", "text": "Novaciano \u00e9 unha personalidade cristi\u00e1 do s\u00e9culo III finado cara 258. Segundo a historia can\u00f3nica, ter\u00eda sido o segundo antipapa da historia da Igrexa cat\u00f3lica.\nNovaciano ter\u00eda nado en Frixia a mediados do s\u00e9culo III e en 248 trasladouse a Roma, onde se converteu ao cristianismo. Foi o primeiro te\u00f3logo en utilizar o lat\u00edn como idioma dos seus texto.\nObras.\nAs obras que se conservan son \"De trinitate\", \"De civis iudaicis\", \"De spectaculis\", \"De bono pudicitiae\".\n\"De trinitate\", \u00e9 a m\u00e1is extensa. Bardenhewer di que \u00e9 moi boa polo fondo e a forma. Resume a doutrina de todos os anteriores, con todo a orixinalidade reside na precisi\u00f3n e amplitude no tratamento do tema. (combatendo o monarquianismo) Adopta o m\u00e9todo dial\u00e9ctico."}
{"id": "26861", "revid": "1987", "url": "https://gl.wikipedia.org/wiki?curid=26861", "title": "Ursino, antipapa", "text": "Ursino ou Ursicino, antipapa da Igrexa cat\u00f3lica entre 366 e 367. De orixe romana, era di\u00e1cono da Igrexa romana cando se negou a reco\u00f1ecer o papa elixido D\u00e1maso I e se autoproclamou bispo de Roma en 366."}
{"id": "26862", "revid": "23204", "url": "https://gl.wikipedia.org/wiki?curid=26862", "title": "Eduardo Frei Ruiz-Tagle", "text": "Eduardo Alfredo Juan Bernardo Frei Ruiz-Tagle, nado en 1942, \u00e9 un enxe\u00f1eiro e pol\u00edtico chileno, presidente do seu pa\u00eds de 1994 a 2000. Foi o segundo presidente electo do pa\u00eds despois da sa\u00edda de Augusto Pinochet do poder."}
{"id": "26863", "revid": "65337", "url": "https://gl.wikipedia.org/wiki?curid=26863", "title": "John Steinbeck", "text": "John Ernst Steinbeck, Jr., nado en Salinas (California) o 27 de febreiro de 1902 e finado en Nova York o 20 de decembro de 1968, foi un dos escritores americanos de maior sona no s\u00e9culo XX. Ga\u00f1ador do Premio Pulitzer en 1940 e obsequiado co Premio Nobel de Literatura en 1962, adquiriu popularidade como novelista con \"De ratos e homes\" (1937) e \"The Grapes of Wrath\" (1939), nas que examina as vidas da clase traballadora durante a Gran Depresi\u00f3n, e sobre todo pola s\u00faa novela \"East of Eden\" (1952), protagonizada por James Dean na versi\u00f3n cinematogr\u00e1fica de Elia Kazan.\nTraxectoria.\nA infancia e os estudos.\nJohn Steinbeck era fillo de John Ernst Steinbeck II, o tesoureiro do Condado de Monterey, e de Olive Hamilton Steinbeck, mestra de car\u00e1cter firme. John tivo unha infancia tranquila coas s\u00faas d\u00faas irm\u00e1s m\u00e1is vellas Esther (1892) e Elizabeth (1894) e coa m\u00e1is nova, Mary (1905). Medrou desenvolvendo un forte vencello afectivo co ambiente do val de Salinas e da costa pr\u00f3xima do Pac\u00edfico onde a familia adoitaba pasar as fins de semana no ver\u00e1n.\nCon 14 anos, cando era un rapaz t\u00edmido e esquivo, decidiu ser escritor, e pasou a adolescencia escribindo contos e poes\u00edas.\nInteresado na biolox\u00eda, en 1919 inicia os estudos universitarios na Universidade Stanford, frecuentando cursos de literatura inglesa e escritura creativa. Do 1919 \u00f3 1925, ano no que abandonou definitivamente a universidade, Steinbeck interrompe os estudos para dedicarse a facer traballos ocasionais e temporais, entrando en contacto cun ambiente que influenciou notablemente as s\u00faas novelas. En 1925 trasl\u00e1dase a Nova York pero regresa a California \u00f3 ano seguinte.\nA mocidade e os proleg\u00f3menos literarios.\nEn Nova York Steinbeck traballou durante un breve per\u00edodo como xornalista para o diario \"New York American\". De volta a California traballou do 1926 \u00f3 1928 como garda dunha residencia estival no lago Tahoe. Esta actividade deix\u00e1balle moito tempo libre e no ver\u00e1n de 1929 publica a s\u00faa primeira novela \"Cup of Gold\". Foi a \u00fanica novela hist\u00f3rica do autor, publicada apenas dous meses antes do \"xoves negro\" de Wall Street. Coma as d\u00faas novelas seguintes, \"The Pastures of Heaven\" (\"Os prados do ceo\", 1932) e \"To A God Unknown\" (\"A un deus desco\u00f1ecido\", 1933), non obtivo \u00e9xito de cr\u00edtica nin de vendas.\nO 14 de xaneiro de 1930 casa con Carol Henning, marxista coa que viviu de cerca a pol\u00edtica dos grupos radicais e comunistas americanos, sen nunca chegar a afiliarse, como fai ela, \u00f3 Partido Comunista dos Estados Unidos. A parella trasl\u00e1dase a Pacific Grove onde sobreviven co sost\u00e9n econ\u00f3mico da familia de John.\nEse mesmo ano Steinbeck co\u00f1ece o bi\u00f3logo mari\u00f1o e fil\u00f3sofo Edward F. Ricketts, cuxa amizade proporcionaralle un rico intercambio de ideas que influir\u00e1n de maneira decisiva o seu pensamento.\nOs \u00e9xitos.\nO primeiro \u00e9xito ch\u00e9galle en 1935 coa publicaci\u00f3n de \"Tortilla Flat\". No outono de 1936 ve publicada a novela \"In Dubious Battle\" (\"En batalla dubidosa\"). Con esta novela obtivo o encargo do \"San Francisco News\" de escribir unha serie de artigos (intitulados despois \"The Harvest Gipsy\") sobre as condici\u00f3ns de vida dos inmigrantes chegados de Oklahoma a California.\nEn 1937, utilizando o material recollido para a redacci\u00f3n dos artigos, escribiu a novela \"De ratos e homes\" (t\u00edtulo orixinal \"Of Mice and Men\"), que adaptou a escena para a obra de teatro hom\u00f3nima, representada en Nova York ese mesmo ano. En 1938, a partir dunha recolla de contos breves, compuxo a s\u00faa novela m\u00e1is c\u00e9lebre, \"The Grapes of Erath\" (\"As uvas da ira\"). Non obstante, o \u00e9xito da novela viuse parcialmente velado polos ataques pol\u00edticos violentos a causa das descrici\u00f3ns dos conflitos entre os traballadores (asalariados temporais) e os propietarios das terras, da linguaxe vulgar empregada e da orientaci\u00f3n ideol\u00f3xica, que \u00e9 atilada de \"excesivamente de esquerdas\". En todo caso, a novela foi premiada no 1940 co Premio Pulitzer e no 1941 filmouse a pel\u00edcula hom\u00f3nima. A pesar das simpat\u00edas pola esquerda, Steinbeck era un convencido defensor do New Deal de Franklin D. Roosevelt.\nA guerra e a posguerra.\nEn 1940 realizou un documental sobre as condici\u00f3ns de vida nas \u00e1reas rurais de M\u00e9xico, \"The Forgotten Village\" (\"A aldea esquecida\") e tomou parte nunha expedici\u00f3n mari\u00f1a organizada por Ricketts no Golfo de California. \u00d3 ano seguinte publicaron os dous xuntos \"The Sea of Cortez\" (\"O mar de Cort\u00e9s\"). En 1941 separouse da s\u00faa muller e trasladouse a Nova York coa cantante Gwyndolyn Conger, con quen casa en 1943 tras obter o divorcio de Carol Henning.\nPasa parte da segunda guerra mundial en Europa e en \u00c1frica como correspondente de guerra para o\n\"New York Herald Tribune\". Escribe un diario de guerra baixo o t\u00edtulo de \"Once there was a War\" narrando de maneira extensa as vidas dos soldados no seu d\u00eda a d\u00eda, sen deterse nin facer fincap\u00e9 nos episodios de hero\u00edsmo sen\u00f3n m\u00e1is ben no intento de sobrevivir \u00f3 perigo da guerra. A cr\u00f3nica foi publicada en 1958.\nEn 1944 a familia m\u00fadase a Monterey, onde nace o seu primeiro fillo, Thom, e en 1946 o segundo, John IV.\nEn 1947, por encargo do \"New York Herald Tribune\" fai unha viaxe \u00e1 Uni\u00f3n Sovi\u00e9tica en compa\u00f1\u00eda do fot\u00f3grafo Robert Capa. \u00d3 ano seguinte, no que morre o seu amigo Ricketts, publica o diario de viaxe, \"A Russian Journal\" (\"Un diario ruso\"). Div\u00f3rciase de Gwyndolyn Conger e en 1950 casa con Elaine Anderson Scott, que ser\u00e1 a s\u00faa esposa ata a s\u00faa morte.\nDerradeiros anos.\nRematada a guerra e nos anos seguintes Steinbeck repetir\u00e1 os \u00e9xitos do per\u00edodo anterior. As s\u00faas novelas \"Cannery Row\" e \"Sweet Thursday\" (\"Tenro xoves\") foron axuizadas negativamente por alg\u00fans cr\u00edticos que v\u00edan nelas unha replica de \"Tortilla Flat\".\nDespois duns anos de viaxes por Europa e \u00c1frica, en 1952 publicar\u00e1 a novela que o consagrar\u00e1 definitivamente, \"East of Eden\" (\"\u00d3 leste do Ed\u00e9n\"). Dese mesmo ano \u00e9 o gui\u00f3n de \"Viva Zapata!\", filme dirixido por Elia Kazan con Marlon Brando no papel protagonista. Kazan ser\u00eda tam\u00e9n o realizador de \"East of Eden\" en 1955.\nA partir de 1955 Steinbeck vive coa muller en Long Island. En 1960 fai unha viaxe a trav\u00e9s dos Estados Unidos co seu can Charley que acabar\u00e1 dando como resultado en 1962 os \"Travels With Charley in Search of America\" (\"Viaxes con Charley na procura de Am\u00e9rica\"). Ese mesmo ano foille concedido o Premio Nobel de Literatura.\nTrala s\u00faa morte en decembro de 1968, as s\u00faas cinzas foron sepultadas no cemiterio Garden of Memories de Salinas.\nObra.\nXornalista e cronista de guerra durante a segunda guerra mundial, \u00e9 autor dunha extensa obra literaria que abrangue dende \u00e1 novela longa \u00e1 novela curta, e dende o relato breve \u00f3 documental e a adaptaci\u00f3n cinematogr\u00e1fica. O estilo de Steinbeck \u00e9 principalmente naturalista e dotado dunha gran viveza. Ademais do interese persoal por California e as clases traballadoras, a s\u00faa produci\u00f3n literaria reflicte un amplo abano de temas que van dende a biolox\u00eda mari\u00f1a \u00e1 filosof\u00eda, dende o jazz \u00e1 pol\u00edtica, dende os mitos \u00e1 historia.\nRevelador do esp\u00edrito da s\u00faa obra \u00e9 o s\u00edmbolo identificativo de que se serv\u00eda, o \"Pigasus\" (de \"pig\", 'porco, cocho' en ingl\u00e9s e Pegasus 'Pegaso, o cabalo alado da mitolox\u00eda grega'), un porco voador, \u00abpegado \u00e1 terra pero aspirando a voar\u00bb.\nDa s\u00faa obra s\u00f3 se traduciron para o galego d\u00faas novelas: \"A perla\" en 1990 por Benigno Fern\u00e1ndez Salgado e \"De ratos e homes\" por \u00c1lvaro de Prado en 1997. Ambas foron publicadas pola editorial Galaxia. A lista completa das s\u00faas obras incl\u00fae estes t\u00edtulos:\nGui\u00f3ns propios e filmes sobre a s\u00faa obra.\nUnha boa parte das s\u00faas novelas, entre elas \"Cannery Row\" (1945) e \"A Perla\" (1947), foron levadas \u00f3 cine. O propio Steinbeck acadou certo \u00e9xito en Hollywood como escritor de cine, conseguindo unha candidatura como mellor guionista por \"Lifeboat\" de Alfred Hitchcock\" en 1945."}
{"id": "26871", "revid": "15490", "url": "https://gl.wikipedia.org/wiki?curid=26871", "title": "Bandeira de Galicia", "text": "A bandeira de Galicia actual \u00e9 un dos s\u00edmbolos de Galicia. Foi creada a finais do s\u00e9culo XIX polos galeguistas hist\u00f3ricos do Rexurdimento e sancionada polo consenso popular, durante a \u00e9poca da Xeraci\u00f3n N\u00f3s, como insignia nacional. \nCromatismo oficial.\nSegundo a , a bandeira de Galicia \u00e9 branca, cunha banda diagonal de cor azul que a atravesa desde o \u00e1ngulo superior esquerdo ata o inferior dereito. A franxa azul pos\u00fae unha largura igual \u00e1 terceira parte do alto da bandeira. As cores oficiais da bandeira son:\nHistoria.\nO c\u00e1lice e o pend\u00f3n de Santiago.\nNo s\u00e9culo XV, nun tempo no que o antigo reino de Galicia ficara reducido a dimensi\u00f3ns similares as actuais, foi probabelmente o pend\u00f3n de Santiago a primeira bandeira levantada para representalo, pois baixo este estandarte marchou a Santa Irmandade do Reino de Galicia durante as guerras irmandi\u00f1as. Esta simbolox\u00eda contaba con precedentes desde o s\u00e9culo XIII. Naquela altura, en dous momentos de crise sucesoria, os burgueses dos reinos de Galicia e Le\u00f3n constitu\u00edranse en irmandades, empregando a imaxe do ap\u00f3stolo a cabalo como un dos s\u00edmbolos escollidos para representalos.\nDurante este mesmo s\u00e9culo XIII, as armas do reino galego aparecen dese\u00f1adas nos primeiros armoriais. Nun deles, o \"Segar's Roll\" ingl\u00e9s\",\" o escudo do \"Rey de Galyce\" ad\u00f3rnase con tres c\u00e1lices dourados sobre fondo azul. Estas armas falantes, creadas pola proximidade fon\u00e9tica, na lingua normanda, das palabras \"calice\" e \"Galyce\", tiveron enorme influencia en posteriores armori\u00e1is. Nestes o escudo evolucionou nun c\u00e1liz pechado nun relicario, pasando despois \u00e1 s\u00faa representaci\u00f3n en forma aberta. Na propia Galicia a simbolox\u00eda foi adoptada, desde o s\u00e9culo XV, polas novas instituci\u00f3ns creadas polos reis cat\u00f3licos. \nD\u00faas mostras das bandeiras elaboradas a partir do c\u00e1lice aparecen en obras do s\u00e9culo XVI. P\u00f3dese apreciar a bandeira galega no \"Carro triunfal de Maximiliano\" de Durero do ano 1515 e na \"Procesi\u00f3n Funebre de Carlos V\" do neerland\u00e9s Joannes Doetecum do 1559. \nA bandeira naval.\nA armada do reino de Galicia, creada para a defensa das costas galegas, as\u00ed como para a consecuci\u00f3n do voto en cortes, tivo os seus comezos en 1624 coa orde de contruci\u00f3n dos seus primeiros buques. Posteriormente, en 1647, o rei Filipe IV estabeleceu que a bandeira desta escuadra fose branca \u00abcoas armas dese reino\u00bb. Deste xeito, durante o s\u00e9culo XVIII e at\u00e9 o segundo terzo do XIX o pavill\u00f3n nacional galego foi representado adoito nos cat\u00e1logos das bandeiras mar\u00edtimas do mundo. Este pavill\u00f3n era sempre branco coas armas de Galicia, isto \u00e9, un c\u00e1liz cuberto de ouro sen remate cruc\u00edfero e acompa\u00f1ado con tres cruces a cada lado, normalmente vermellas e ocasionalmente douradas. Os exemplos m\u00e1is temper\u00e1ns p\u00f3dense ver na t\u00e1boa de Petrus Schenk \"Schouw-park aller Scheeps-Vlaggen des geheelen Water-Waerelds\" do ano 1711 ou na obra \"Les pavillons ou banni\u00e9res que la pl\u00fbpart des nations arborent en mer\" de 1718, ambas publicadas en \u00c1msterdam. Outras obras nas cales tam\u00e9n se manifestan son a \"Encyclop\u00e9die\" de Diderot e d'Alembert e a \"Encyclop\u00e9die M\u00e9thodique\". Xa no seguinte s\u00e9culo, p\u00f3dese salientar un raro lenzo de algod\u00f3n coas bandeiras navais do mundo onde a galega tam\u00e9n aparece. Atopado en Londres, foi probabelmente elaborado para o mercado estadounidense e \u00e9 datado contra 1840. Unha das \u00faltimas publicaci\u00f3ns na cal se rexistra o pavill\u00f3n de Galicia debeu ser \"Vlaggen van alle Natien\" de Steenbergen, xa do ano 1862. \nA cruz de Santiago.\nNos tombos da Catedral de Santiago de Compostela figura unha representaci\u00f3n da lendaria Batalla de Clavijo. Un enfrontamento entre musulm\u00e1ns e cristi\u00e1ns no que venceron estes \u00faltimos pola milagrosa mediaci\u00f3n do ap\u00f3stolo Santiago. Na imaxe ondea sobre a tenda do rei de Galicia Ramiro I unha bandeira branca con cruz vermella, relacionada desde aquela co culto a Santiago. Esta Cruz de Santiago foi asumida como s\u00edmbolo de identidade da Orde de Santiago, unha instituci\u00f3n relixiosa e militar creada no s\u00e9culo XII. Na Idade Moderna, finalizadas as guerras cos musulm\u00e1ns na pen\u00ednsula, a cruz foi adoptada como un sinal de distinci\u00f3n para nobres e fidalgos. En Galicia, o s\u00edmbolo funcionou no barroco como un atributo do Ap\u00f3stolo Santiago, e desde esta posici\u00f3n pasou \u00e1 her\u00e1ldica, e a outros eidos culturais e pol\u00edticos. \nForon os primeiros centros galegos formados pola emigraci\u00f3n quen estableceron, na s\u00faa constituci\u00f3n en 1742, que a s\u00faa bandeira fose unha tea branca coa divisa do reino nun lado e coa cruz do ap\u00f3stolo no outro. Malia seren ideado inicialmente para uso interno, o estandarte pasou a identificarse con Galicia a ra\u00edz da s\u00faa adopci\u00f3n polos voluntarios do Terzo de Galegos durante a defensa de Buenos Aires do ano 1806. \nNesa mesma d\u00e9cada, como recorda unha placa memorial na parede sur da Praza da Quintana, o Batall\u00f3n Literario, fundado en 1808 durante a guerra contra os ex\u00e9rcitos napole\u00f3nicos, combateu baixo a bandeira de Galicia, naquela altura de cor enteiramente branca. Di en 1887 Manuel Murgu\u00eda:La bandera de Galicia, es blanca. Tal al menos se dice y asegura generalmente, confirmando esta opini\u00f3n el hecho de que, la que el batall\u00f3n de literarios llev\u00f3 a campa\u00f1a, es de este color. Nalgunhas fontes af\u00edrmase que foi tam\u00e9n branca a bandeira que se arborou en Galicia durante a revoluci\u00f3n de 1846, a\u00ednda que non se aclara se estaba asociada unicamente ao reconstitu\u00eddo Batall\u00f3n Literario.\nO dese\u00f1o actual. Das prohibici\u00f3ns \u00e1 oficializaci\u00f3n.\nO actual dese\u00f1o da bandeira galega rem\u00f3ntase ao Rexurdimento na altura en que se comezan a reformular ou a recrear os s\u00edmbolos de Galicia. A finais do s\u00e9culo XIX comez\u00e1ranse a empregar diferentes modelos de bandeiras coa idea de representaren graficamente unha Galicia que cami\u00f1e cara \u00e1 liberdade. Neste contexto numerosos intelectuais defenderon a bandeira branca coa cruz vermella de Santiago, as\u00ed como tam\u00e9n a bandeira branca coa franxa azul, que foi asumida axi\u00f1a por boa parte do galeguismo e finalmente por toda Galicia. En 1898 apareceu, tanto na prensa da Galicia interior coma da Galicia emigrante, o primeiro documento p\u00fablico que trataba de fixar o que rematar\u00eda sendo o actual dese\u00f1o da bandeira:\"A bandeira galega s\u00f3 ten d\u00faas cores: branco e azul. O fondo \u00e9 branco, e dende o \u00e1ngulo superior da esquerda ata o \u00e1ngulo inferior da dereita, atravesando o centro, unha franxa de cor azul que debe ter de ancho a terceira parte do alto ou ancho total da bandeira\"\nA bandeira, que xa fora izada en Cuba polas sociedades de emigrantes no inicio do s\u00e9culo XX e vi\u00f1era cubrindo o cadaleito do poeta Curros Enr\u00edquez chegado da illa, comezaba a usarse nalg\u00fans actos oficiais. Foi prohibida na ditadura de Primo de Rivera \"de iure\" e na ditadura de Francisco Franco \"de facto\". En 1930 as leis volveron autorizala e mesmo algunha instituci\u00f3n menor defendeu o seu izado p\u00fablico, en ocasi\u00f3n solemne, canda a espa\u00f1ola, a\u00ednda que continuaba habendo debate, con indisimulado fondo pol\u00edtico, acerca de cal dos dese\u00f1os en contenda ti\u00f1a que presentarse como \"bandeira galega\". En 1931, durante os disturbios que deron lugar en Ourense \u00e1 proclamaci\u00f3n simb\u00f3lica da Rep\u00fablica Galega, grupos de obreiros cortaron en tiras a bandeira espa\u00f1ola republicana e ergueron a bandeira de Galicia xunto \u00e1 vermella dos comunistas. Trat\u00e1base dun feito hist\u00f3rico en canto que xa non s\u00f3 o galeguismo ou os colectivos emigrantes, sen\u00f3n traballadoras e traballadores adscritos a movementos da esquerda revolucionaria, en Ourense ou en Santiago, exhib\u00edan o distintivo nacional ao mesmo nivel que as bandeiras caracter\u00edsticas da loita obreira. A instauraci\u00f3n da II Rep\u00fablica significou un reco\u00f1ecemento t\u00e1cito da representatividade da bandeira galega \u2014se ben a constituci\u00f3n republicana espa\u00f1ola non fac\u00eda referencia expl\u00edcita ao asunto\u2014 en varias localidades do pa\u00eds e o seu uso (nas diversas versi\u00f3ns, inclu\u00edda a proposta por Castelao e tam\u00e9n a estreleira) aparece documentado amais nas columnas galegas que combateron contra o golpe de Estado fascista de 1936. A derrota implicou neste plano a persecuci\u00f3n da bandeira, que se converteu desde o primeiro momento en sinal de resistencia antifranquista.\nA partir de 1939 a bandeira galega tivo que ocultarse \u00e1 vista das autoridades. Foron moitas as agrupaci\u00f3ns patri\u00f3ticas, de natureza pol\u00edtica ou de orientaci\u00f3n cultural, que as ocultaron por medo \u00e1 represi\u00f3n. Pequenos obxectos que a inclu\u00edan, coma cinseiros e impresos diversos, foron incautados. As poucas veces en que a bandeira nacional burlou a prohibici\u00f3n despois de 1939 foi grazas \u00e1 ignorancia dos propios censores, que non acababan de identificar as colgaduras brancas e azuis como representativas do pa\u00eds. A resistencia simb\u00f3lica atangueu tam\u00e9n as colectividades galegas no estranxeiro, cuxa pr\u00e1ctica habitual de exhibici\u00f3n do noso distintivo patrio se viu acosada polo aparato internacional do poder franquista.\nEn 1971 un mozo que portaba unha bandeira galega durante unha manifestaci\u00f3n no Paseo de Alfonso (Vigo) foi xulgado e condenado polo Tribunal de Orden P\u00fablico a multa e m\u00e1is de dous anos de prisi\u00f3n por \"manifestaci\u00f3n\" e \"propaganda ilegal\", consider\u00e1ndose o estandarte que sosti\u00f1a, por parte da Fiscal\u00eda, unha das probas da s\u00faa condici\u00f3n de promotor dos delitos.\nCoa II Restauraci\u00f3n borb\u00f3nica e a fin oficial da Ditadura franquista, a Lei 5/1984 de 29 de maio de 1984 da Xunta de Galicia regulou a actual bandeira galega. Nela lex\u00edslase que a bandeira de Galicia ha de ter unha lonxitude igual a tres medios do seu ancho. \u00c9 branca, cunha banda azul celeste dun ancho equivalente \u00e1 cuarta parte do da bandeira, que a atravesa dende a parte superior \u00e1 hasta, cara \u00e1 parte inferior ao batente. Esta versi\u00f3n, sen escudo, denom\u00ednase en vexilolox\u00eda \u2014a ciencia que estuda as bandeiras\u2014, \"bandeira civil\", e pode ser utilizada polos cidad\u00e1ns, pero non pola administraci\u00f3n p\u00fablica, que debe, obrigatoriamente, utilizar a \"bandeira institucional\", con escudo. Esta versi\u00f3n, con escudo, tam\u00e9n pode ser utilizada pola poboaci\u00f3n civil.\nA representaci\u00f3n moderna e oficial do escudo galego foi fixada no ano 1972 pola Real Academia Galega (RAG). A RAG propuxo \u00e1 Xunta de Galicia conservar a memoria da bandeira galega antiga dentro da moderna. O resultado foi a superposici\u00f3n das armas ou escudo galego sobre a bandeira civil, formando o que en vexilolox\u00eda se denomina \"bandeira institucional\". A bandeira \"de estado\", \"institucional\" ou \"oficial\" galega \u00e9 a que debe figurar nos actos oficiais do goberno e instituci\u00f3ns galegas:\nA\u00ednda que a bandeira auton\u00f3mica oficial de Galicia est\u00e1 plenamente asumida na actualidade, persisten esporadicamente actitudes de odio, sobre todo f\u00f3ra de Galicia, contra algunha das s\u00faas variantes como a estreleira.\nContexto pol\u00edtico. Orixe e simbolox\u00eda da bandeira.\nC\u00f3mpre situar o imperativo da proclamaci\u00f3n da bandeira de Galicia no contexto pol\u00edtico resultante das revoluci\u00f3ns francesa e americana, que afirmaba novas comunidades nacionais e cidad\u00e1s soberanas e propu\u00f1a, fronte \u00e1s tradici\u00f3ns iconogr\u00e1ficas da aristocracia, novos universos simb\u00f3licos nos que bandeira, escudo e himno han cobrar o maior protagonismo. Como recorda o historiador Ram\u00f3n Villares a trav\u00e9s da tese de Eric Hobsbawm:(...) o per\u00edodo de 1870 a 1914 caracterizouse pola produci\u00f3n masiva de tradici\u00f3ns e s\u00edmbolos de car\u00e1cter nacional, como unha forma de constru\u00edr unha \u00abrelixi\u00f3n civil alternativa\u00ab que permitise gobernar o proceso de incorporaci\u00f3n das masas \u00e1 vida pol\u00edtica e substitu\u00edr deste modo o papel que exerc\u00edan anteriormente a Igrexa ou as propias monarqu\u00edas tradicionais, na consecuci\u00f3n da necesaria cohesi\u00f3n social dentro das s\u00faas comunidades pol\u00edticas. Era preciso fundamentar sobre novos piares as lealdades sociais e pol\u00edticas de sociedades que, como as europeas occidentais, se atopaban nun proceso de profunda remodelaci\u00f3n social, despois das revoluci\u00f3ns que tiveran lugar en Inglaterra no s\u00e9culo XVII e en Francia a finais do s\u00e9culo XVIII.A partir dese contexto, o labor de dese\u00f1ar e asumir colectivamente unha insignia sumouse a outros do mesmo tipo (consensuar un escudo, un himno e fundar unha Academia da Lingua, entre outros); foron os proto-nacionalistas de finais do XIX quen traballaron nesa direcci\u00f3n.\nContin\u00faase desco\u00f1ecendo o significado \u00faltimo da simbolox\u00eda da bandeira galega actual. Desde os primeiros anos ata hai relativamente pouco d\u00e9ronse lecturas inxenuas (como a crenza de que a franxa azul representaba o r\u00edo Mi\u00f1o, o que motivou versi\u00f3ns nas que a franxa transversal part\u00eda da esquina superior dereita e non desde a esquerda), pero m\u00e1is al\u00e1 delas existiron esforzos premeditados para desacreditar a actualizaci\u00f3n do s\u00edmbolo que propo\u00f1\u00eda o grupo soberanista de Murgu\u00eda. Chegouse a atribu\u00edr o novo dese\u00f1o a unha confusi\u00f3n dos emigrantes, quen tomar\u00edan como bandeira galega o distintivo branco con banda azul da provincia mar\u00edtima da Coru\u00f1a ao v\u00e9reno ondear no porto e nos transatl\u00e1nticos. O que pretend\u00edan en realidade tanto a dereita espa\u00f1olista coma a li\u00f1a acad\u00e9mica tradicionalista, con representantes coma Couceiro Freijomil ou C\u00e9sar Vaamonde Lores, era oficializar como estandarte o pend\u00f3n branco coa cruz de Santiago.\nHoxe hai constancia, ben documentada, de que a bandeira da comandancia coru\u00f1esa se estableceu con posterioridade \u00e1s primeiras exhibici\u00f3ns do futuro s\u00edmbolo nacional, pero algunhas p\u00e1xinas mesmo institucionais contin\u00faan avalando a grave inexactitude hist\u00f3rica.\nUnha bandeira de raso azul e branca xa fora empregada durante unha recepci\u00f3n de peregrinos que tivo lugar en Santiago de Compostela os d\u00edas 22 e 23 de agosto de 1881. A\u00ednda que non existen probas suficientes para relacionar esa bandeira mostrada en 1881 coa que se describiu por primeira vez nun peri\u00f3dico compostel\u00e1n (nova reproducida pouco despois polo bonaerense \"El Eco de Galicia\" no mesmo ano de 1898), hai fundadas raz\u00f3ns para crer que a actual bandeira de Galicia foi creaci\u00f3n de Manuel Murgu\u00eda (probablemente coa axuda no dese\u00f1o da s\u00faa filla Alexandra Murgu\u00eda Castro) e s\u00e1bese que a Sociedade Econ\u00f3mica de Amigos do Pa\u00eds a exhibiu publicamente durante o traslado dos restos de Rosal\u00eda de Castro desde o cemiterio de Adina, en Iria, ata San Domingos de Bonaval, celebrado os d\u00edas 25, 26 e 27 de maio de 1891.\nA bandeira, grazas sobre todo ao activismo dalg\u00fans intelectuais e das organizaci\u00f3ns culturais e pol\u00edticas (resultou decisivo o apoio das comunidades da di\u00e1spora: emigrantes do Centro Galego da Habana desfilaron con ela en outubro do 1892) foi afianz\u00e1ndose no s\u00e9culo XX como s\u00edmbolo un\u00e1nime da naci\u00f3n galega e as\u00ed foi asumido xa desde os anos finais da ditadura."}
{"id": "26922", "revid": "624", "url": "https://gl.wikipedia.org/wiki?curid=26922", "title": "Runa", "text": ""}
{"id": "26924", "revid": "23204", "url": "https://gl.wikipedia.org/wiki?curid=26924", "title": "G\u00f3tico", "text": "O termo g\u00f3tico indica\u00a0:"}
{"id": "26925", "revid": "85894", "url": "https://gl.wikipedia.org/wiki?curid=26925", "title": "Angoares, Ponteareas", "text": "San Pedro de Angoares \u00e9 unha parroquia que se localiza no concello pontevedr\u00e9s de Ponteareas na comarca do Condado. Segundo o padr\u00f3n municipal de 2013 ti\u00f1a 486 habitantes (262 mulleres e 224 homes), distribu\u00eddos en 5 entidades de poboaci\u00f3n, o que sup\u00f3n un lixeiro aumento en relaci\u00f3n ao ano 2004 cando ti\u00f1a 482 habitantes.\nDemograf\u00eda.\nFonte: IGE\nPatrimonio hist\u00f3rico art\u00edstico.\nA igrexa de San Pedro de Angoares \u00e9 do s\u00e9culo XII. A s\u00faa orixe hai que buscala nun mosteiro visigodo situado sobre unha vila romana, s\u00e9culos m\u00e1is tarde construir\u00edase a igrexa rom\u00e1nica. Ten planta de cruz latina e testeiro recto, destacando os seus capiteis e a magna colecci\u00f3n de canzorros antropomorfos e zoomorfos. Alg\u00fans dos personaxes esculp\u00edronse sentados coas mans suxeitando a s\u00faa cabeza, como se estivesen meditando. A antiga fachada rom\u00e1nica desapareceu logo dunha reforma feita no ano 1900.\nPola parroquia de Angoares pasa o r\u00edo Tea e o seu afluente o r\u00edo Uma. Neste \u00faltimo, no lugar de Cabal\u00f3n, existe unha ponte medieval xunto \u00e1 cal mana un manancial que, segundo din, \u00e9 similar \u00e1 auga que agroma na vila de Mondariz. P\u00f3dese pasear pola s\u00faa ribeira apreciando e admirando a vexetaci\u00f3n e fauna t\u00edpica de bosque de ribeira."}
{"id": "26926", "revid": "23204", "url": "https://gl.wikipedia.org/wiki?curid=26926", "title": "Arcos, Ponteareas", "text": "San Breixo de Arcos \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 848 habitantes (238 homes e 246 mulleres), distribu\u00eddos en 11 entidades de poboaci\u00f3n, o que sup\u00f3n un lixeiro aumento en relaci\u00f3n ao ano 2004 cando ti\u00f1a 445 habitantes.\nXentilicio.\nO seu xentilicio \u00e9 arcoso.\nHistoria.\nEn 991 foi doada polo rei Vermudo II \u00e1 Igrexa compostel\u00e1. Nela existiu un mosteiro de cabaleiros templarios. En 1377 o bispo tudense Juan de Castro entregoulle \u00e1 s\u00faa igrexa varias terras, algunhas situadas nesta parroquia, para que puidesen ter capel\u00e1ns.\nPatrimonio.\nA igrexa parroquial de San Breixo de Arcos data de 1762, pero sufriu diversas ampliaci\u00f3ns posteriores. No lugar da Serra hai unha pequena ermida dedicada \u00e1 Virxe das Angustias, constru\u00edda en 1684 e ampliada s\u00e9culos despois.\nArcos na cultura popular galega.\nEn Arcos sit\u00faase a Pena dos Namorados, con abundantes lendas, e a Pedra do Cap\u00f3n ou Pena do Equilibrio. A Pena dos Namorados est\u00e1 formada por tres grandes pedras: unha a modo de base, unha segunda sobre esta, m\u00e1is pequena, e unha terceira que asenta sobre as d\u00faas anteriores. A tradici\u00f3n conta que se utilizou dentro de ritos fecundatorios, para asegurar a procreaci\u00f3n de parellas que non ti\u00f1an fillos .\nC\u00f3ntase tam\u00e9n que os se\u00f1ores do castelo de Sobroso (en Vilasobroso, Mondariz) mandaron botar desde o alto da Pena dos Namorados a un mozo, campesi\u00f1o, que se namorara dunha filla daqueles. Cando quixeron obrigala a casar con outro mozo, noble, a moza prefiriu morrer antes que faltarlle \u00e1 promesa de fidelidade que lle fixera. \nE tam\u00e9n corre a lenda que recolle os amores desgraciados entre Aldina, unha filla de \u00c1lvaro de Sarmiento, se\u00f1or do castelo de Sobroso, e un campesi\u00f1o, Trist\u00e1n de Abarca. O se\u00f1or de Sarmiento rexeitaba esas relaci\u00f3ns e, enterado de que os mozos acod\u00edan a verse na Pena dos Namorados, mata a Trist\u00e1n. Aldina espera inutilmente a chegada do seu mozo e \u00f3 terceiro d\u00eda ach\u00e9gase un home a cabalo, que resulta ser Trist\u00e1n que v\u00e9n despedirse, mentres \u00f3 lonxe tocan a morto. Cando Aldina se decata de que Trist\u00e1n est\u00e1 morto, p\u00e9chase no castelo e morre \u00f3 cabo doutros tres d\u00edas. Outra versi\u00f3n di que se pecha nun convento de Baiona e unha terceira asegura que foi o pai quen se meteu a frade no mosteiro de Santa Mar\u00eda de Oia, arrepentido do que fixera.\nA Pena dos Namorados ten tam\u00e9n propiedades adivi\u00f1atorias. Se unha moza quer casar debe coller tres pedri\u00f1as e, posta de costas \u00e1 Pena, lanzalas sobre os seus ombros cara a atr\u00e1s. Se as tres pedras quedan sobre a superficie da Pena , \u00e9 seguro que o home da s\u00faa vida chegar\u00e1 ese mesmo ano. Se s\u00f3 quedan d\u00faas pedras, o noivo aparecer\u00e1 \u00f3s dous anos, e se s\u00f3 queda unha, casar\u00e1, efectivamente, pero non se sabe cando. Pero se non consegue colocar ningunha pedra sobre a Pena, mellor que esqueza a idea de casar ."}
{"id": "26927", "revid": "85894", "url": "https://gl.wikipedia.org/wiki?curid=26927", "title": "Areas, Ponteareas", "text": "Santa Mar\u00eda de Areas \u00e9 unha parroquia que se localiza no concello de Ponteareas. Segundo o padr\u00f3n municipal de 2018 ti\u00f1a 1007 habitantes (504 mulleres e 503 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 1.091 habitantes.\nHistoria.\nA parroquia foi entregada \u00e1 Igrexa de Compostela polo Rei Afonso III, nos anos 893 e 899.\nPatrimonio.\nA igrexa de Santa Mar\u00eda de Areas foi levantada en 1878, para substitu\u00edr a antiga situada na Fox, no lugar de Ganade e que, debido \u00e1 s\u00faa proximidade ao R\u00edo Tea, sufr\u00eda frecuentes inundaci\u00f3ns. Nela sobresae un retablo de pedra adicado \u00e1 Virxe das Dores e da Paix\u00f3n do Se\u00f1or, obra do canteiro Jos\u00e9 Cervi\u00f1o Garc\u00eda.\nA capela de San Brais \u00e9 do s\u00e9culo XVII e a de Santa Luc\u00eda do s\u00e9culo XVIII.\nO pazo de Porto Barreiro, dos Ponce de Le\u00f3n, na s\u00faa maior\u00eda obra do s\u00e9culo XVIII."}
{"id": "26928", "revid": "98629", "url": "https://gl.wikipedia.org/wiki?curid=26928", "title": "Arnoso, Ponteareas", "text": "San Lourenzo de Arnoso \u00e9 unha parroquia do municipio de Ponteareas. Segundo o IGE, en 2022 ti\u00f1a 258 habitantes (133 homes e 125 mulleres) distribu\u00eddos en 6 entidades de poboaci\u00f3n, 19 menos ca en 1999. Limita o norte e \u00f3 oeste coa parroquia de Xinzo, \u00f3 leste coa de Areas e \u00f3 sur coa de Gul\u00e1ns.\nHistoria.\nSegundo alg\u00fans historiadores, a esta parroquia ref\u00edrese a doaz\u00f3n realizada nos anos 893 e 899 por Afonso III ao bispo Sisnando da diocese compostel\u00e1.\nO 6 de maio de 899 conf\u00edrmase a doaz\u00f3n:\nPor\u00e9n, hai historiadores que defenden que se refire \u00e1 parroquia de Areas.\nO 29 de marzo de 1223 Urraca Gomiz vendeulle \u00f3 mosteiro de Santa Mar\u00eda de Mel\u00f3n unhas herdades en Arnoso, Arais e San Lourenzo por 100 soldos:\nO 12 de outubro de 1347 Mar\u00eda de Sexemonde outorgou carta de desembargo de bens a favor do mesmo mosteiro dun casal, herdade, dereituras e outras pertenzas do lagar chamado Casal de Mar\u00eda, na fregues\u00eda de San Lourenzo de Arnoso, que ela e o seu defunto marido Gil Rodr\u00edguez lle usurparan a este.\nNo Catastro de Ensenada rec\u00f3llese que en 1749 hab\u00eda en Arnoso 87 veci\u00f1os, 90 casas habitables, 10 inhabitables e 12 arruinadas. Ti\u00f1a 3 mu\u00ed\u00f1os de auga (mu\u00ed\u00f1o da Vichi\u00f1a, mu\u00ed\u00f1o do Outeiri\u00f1o e mu\u00ed\u00f1o do Foxi\u00f1o), 2 tabernas e 28 colmeas.\nEn 1861 constru\u00eduse a igrexa parroquial, adicada a San Lourenzo e con retablo neocl\u00e1sico. A car\u00f3n da igrexa hai dous cruceiros e tres cruces que representan o Calvario."}
{"id": "26929", "revid": "23204", "url": "https://gl.wikipedia.org/wiki?curid=26929", "title": "Bugar\u00edn, Ponteareas", "text": "Santa Cristina de Bugar\u00edn \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 529 habitantes (268 homes e 261 mulleres), o que sup\u00f3n un aumento en relaci\u00f3n ao ano 1999 cando ti\u00f1a 457 habitantes."}
{"id": "26930", "revid": "98629", "url": "https://gl.wikipedia.org/wiki?curid=26930", "title": "Celeiros, Ponteareas", "text": "San Fins de Celeiros \u00e9 unha parroquia que se localiza no concello pontevedr\u00e9s de Ponteareas, limita polo norte con Santiago de Oliveira, polo oeste con Arcos, polo leste con Guillade, polo suroeste con Lira, polo sur con Taboexa e polo sueste con Vilacova. Ten 5 entidades de poboaci\u00f3n, O Requeixo, O Outeiro, A Carreira, Ribadas e Soutelo, constando todas elas no nomencl\u00e1tor. \nDemograf\u00eda.\nSegundo o IGE, en 2022 ti\u00f1a 229 habitantes (109 homes e 120 mulleres).\nEtimolox\u00eda.\nSegundo o libro \"Historia de Puenteareas\", (p\u00e1xina 57) a hip\u00f3tese m\u00e1is probable da orixe do top\u00f3nimo \u00e9 que ve\u00f1a da palabra celeiro, non obstante, hai m\u00e1is hip\u00f3teses sobre a orixe do nome que tam\u00e9n poden ter raz\u00f3n, o libro formula que o nome vir\u00eda do \u00e9uscaro, concretamente da palabra \"zelai\", que significa \"pradeira\". O interesante desta hip\u00f3teses \u00e9 que Celeiros chegou a chamarse no s\u00e9culo XVIII \"Zeleyros\", parec\u00e9ndose a palabra vasca. Outra teor\u00eda consiste en que alg\u00fan xeneral romano ao ver a acr\u00f3pole onde est\u00e1 o castro e actualmente a igrexa, lembrouse do monte Caelio de Roma, e de chamarlle \"Caelio\" pasar\u00eda a \"Celeio\", despois a \"Celeiro\", e de Celeiro a Celeiros.\nHistoria.\nPrehistoria e Idade Antiga.\nDo per\u00edodo prehist\u00f3rico atop\u00e1ronse uns petr\u00f3glifos na zona da Pedra do Cabalo lindando con Guillade. Da Idade Antiga resalta o castro de Celeiros, do cal non queda moito xa que as m\u00faltiples construci\u00f3ns que se fixeron como por exemplo a igrexa, provocou que se destru\u00edse a maior\u00eda do poboado.\nIdade Media.\nA idade media foi un importante punto de esplendor na parroquia, de feito, o primeiro documento que se co\u00f1ece sobre a parroquia data do 18 de maio de 1074, no cal Hermesenda M\u00e9ndez doou a igrexa de Guillade e mais a de Celeiros a Aderico o bispo de Tui, a\u00ednda que no ano 963 existe unha menci\u00f3n ao lugar de O Requeixo como \"Requieiso\" nun documento do mosteiro de Santa Mar\u00eda de Mel\u00f3n, que fala da fundaci\u00f3n do pequeno mosteiro de Santa Locaia de Guillade. No ano de 1156, Afonso VII confirma a divisi\u00f3n de propiedades entre a mesa episcopal e a capitular da diocese de Tui, quedando Sancti Felicis de Cellariis (San Fins de Celeiros) encadrada na mesa episcopal, outro documento antigo data do ano de 1170, o documento di que a vila de \"Cellariis\" (Celeiros) limita coa de \"Ulvaria\" (Oliveira) ao entregar esta \u00faltima Fernando II \u00e1 igrexa de Tui, os seguintes documentos tam\u00e9n son medievais e p\u00f3dense atopar na p\u00e1xina do Arquivo Hist\u00f3rico da Nobreza, o primeiro data do ano de 1260, este documento di que Esteban Nu\u00f1o fai a favor do mosteiro de Santa Mar\u00eda de Mel\u00f3n das s\u00faas posesi\u00f3ns, tales como o casal de Sobrado, sito na vila de San F\u00e9lix de Lavia, e aquelas que tivera na fregues\u00eda de Celeiros, no ano de 1301, redact\u00e1ronse dous documentos sobre Celeiros, o primeiro di que o mosteiro de Santa Mar\u00eda de Mel\u00f3n afora a Lorenzo Pel\u00e1ez e a s\u00faa muller Mar\u00eda cantas herdades ti\u00f1an na fregues\u00eda de San Fin\u00e7 de Cellayros, o segundo moi semellante ao anterior, di que o mosteiro de Santa Mar\u00eda de Mel\u00f3n afora a Lorenzo Pel\u00e1ez e a s\u00faa muller Mar\u00eda Eanes canto heredamento posu\u00eda na fregues\u00eda de San Fins de Celeiros, no ano de 1307 o mosteiro de Santa Mar\u00eda de Mel\u00f3n vende e doa unhas herdades na fregues\u00eda de San Fins de Celeiros, no alfoz de Salvaterra. Por \u00faltimo en 1483 o mosteiro de Santa Mar\u00eda de Mel\u00f3n afora a Mart\u00edn Fern\u00e1ndez e a s\u00faa muller Mar\u00eda do Porto un casal situado en Cotaros, na fregues\u00eda de San Fin\u00e7 de Celleyros. Cabe destacar que os \u00faltimos catro documentos est\u00e1n escritos en galego\nIdade Moderna.\nDa Idade Moderna tam\u00e9n chegaron m\u00faltiples documentos, no ano de 1539 v\u00e9ndese a herdade chamada \"do prado\", sita en San Fin\u00e7iz de Zeleiros, dada por Garc\u00eda Gil, labrador e veci\u00f1o de San Xo\u00e1n de Vilacoba a favor de Trist\u00e1n de Montenegro, xu\u00edz ordinario de Pontevedra. No apeo dos bens e rendas pertencentes ao mosteiro de nosa se\u00f1ora da Franqueira, feito no ano de 1631 baixo as xurisdici\u00f3ns de Salvaterra, entre moitas fregues\u00edas aparece a de Celeiros, no ano de 1660 escrib\u00edronse dous documentos, estes falan de autos do preito de execuci\u00f3n das d\u00e9bedas contra\u00eddas polos posuidores dos bens do foro do casal de Cotos, na fregues\u00eda de Celeiros, por falta de pagamento das rendas do foro ao mosteiro de Santa Mar\u00eda de Mel\u00f3n, en 1662 o mosteiro de Mel\u00f3n con Esteban Rodr\u00edguez e outro, reivindican a veiga \"do prado\" en san Fix de Zeleyros. Por \u00faltimo en 1761 faise o expediente de comprobaci\u00f3n de bens, rendas e cargas da fregues\u00eda de San Pedro F\u00e9lix de Zeleyros, efectuado por decreto en decembro de 1760 para o establecemento da \u00danica Contribuci\u00f3n, ademais no ano de 1658 constru\u00eduse o cruceiro de Soutelo. Tam\u00e9n foi importante o s\u00e9culo XVIII en Celeiros xa que se constru\u00edron m\u00faltiples monumentos, como por exemplo a nova igrexa parroquial en substituci\u00f3n da antiga no ano de 1780, a construci\u00f3n do cruceiro de San Roque no ano de 1700 e a casa do cura no ano de 1701, probablemente o peto de Ribadas tam\u00e9n sexa deste s\u00e9culo. Neste s\u00e9culo Celeiros ti\u00f1a 100 veci\u00f1os, tam\u00e9n se celebraba unha romar\u00eda a San Fins, a cal debeu desaparecer coa construci\u00f3n da nova igrexa. \nIdade Contempor\u00e1nea.\nA Idade Contempor\u00e1nea tam\u00e9n foi relevante para a parroquia. Destaca a familia Candeira con membros como Costantino Candeira Gonz\u00e1lez ou Mat\u00edas Candeira Gonz\u00e1lez, orixinarios de Celeiros. Est\u00e1 familia doou os terreos para a construci\u00f3n do cemiterio e para facer o terreiro da festa, ademais de constru\u00edr e doar o retablo do Cristo da Sa\u00fade feito no ano de 1874, o cal o mandou facer D. Manuel. A. Candeira, e a construci\u00f3n do pante\u00f3n dos Candeira no ano de 1871 a cargo do mestre Cervi\u00f1o. Tam\u00e9n destaca unha antiga escola de m\u00fasica, na que as xentes das parroquias veci\u00f1as interesadas en tocar alg\u00fan instrumento como a gaita ou a pandeireta, acud\u00edan a ela.\nXeograf\u00eda.\nLocal\u00edzase ao leste do concello de Ponteareas e limita cos concellos de Salvaterra de Mi\u00f1o e de As Neves . Destaca unha chaira que ocupa a parte central da parroquia, como consecuencia do paso do r\u00edo Uma. Grazas ao paso deste r\u00edo, as terras do centro de Celeiros son moi ricas, mais tam\u00e9n son moi h\u00famidas. No sur e no leste da parroquia, destacan grandes elevaci\u00f3ns en comparaci\u00f3n coa chaira que ocupa case a metade de Celeiros, destacan o monte de Celeiros (170 m) coto da Xebre (91 m) e o monte Zurx\u00e1s (130 m), tam\u00e9n existen outras elevaci\u00f3ns que chegan aos 180 m de altitude. \nCeleiros tam\u00e9n destaca pola s\u00faa gran cantidade de regatos, como por exemplo o regato de Outeiro, sum\u00e1ndolle o paso do r\u00edo Uma, Celeiros conv\u00e9rtese nunha das parroquias m\u00e1is h\u00famidas do concello de Ponteareas. A vexetaci\u00f3n na parroquia destaca pola s\u00faa gran variedade de \u00e1rbores aut\u00f3ctonas, na parte m\u00e1is central, por onde pasa o r\u00edo Uma, at\u00f3panse unha gran variedade de \u00e1rbores, tales como por exemplo o carballo, o salgueiro, o bidueiro, a abeleira, o loureiro entre outras. Nos innumerables regatos que discorren pola parroquia, tam\u00e9n se poden apreciar moitas das \u00e1rbores nomeadas anteriormente, a\u00ednda que tam\u00e9n est\u00e1n moi marcados pola presenza do eucalipto. Esta \u00e1rbore at\u00f3pase m\u00e1is no norte e sur da parroquia, sobre todo preto das parroquias de Santiago de Oliveira, Guillade e Vilacova. A presenza do pi\u00f1eiro \u00e9 parecida \u00e1 do eucalipto, sobre todo destacan unhas plantaci\u00f3ns no norte da parroquia, tam\u00e9n \u00e9 visible no sur desta. Na zona m\u00e1is achegada a igrexa, at\u00f3pase a carballeira dos Candeira e os pi\u00f1eiros mansos dos Candeira, dos cales so quedan un, o \u00faltimo exemplar en ser cortado roldaba os 200 anos e estaba documentado dentro das \u00e1rbores senlleiras de Galicia, os dous pi\u00f1eiros foron plantados no ano de 1812.\nFestas.\nEn Celeiros cel\u00e9brase a festa do patr\u00f3n San Fins o 1 de agosto, a festa do Cristo da Sa\u00fade o 25 e 26 de xu\u00f1o, a Virxe do O o 18 de decembro, o Corpus Christi o d\u00eda 10 de xu\u00f1o e a peregrinaci\u00f3n \u00e1 Franqueira, no d\u00eda luns de Pentecoste na co\u00f1ecida romar\u00eda das Pascuillas.\nPatrimonio.\nIgrexa de San Fins de Celeiros.\nA igrexa de Celeiros constru\u00eduse no s\u00e9culo XVIII, durante o mandato dos bispos Juan Manuel Rodr\u00edguez Casta\u00f1\u00f3n e Domingo Fern\u00e1ndez Angulo. Ten unha nave de planta rectangular cunha cuberta e con estrutura de madeira a d\u00faas augas e unha cubrici\u00f3n de tella curva. A \u00e1bsida \u00e9 de planta cadrada m\u00e1is alta c\u00e1 nave cuberta a catro augas. A portada ten unha espadana con dous ocos para as camp\u00e1s e cun peto cunha figura sobre a porta. Ten un volume anexo na fachada norte entre a nave e a \u00e1bsida. Antigamente xa hab\u00eda unha igrexa anterior a esta, e a pedra reaproveitar\u00edase na construci\u00f3n do templo actual.\nCastro de Celeiros.\nNa acr\u00f3pole de Celeiros, baixo a igrexa, est\u00e1 o castro de Celeiros. Do poboado s\u00f3 se conserva algunha vivenda, comida pola vexetaci\u00f3n.\nPante\u00f3n dos Candeira.\nNo cemiterio de Celeiros est\u00e1 o pante\u00f3n dos Candeira, feito polo canteiro Xos\u00e9 Cervi\u00f1o Garc\u00eda en 1871. Tr\u00e1tase dun conxunto de enterramento familiar dos Candeira, formado por tres niveis: o primeiro, unha peza a modo de podio para catro nichos, o segundo \u00e9 unha estrutura escultural formada por un cadaleito de pedra, con anxos a ambos os lados e o terceiro son grupos de figuras sobre o cadaleito, rematado coa Virxe en ascensi\u00f3n.\nPeto de Ribadas.\nNo barrio de Ribadas, at\u00f3pase o peto de \u00e1nimas de Ribadas ou peto de Ribadas de cronolox\u00eda desco\u00f1ecida. Est\u00e1 formado por d\u00faas pezas e coroado cunha cruz cadrada. O fornelo est\u00e1 protexido con ferraxar\u00eda en cruz. Ten un retablo de madeira policromada, cunha figura de cristo na cruz, con San Francisco a dereita e a Virxe a esquerda co meni\u00f1o. Debaixo deles at\u00f3panse tres \u00e1nimas.\nCruceiro de San Roque.\nA car\u00f3n da igrexa at\u00f3pase o cruceiro de San Roque. Tr\u00e1tase dun cruceiro con pousadoiro do ano de 1700, est\u00e1 situado na subida na entrada do adro do conxunto parroquial. Ten un baseamento rectangular de d\u00faas alturas, unha delas totalmente cuberta polo asfalto. Ten un pedestal ou base c\u00fabica coas caras lisas e arestas superiores rebaixadas, cunha inscrici\u00f3n antiga que di:codice_1. Pos\u00fae un varal cadrado, coas arestas rebaixadas e un capitel tronco piramidal invertido, con detalles xeom\u00e9tricos e motivos vexetais. Ten unha cruz de secci\u00f3n cuadrangular, con Cristo cara ao cami\u00f1o que sobe \u00e1 igrexa e a Virxe dolorosa no reverso. Pos\u00fae un pousadoiro, formado por d\u00faas pedras rectangulares e o altar por pedra con arestas rebaixadas. Neste cruceiro dan volta as procesi\u00f3ns, e ven\u00e9rase ao Sant\u00edsimo na festividade de Corpus Christi, nesta celebraci\u00f3n tese a costume de decorar o cruceiro con flores.\nCruceiro de Soutelo.\nSituado nunca encrucillada de cami\u00f1os no lugar de Soutelo, este cruceiro do ano de 1658 ten unha plataforma rectangular, de d\u00faas alturas e cun pedestal ou base c\u00fabico coas caras lisas e arestas superiores rebaixadas. Ten un varal cadrado coas arestas rebaixadas. Pos\u00fae un capitel tronco piramidal invertido con detalles xeom\u00e9tricos. Ten unha cruz de secci\u00f3n cuadrangular, con Cristo cara ao cami\u00f1o que sobe e a Virxe das Angustias no reverso.\nCruz da Carreira.\nCruz sinxela situada ao car\u00f3n dun cruzamento de cami\u00f1os, posiblemente este a facer a funci\u00f3n dun cruceiro. Nace sobre unha pequena base, hoxe cuberta pola maleza. O pau central e os brazos est\u00e1n feitos en pedra gran\u00edtica de secci\u00f3n cadrada.\nViacrucis.\nCami\u00f1o da cruz arredores do per\u00edmetro do adro, das cales quedan nove completas. Son cruces altas de secci\u00f3n cadrada cos pedestais de pedra. Posiblemente da \u00e9poca do cruceiro de San Roque xa que o viacrucis remata no cruceiro.\nA casa reitoral de Celeiros.\nA casa reitoral ou tam\u00e9n chamada na parroquia como a casa da obra ou a casa do cura data do ano de 1701, como as\u00ed o indican unhas inscrici\u00f3ns situadas na pedra que se atopa enriba da porta do balc\u00f3n. \u00c9 unha edificaci\u00f3n de planta rectangular de d\u00faas alturas, a planta baixa est\u00e1 semi-soterrada. Acc\u00e9dese dende o primeiro andar, situado no nivel do adro. Ten unha cuberta modificada, a d\u00faas augas cunha cubrici\u00f3n con tella. Na planta baixa enc\u00f3ntranse a bodega e as cortes, e o primeiro andar utiliz\u00e1base como vivenda.\nFontes de Celeiros.\nFonte da Delgada.\n\u00c9 de cano nunha canle de canter\u00eda de pedra con cano de pedra. At\u00f3pase semi-soterrada xa que o cami\u00f1o antes de ser asfaltado estar\u00eda m\u00e1is baixo.\nFonte do Outeiro.\nA encargo de Costante Fern\u00e1ndez Candeira, foi constru\u00edda en 1936. \u00c9 de cano, at\u00f3pase \u00f3 p\u00e9 da estrada, baixo a sombra dun casti\u00f1eiro, cun banco a car\u00f3n do peche dunha propiedade.\nFonte do Campo.\nFonte de cano nunha canle, sit\u00faase preto da estrada ao sueste do n\u00facleo de Ribadas, at\u00f3pase semisoterrada, xa que o cami\u00f1o ser\u00eda m\u00e1is baixo. \u00c9 de canter\u00eda de pedra cun cano de aceiro.\nFonte do Val da Fonte.\nReformada no ano de 1932, a cargo dun tal Vilhar natural de Portugal como ven o indican os veci\u00f1os. \u00c9 de cano, est\u00e1 situada ao p\u00e9 dun cami\u00f1o antigo que une Soutelo con Vali\u00f1o (Vilacova), est\u00e1 rodeada dun muro circular, menos por unha parte por a cal sae a auga, xa que antigamente o muro estaba a facer a funci\u00f3n dunha presa, est\u00e1 formada por d\u00faas pezas, a primeira ten forma dunha lousa e est\u00e1 situada enriba da segunda, a cal \u00e9 un bloque de pedra cadrado, nesta peza sae a auga por un cano de metal e tam\u00e9n hai unhas inscrici\u00f3ns que datan a reforma da fonte no ano de 1932. Xa hai constancia da fonte no ano de 1870 ."}
{"id": "26931", "revid": "23204", "url": "https://gl.wikipedia.org/wiki?curid=26931", "title": "Cristi\u00f1ade, Ponteareas", "text": "San Salvador de Cristi\u00f1ade \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 477 habitantes (244 homes e 233 mulleres), distribu\u00eddos en 7 entidades de poboaci\u00f3n.\nHistoria.\nEn xu\u00f1o de 1920 inaugurouse no lugar do Pu\u00f1o un edificio constru\u00eddo pola sociedade La Antorcha del Porvenir de Buenos Aires destinado a Centro de ensino primario para nenos."}
{"id": "26932", "revid": "23204", "url": "https://gl.wikipedia.org/wiki?curid=26932", "title": "Cumiar, Ponteareas", "text": "Santo Estevo de Cumiar \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 123 habitantes (55 homes e 68 mulleres), distribu\u00eddos en 9 entidades de poboaci\u00f3n.\nPatrimonio.\nA igrexa de Santo Estevo de Cumiar \u00e9 rom\u00e1nica. O arco triunfal \u00e9 semicircular, pero moi irregular, probablemente por algunha reconstruci\u00f3n. Apoia en columnas entregas con capiteis moi deteriorados. No muro existe unha talla dun gran le\u00f3n moi esquem\u00e1tico coas catro patas dobradas cara a adiante. Por unha inscrici\u00f3n s\u00e1bese que a igrexa se edificou orixinalmente no s\u00e9culo XII.\nEste templo est\u00e1 moi reformado, pero a\u00ednda que conserva a portada occidental e o arco triunfal refeito. Nesta portada hai unha inscrici\u00f3n que data a igrexa no ano 1184, a\u00ednda que \u00e9 probable que se trate dunha primeira fase pois moitos dos elementos da igrexa parecen m\u00e1is tard\u00edos."}
{"id": "26933", "revid": "23204", "url": "https://gl.wikipedia.org/wiki?curid=26933", "title": "Fontenla, Ponteareas", "text": "San Mamede de Fontenla \u00e9 unha parroquia que se localiza no concello de Ponteareas na comarca do Condado. Segundo o IGE, en 2022 ti\u00f1a 286 habitantes (152 homes e 134 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 303 habitantes."}
{"id": "26934", "revid": "23204", "url": "https://gl.wikipedia.org/wiki?curid=26934", "title": "Fozara, Ponteareas", "text": "San Bartolomeu de Fozara \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 323 habitantes (156 homes e 167 mulleres). Ten catro entidades de poboaci\u00f3n.\nAo oeste da parroquia enc\u00f3ntrase o castro de Caneiro ou castro de Fozara.\nXentilicio.\nO seu xentilicio, de orixe castelanizante, \u00e9 fozare\u00f1o."}
{"id": "26935", "revid": "25871", "url": "https://gl.wikipedia.org/wiki?curid=26935", "title": "Guillade, Ponteareas", "text": "San Miguel de Guillade \u00e9 unha parroquia que se localiza no concello de Ponteareas. Segundo o IGE en 2022 ti\u00f1a 444 habitantes (234 mulleres e 210 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 569 habitantes."}
{"id": "26937", "revid": "23204", "url": "https://gl.wikipedia.org/wiki?curid=26937", "title": "Gul\u00e1ns, Ponteareas", "text": "San Xuli\u00e1n de Gul\u00e1ns \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 730 habitantes (355 homes e 375 mulleres), distribu\u00eddos en 23 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2009 cando ti\u00f1a 777 habitantes."}
{"id": "26938", "revid": "23204", "url": "https://gl.wikipedia.org/wiki?curid=26938", "title": "Moreira, Ponteareas", "text": "San Marti\u00f1o de Moreira \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 709 habitantes (351 homes e 358 mulleres), distribu\u00eddos en 13 entidades de poboaci\u00f3n.\nXeograf\u00eda.\nA parroquia limita con Salvaterra de Mi\u00f1o e est\u00e1 a dous quil\u00f3metros de Ponteareas e a catorce quil\u00f3metros de Portugal, ten un enlace coa autov\u00eda A-52 Ourense-Vigo.\nEst\u00e1 ba\u00f1ada polo r\u00edo Tea e conta cunha zona recreativa.\nTen algunhas industrias: cristaler\u00eda, f\u00e1brica de mobles r\u00fasticos e outra de mobles de coci\u00f1a, taller mec\u00e1nico, serradoiro de pedra e f\u00e1brica de madeira.\nFestas.\nCel\u00e9branse d\u00faas festas importantes no ano: a finais de agosto a Virxe da Consolaci\u00f3n e a mediados de novembro a do patr\u00f3n, San Marti\u00f1o."}
{"id": "26939", "revid": "23204", "url": "https://gl.wikipedia.org/wiki?curid=26939", "title": "Nogueira, Ponteareas", "text": "San Salvador de Nogueira \u00e9 unha parroquia que se localiza no concello pontevedr\u00e9s de Ponteareas na comarca do Condado. Segundo o IGE, en 2022 ti\u00f1a 193 habitantes (97 homes e 96 mulleres), distribu\u00eddos en 11 entidades de poboaci\u00f3n."}
{"id": "26940", "revid": "136561", "url": "https://gl.wikipedia.org/wiki?curid=26940", "title": "Oliveira, Ponteareas", "text": "Santiago de Oliveira \u00e9 unha parroquia que se localiza no concello de Ponteareas. Ten doce entidades de poboaci\u00f3n: A \u00c1spera, A Bouza da Igrexa, O Casal, A Duca, Entrecotos, A Fraga do Rei, A Pedreira, A Portela, A Porteli\u00f1a, Rabu\u00f1ade, A Sobreira e Valverde.\nDemograf\u00eda.\nSegundo o IGE, en 2022 ti\u00f1a 302 habitantes (160 homes e 142 mulleres), o que sup\u00f3n un aumento en relaci\u00f3n ao ano 1999 cando ti\u00f1a 295 habitantes.\nSituaci\u00f3n.\nParroquia do municipio de Ponteareas, a capital municipal dista 4 km, est\u00e1 situada nos somontes da serra de A Paradanta que determina o l\u00edmite oriental da depresi\u00f3n do r\u00edo Tea.\nHistoria.\nA primeira mendi\u00f3n que se ten nun documento da parroquia, data do ano de 1156 e aparece co nome de \"Santiago de Uluvaria,\" tal e como nos recorda Francisco \u00c1vila, nesta data Alfonso VII confirma a divisi\u00f3n de bens e de iglesias da di\u00f3cesis de Tui entre o bispo e o seu cabildo, ao que pasa a pertencer esta feligres\u00eda. No ano de 1170 Fernando II doa esta parroquia ao bispo de Tui Juan I, tras a reconquista do territorio invadido polo reino de Portugal no sur de Galicia, e en recompensa polos terrenos ocupados para o traslado da sede catedralicia a s\u00faa actual ubicaci\u00f3n.\nEtimolox\u00eda.\nO orixen do top\u00f3nimo poder\u00eda proceder dos cultivos de oliveira, que deberon de caracterizar esta zoa durante gran parte da Idade Media.\nPatrimonio.\nIgrexa parroquial de Santiago de Oliveira.\nIgrexa parroquial data do s\u00e9culo XVII, est\u00e1 situada ao p\u00e9 do cami\u00f1o antigo norte que pasa por Castromao, no lugar da A Bouza da Igrexa. \u00c9 unha edificaci\u00f3n dunha soa nave de planta rectangular e cuberta a d\u00faas augas. O \u00c1bsida \u00e9 de planta cadrada cunha cuberta a catro augas, lixeiramente m\u00e1is alto c\u00e1 nave. Na fachada sur do \u00e1bsida, agr\u00e9gase un volume de menores dimensi\u00f3ns de planta rectangular e unha cuberta a d\u00faas augas. No ano de 1870 f\u00edxose unha ampliaci\u00f3n e no ano de 1920 foi reconstru\u00edda parcialmente. Ten unha portada con espadana cun oco para d\u00faas camp\u00e1s.\nV\u00edacrucis.\nCami\u00f1o de cruces que se sit\u00faa no adro da igrexa, do que quedan s\u00f3 d\u00faas cruces de secci\u00f3n rectangula , at\u00f3panse diante da portada da Igrexa.\nCalvario do Igrexario.\nRestos dun calvario situado no contorno e no adro da Igrexa Parroquial de Santiago de Oliveira, quedando s\u00f3 a cruz central situada na chegada, das dem\u00e1is cruces quedan restos dos paus de pedra ao redor do adro. A cruz central pos\u00fae un pousadoiro, ten a plataforma rectangular dunha altura semi- soterrado cun pedestal ou base c\u00fabico coas caras lisas e arestas superiores rebaixadas e sen ornamentos. Ten un varal cuadrangular formando unha cruz latina de secci\u00f3n cuadrangular. O pousadoiro esta formado por dous pedras rectangulares e o altar esta conformado por pedra con arestas rebaixadas.\nCapela do Socorro.\nEst\u00e1 situada ao p\u00e9 do cami\u00f1o co\u00f1ecido coma \"A Verea Vella\" que rodea polo norte o castro de Castromao. A capela \u00e9 do ano de 1777, est\u00e1 conformada por unha soa nave de planta rectangular e cuberta a d\u00faas augas cunha cubrici\u00f3n de tella cer\u00e1mica. A Portada cunha porta con arco e unha inscrici\u00f3n. Ten unha espadana cun oco para unha camp\u00e1 e est\u00e1 adicada a Virxen do Socorro.\nCruceiro da capela do Socorro.\nEst\u00e1 situado no espazo libre no contorno da capela da Virxe do Socorro, est\u00e1 situada ao p\u00e9 do cami\u00f1o co\u00f1ecido como \"A Verea Vella\" o nordeste da ladeira do castro de Castromao. Ten unha plataforma rectangular dunha altura de formig\u00f3n cun pedestal ou base c\u00fabico coas caras lisas e arestas superiores rebaixadas, sen ornamentos, Ten un caix\u00f3n para esmolas e pos\u00fae un varal cuadrangular cun capitel moi erosionado. A cruz \u00e9 de secci\u00f3n cuadrangular e non ten imaxes.\nCasa do cura.\nEst\u00e1 situada no noroeste do conxunto da igrexa parroquial, preto do cami\u00f1o antigo. A casa acc\u00e9dese a trav\u00e9s dun portal\u00f3n cun lintel recto, a edificaci\u00f3n principal ten planta rectangular de d\u00faas alturas, cunhas escaleiras de acceso ao primeiro andar. Ten unha cuberta a tres augas rematada en pedra. A planta baixa est\u00e1 semi- soterrada onde antigamente situ\u00e1banse a bodega e as cortes e no primeiro andar os usos relacionados coa vivenda.\nPeto de \u00e1nimas.\nEst\u00e1 situado nunha encrucillada no lugar da Sobreira. Tr\u00e1tese dun peto aberto, colocado sobre tres pedras formando un pedestal. Ten un caix\u00f3n para as esmolas nun lateral do retablo. Posiblemente estivera coroado por unha cruz, hoxe desaparecida e susbtitu\u00edda por unha nova recentemente. \u00c9 un retablo de pedra, con policrom\u00eda perdida. Preside o retablo San Antonio, con cinco \u00e1nimas entre lapas, tres en vertical e d\u00faas debaixo deitadas. A central parece un bispo. Existe unha inscrici\u00f3n , dat\u00e1ndo o peto no ano de 1810. \nCruceiro de Rabu\u00f1ade.\nEst\u00e1 situado nunha encrucillada no lugar de Espall\u00e1s en Rabu\u00f1ade. Ten unha plataforma dun chanzo soterrado cunha base c\u00fabica coas arestas rebaixadas. Pos\u00fae unha vara de secci\u00f3n cadrada cun capitel sinxelo. A cruz do cruceiro non ten figuras."}
{"id": "26941", "revid": "23204", "url": "https://gl.wikipedia.org/wiki?curid=26941", "title": "Padr\u00f3ns, Ponteareas", "text": "San Salvador de Padr\u00f3ns \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 596 habitantes (294 homes e 302 mulleres), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 716 habitantes.\nPatrimonio.\nNa igrexa de San Salvador de Padr\u00f3ns cons\u00e9rvanse algunhas seteiras dunha edificaci\u00f3n antiga nos muros sur e norte da \u00e1bsida e abrigo a fachada occidental cunha monumental portada do s\u00e9culo XIII. A porta, das m\u00e1is monumentais de gardap\u00f3s axadrezado tres amplas arquivoltas apuntadas, as d\u00faas exteriores de finas mediacanas e a inferior de d\u00faas filas de flor\u00f3ns. O t\u00edmpano \u00e9 liso e o lintel en que se apoia \u00e9 soportado por mochetas con esculturas de anxos. Ten tres pares de columnas de fuste esvelto e monol\u00edtico con capiteis de finas follas rematadas en volutas."}
{"id": "26942", "revid": "136561", "url": "https://gl.wikipedia.org/wiki?curid=26942", "title": "Paredes, Ponteareas", "text": "San Cibr\u00e1n de Paredes \u00e9 unha parroquia que se localiza no concello de Ponteareas. Ten tres entidades de poboaci\u00f3n: O Picouto, O Ramallal e O Toucedo. \nDemograf\u00eda.\nSegundo o IGE, en 2022 ti\u00f1a 49 habitantes (23 homes e 26 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 72 habitantes.\nSituaci\u00f3n.\nA parroquia de Paredes enc\u00f3ntrase no l\u00edmite nororiental da depresi\u00f3n do r\u00edo Tea, na prolongaci\u00f3n natural que representa o pequeno e encaixado val do r\u00edo Borb\u00e9n, que serve de uni\u00f3n entre as terras monta\u00f1osas do interior da provincia e o val do r\u00edo Mi\u00f1o.\nHistoria.\nA primeira menci\u00f3n co\u00f1ecida da parroquia \u00e9 nun documento do ano 1113, no cal Urraca de Le\u00f3n doa \"Paretem\" e outras posesi\u00f3ns a Pelai Vel\u00e1zquez, inici\u00e1ndose neste momento a s\u00faa vinculaci\u00f3n cos se\u00f1ores de Sobroso, tal e como apunta Ram\u00f3n Rodr\u00edguez. Francisco \u00c1vila cita un documento do ano 1549 no que o bispo de Tui, Juan de San Mill\u00e1n, confirma a repartici\u00f3n dos seus d\u00e9cimos; do documento despr\u00e9ndese que ademais de ser unha das parroquias m\u00e1is pequenas da diocese, posu\u00eda xa nese momento unha das econom\u00edas m\u00e1is precarias, o que posteriormente significar\u00eda a salvaci\u00f3n de parte do seu patrimonio.\nPatrimonio.\nIgrexa de San Cibr\u00e1n de Paredes.\nO templo at\u00f3pase na ladeira do monte Laredo. Ten restos rom\u00e1nicos datados no s\u00e9culo XIII, como os m\u00faltiples canzorros na parte superior dos muros laterais do templo e unha antefixa, que se alza sobre o v\u00e9rtice oriental do tellado da nave, formada pola combinaci\u00f3n dunha cruz patada e outra de santo Andr\u00e9, ou de catro lazos, integrada polas follas fusiformes dun cuadrifolio que ocupa os \u00e1ngulos da primeira. A primeira reforma que se lle fixo data do ano de 1816, na que un mestre canteiro de Vigo consolidou a \u00e1bsida, o que probablemente supuxo a eliminaci\u00f3n da antiga seteira e a apertura dun novo van rectangular no muro sur lateral da igrexa. A segunda reforma data do ano de 1875, na cal se fixo unha reedificaci\u00f3n da nave, na que lle engadiron varios metros m\u00e1is de lonxitude, f\u00edxose unha nova fachada e un novo beirado en substituci\u00f3n do rom\u00e1nico no muro sur e os primeiros metros do norte dende a fachada occidental. Tam\u00e9n se substitu\u00edron os abeirados da \u00e1bsida, creouse a sancrist\u00eda do muro sur e engad\u00edronse os pin\u00e1culos e cruces que ornamentan os v\u00e9rtices dos tellados.\nNecr\u00f3pole medieval de San Cibr\u00e1n de Paredes.\nBaixo os arredores da propia igrexa hai tumbas moi antigas de pedra. Moitas a\u00ednda conservan a s\u00faa fabrica medieval, da antiga necr\u00f3pole medieval de Paredes. \nCruceiro do adro.\nSituado no adro ao norte da igrexa. Pos\u00fae unha plataforma cuadrangular de dous chanzos. Ten un pedestal c\u00fabico coas caras lisas e con arestas superiores e rebaixadas. Ten un varal de secci\u00f3n oitavada e pos\u00fae un capitel de forma c\u00fabica con adornos e un anel de encontro co varal. A cruz non ten figuras.\nViacrucis.\nCami\u00f1o \u00f3 redor da igrexa, formado por cruces de secci\u00f3n rectangular sobre o muro do adro. Algunhas destas cruces est\u00e1n perdidas. "}
{"id": "26943", "revid": "23204", "url": "https://gl.wikipedia.org/wiki?curid=26943", "title": "P\u00edas, Ponteareas", "text": "Santa Mari\u00f1a de P\u00edas \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 462 habitantes (212 homes e 250 mulleres), distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 449 habitantes.\nSituaci\u00f3n.\nP\u00edas est\u00e1 situada entre Ponteareas e Mondariz, a seis quil\u00f3metros de Ponteareas e a tres quil\u00f3metros de Mondariz.\nPatrimonio.\nNa parroquia local\u00edzase o castro de Tro\u00f1a.\nA igrexa parroquial de Santa Mari\u00f1a de P\u00edas \u00e9 do s\u00e9culo XVIII, consid\u00e9rase unha igrexa de estilo neocl\u00e1sico, a\u00ednda que sufriu diversas reformas e engadidos posteriores. Ten un retablo de San Bieito, tallado en 1774, e un grupo escult\u00f3rico de alabastro que representa a San Xo\u00e1n Bautista bautizando a Cristo. \u00c9 moi co\u00f1ecida pola sona milagreira de San Bieito de P\u00edas, na honra do que se que se celebran (d\u00faas veces ao ano) as festas m\u00e1is importantes.\nFronte a igrexa est\u00e1 a casa reitoral, constru\u00edda en 1781, con corpo de torre e escudo.\nHai d\u00faas capelas: a do Doce Nome, sobre o castro de Tro\u00f1a, e a de Santa Tegra, con romar\u00eda.\nTradici\u00f3ns.\nA tradici\u00f3n di que se a unha persoa lle aparece unha verruga nalgunha parte do corpo e quere quitala, ten que ofrecerse a San Benito de P\u00edas. A ofrenda consiste nunha ducia de ovos, que te\u00f1en que ser recollidos na aldea do ofrecido, pedindo un ovo a cada veci\u00f1o. Unha vez conseguida a ducia de ovos, hai que levarlla e acenderlle unha candea. En pouco tempo a verruga desaparece."}
{"id": "26944", "revid": "23204", "url": "https://gl.wikipedia.org/wiki?curid=26944", "title": "Ponteareas, Ponteareas", "text": "San Miguel de Ponteareas \u00e9 unha parroquia que se localiza no concello de Ponteareas na comarca do Condado. Segundo o IGE, en 2022 ti\u00f1a 12.398 habitantes (5.928 homes e 6.470 mulleres), distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 6.763 habitantes.\nPatrimonio.\nA cidade de Ponteareas \u00e9 unha poboaci\u00f3n moderna que non presenta tanto interese monumental como algunhas das s\u00faas parroquias. Con todo son interesantes a ponte medieval dos Remedios, constru\u00edda no s\u00e9culo XIII sobre os alicerces dunha antiga ponte romana, a Fonte da Fama e a capela dos Remedios.\nO convento franciscano de San Diego de Canedo \u00e9 un gran complexo mon\u00e1stico relativamente moderno, constru\u00eddo no s\u00e9culo XVIII a ra\u00edz da doaz\u00f3n do pazo de Canedo por parte de Diego Sarmiento de Soutomaior aos franciscanos, que viron o seu orixinal convento destru\u00eddo un s\u00e9culo antes na guerra con Portugal."}
{"id": "26945", "revid": "23204", "url": "https://gl.wikipedia.org/wiki?curid=26945", "title": "Prado, Ponteareas", "text": "San Nicolao de Prado \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 227 habitantes (120 homes e 107 mulleres), o que sup\u00f3n un aumento en relaci\u00f3n ao ano 1999 cando ti\u00f1a 192 habitantes."}
{"id": "26946", "revid": "23204", "url": "https://gl.wikipedia.org/wiki?curid=26946", "title": "Ribadetea, Ponteareas", "text": "San Xurxo de Ribadetea \u00e9 unha parroquia que se localiza no concello de Ponteareas na comarca do Condado. Segundo o IGE, en 2022 ti\u00f1a 874 habitantes (410 homes e 464 mulleres) distribu\u00eddos en 46 entidades de poboaci\u00f3n.\nA parroquia dista 2,5 quil\u00f3metros da capital municipal e est\u00e1 ba\u00f1ada polas augas do r\u00edo Tea. No lugar da Freixa hai un c\u00e1mping de primeira categor\u00eda."}
{"id": "26947", "revid": "23204", "url": "https://gl.wikipedia.org/wiki?curid=26947", "title": "San Lourenzo de Oliveira, Ponteareas", "text": "San Lourenzo de Oliveira \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 125 habitantes (54 homes e 71 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 174 habitantes."}
{"id": "26948", "revid": "23204", "url": "https://gl.wikipedia.org/wiki?curid=26948", "title": "San Mateo de Oliveira, Ponteareas", "text": "San Mateo de Oliveira \u00e9 unha parroquia que se localiza no concello de Ponteareas. Segundo o IGE, en 2022 ti\u00f1a 575 habitantes (288 homes e 287 mulleres), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 630 habitantes.\nPatrimonio.\nIgrexa parroquial e Cruceiro do Torreiro.\nCelebraci\u00f3ns.\nA Festa dos maios, e a da Virxe do Carme."}
{"id": "26949", "revid": "85894", "url": "https://gl.wikipedia.org/wiki?curid=26949", "title": "Xinzo, Ponteareas", "text": "Santa Mari\u00f1a de Xinzo \u00e9 unha parroquia que se localiza no concello de Ponteareas. Segundo o IGE, en 2018 ti\u00f1a 1168 habitantes (612 mulleres e 556 homes), 61 menos ca en 2004. Ten 18 entidades de poboaci\u00f3n."}
{"id": "26953", "revid": "23204", "url": "https://gl.wikipedia.org/wiki?curid=26953", "title": "Alba, Pontevedra", "text": "Santa Mar\u00eda de Alba \u00e9 unha parroquia que se localiza no concello de Pontevedra. Segundo o IGE, en 2022 ti\u00f1a 707 habitantes (339 homes e 368 mulleres), distribu\u00eddos en 8 entidades de poboaci\u00f3n, o que sup\u00f3n un progresivo descenso en relaci\u00f3n ao ano 2010 cando ti\u00f1a 825 habitantes; ao ano 2008, con 850; e ao ano 2004, cando eran 865 veci\u00f1os.\nAta 1868, data de adhesi\u00f3n \u00f3 concello de Pontevedra, era un concello de seu, abranguendo tam\u00e9n as parroquias de Verducido, Cerponz\u00f3ns e L\u00e9rez.\nLugares de interese.\nNesta parroquia est\u00e1 a Xunqueira de Alba, de grande importancia ecol\u00f3xica e paisax\u00edstica. Na zona norte apr\u00e9cianse bosques de ribeira e prados, sobre todo na desembocadura do r\u00edo Rons.\nPola parroquia pasaba a v\u00eda XIX romana, e aqu\u00ed atopouse un miliario dedicado \u00f3 emperador Caracalla. Como zona de paso da v\u00eda portuguesa do Cami\u00f1o de Santiago, o lugar de Guxilde albergou gran cantidade de peregrinos, como a ra\u00ed\u00f1a de Portugal, dona Isabel, quen no ano 1325 peregrinaba a Compostela para pregar polo seu defunto marido.\nA igrexa parroquial de Santa Mar\u00eda, situada no lugar de Touceda , \u00e9 de estilo neocl\u00e1sico-barroco, constru\u00edda en 1595 por mandato do bispo Xo\u00e1n de San Clemente, sendo o mestre de obra Mateo L\u00f3pez. O anterior templo fora consagrado por Diego Xelm\u00edrez, que a primeiros do s\u00e9culo XII adquirira a propiedade do templo. Ao seu car\u00f3n est\u00e1 a casa reitoral, de estilo barroco.\nNa parroquia hai outros templos menores, como a capela de san Caetano (s. XVIII), e a capela da Devesa (s. XIX). Alba acolle numerosos cruceiros, un deles recollido na obra \"As cruces de pedra na Galiza\" de Castelao.\nA festa patronal cel\u00e9brase o d\u00eda 15 de agosto (santa Mar\u00eda) e tam\u00e9n \u00e9 festa do Sant\u00edsimo o segundo domingo despois do Corpus Christi."}
{"id": "26954", "revid": "5863", "url": "https://gl.wikipedia.org/wiki?curid=26954", "title": "Bora, Pontevedra", "text": "Santa Mari\u00f1a de Bora \u00e9 unha parroquia que se localiza no concello de Pontevedra. Segundo o padr\u00f3n municipal en 2008 ti\u00f1a 814 habitantes (411 mulleres e 403 homes), 58 menos ca en 2000. Ten dezasete entidades de poboaci\u00f3n.\nA festa patronal, santa Mari\u00f1a, cel\u00e9brase os d\u00edas 22 e 23 de xullo.\nXeograf\u00eda.\nLimita ao norte coa parroquias de Santo Andr\u00e9 de Xeve (a trav\u00e9s do r\u00edo L\u00e9rez), ao sur con Marc\u00f3n, ao leste con Tenorio e Almofrei (do concello de Cerdedo-Cotobade, a trav\u00e9s do r\u00edo Almofrei) e ao oeste con Mourente. Est\u00e1 atravesada pola estrada N-541.\nHistoria.\nSobre os r\u00edos hai d\u00faas pontes antigas. Nunha delas librouse en 1809 unha decisiva batalla na Guerra da Independencia Espa\u00f1ola contra as tropas francesas do xeneral Ney.\nNo seu momento pertenceu ao concello de Mourente.\nPatrimonio.\nDa igrexa parroquial cons\u00e9rvanse un fragmento dun antigo baldaquino representando a Santiago e San Pedro, hoxe exposto no Edificio Castelao do Museo de Pontevedra.\nNa parroquia hai tres petos de \u00e1nimas:\nO peto de \u00e1nimas dos Gardas Civ\u00eds de Ponte Bora est\u00e1 no lugar do P\u00edo, na parede dunha vivenda particular diante da estrada N-541. \u00c9 de caste pechada e consta de d\u00faas partes: a superior ten dous gardas civ\u00eds facendo garda con escopeta e baioneta ante unha custodia, e incl\u00fae a data A\u00d1O DE 1851 rodeada do texto FUE DEBOCION D. DIEGO CERVINO. O retablo das \u00e1nimas, que aparece no libro de Castelao \"As cruces de pedra na Galiza\", \u00e9 de pedra policromada, pero coas cores xa esva\u00eddas. Ten a pomba do Esp\u00edrito Santo sobre a cabeza de Cristo crucificado xunto a d\u00faas Virxes. Baixo deles hai tres \u00e1nimas: un bispo con mitra no centro, un cura con bonete \u00e1 esquerda, e unha muller \u00e1 dereita. Sobre o retablo aparece o texto HERMS. DEBOTOS DE LAS BENDITAS ANIMAS DEL PURGTO.\nO peto de \u00e1nimas do Cami\u00f1o Vello do R\u00edo est\u00e1 preto da ponte que cruza o Almofrei cara a Xeve, na parede dunha casa abandonada. \u00c9 aberto cun pequeno tellado de pedra. O retablo \u00e9 de pedra policromada cun Cristo na cruz entre d\u00faas Virxes, con tres \u00e1nimas baixo eles: un cura con bonete no centro, un home \u00e1 esquerda e unha muller \u00e1 dereita.\nO peto de \u00e1nimas de Tombo \u00e9 de caste pechada cunha reixa met\u00e1lica, encaixado na faciana dunha casa vellas. Ten retablo de madeira, en mal estado de conservaci\u00f3n."}
{"id": "26955", "revid": "1131", "url": "https://gl.wikipedia.org/wiki?curid=26955", "title": "Campa\u00f1\u00f3, Pontevedra", "text": "San Pedro de Campa\u00f1\u00f3 \u00e9 unha parroquia que se localiza no concello de Pontevedra. Segundo o padr\u00f3n municipal de 2014 ti\u00f1a 1892 habitantes (919 homes e 973 mulleres), 132 menos ca en 1999. Ten 31 entidades de poboaci\u00f3n.\nSit\u00faase ao p\u00e9 do monte Castrove, a tres quil\u00f3metros da cidade de Pontevedra. Por ela pasa o r\u00edo Rons e a estrada PO-531.\nPatrimonio.\n\u00c9 unha parroquia rica en restos arqueol\u00f3xicos, tras o achado de petr\u00f3glifos e cer\u00e1micas. Nela hai un poboado castrexo, o castro de Campa\u00f1\u00f3. Moitos cruceiros esp\u00e1llanse polo seu territorio, a meirande parte situados no antigo sitio de Bartram, durante o s\u00e9culo XVI. A comezos do s\u00e9culo XVII certas terras da parroquia foron aforadas polo arcebispo de Compostela, Maximiliano de Austria.\nO templo \u00e9 de orixe rom\u00e1nica, pero reformouse no s\u00e9culo XVIII. No interior presenta variada decoraci\u00f3n e un gran retablo coa figura de San Pedro ao fondo; hai unha imaxe da Virxe do g\u00f3tico do s\u00e9culo XIV.\nNa parroquia est\u00e1 o CEIP Parada, cuns 100 alumnos e alumnas, e o colexio privado Los Sauces. Ten diversas industrias, e na parroquia est\u00e1 o pol\u00edgono industrial do Vao, lindeiro co concello de Poio. O campo de f\u00fatbol de Ag\u00fceiro acolle os partidos do equipo Campa\u00f1\u00f3 SD (camiseta dourada, pantal\u00f3n negro e medias negras), que na tempada 2022-23 xogaba en 2\u00aa Rexional.\nFestividades.\nAo comezo do ver\u00e1n cel\u00e9branse as festividades de San Pedro (29 de xu\u00f1o) e de San Paio (30 de xu\u00f1o). A Virxe das Dores cel\u00e9brase os d\u00edas 17 e 18 de setembro. O 12 de outubro, polo d\u00eda do Pilar, tam\u00e9n hai festa na parroquia, sendo a \u00fanica que se celebra no lugar de Sabar\u00eds."}
{"id": "26956", "revid": "5863", "url": "https://gl.wikipedia.org/wiki?curid=26956", "title": "A Canicouva, Pontevedra", "text": "Santo Estevo da Canicouva \u00e9 unha parroquia situada no sueste do concello de Pontevedra. Segundo o IGE no 2019 ti\u00f1a 242 habitantes (129 mulleres e 113 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 306 habitantes.\nXeograf\u00eda e comunicaci\u00f3ns.\nA parroquia sit\u00faase na zona sur do concello de Pontevedra, limitando ao norte con Tomeza e Marc\u00f3n, ao sur e ao leste con Ponte Sampaio, ao leste con Xust\u00e1ns (Ponte Caldelas) e ao oeste con B\u00e9rtola, Figueirido e Vilaboa (Vilaboa). Pertence ao concello de Pontevedra desde 1960, pois antes formaba parte do ent\u00f3n anexionado concello de Ponte Sampaio xunto con esta parroquia, e que fora creado en 1833.\nDista 10 km da capital municipal, mentres que resulta m\u00e1is pr\u00f3ximo a n\u00facleos como O Toural (Vilaboa) ou Arcade (Soutomaior), situados a 6 e 4 quil\u00f3metros, respectivamente. A principal v\u00eda de comunicaci\u00f3n \u00e9 a estrada provincial EP-0001. Por esta parroquia discorre o Cami\u00f1o Portugu\u00e9s.\nDemograf\u00eda.\nSegundo o nomencl\u00e1tor do Instituto Galego de Estat\u00edstica para o ano 2019, a parroquia ti\u00f1a 242 habitantes (129 mulleres e 113 homes), distribu\u00eddos en 3 n\u00facleos de poboaci\u00f3n. Isto sup\u00f3n unha diminuci\u00f3n dun 12,9% respecto a 2009, e dun 20,9% respecto ao ano 1999. &lt;graph&gt;{\n \"version\": 2,\n \"width\": 300,\n \"height\": 200,\n \"data\": [\n \"name\": \"table\",\n \"values\": [\n \"x\": 1999,\n \"y\": 306\n {\n \"x\": 2009,\n \"y\": 278\n {\n \"x\": 2019,\n \"y\": 242\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n \"padding\": {\n \"top\": 100,\n \"bottom\": 30,\n \"left\": 30,\n \"right\": 30\n}&lt;/graph&gt;\nPatrimonio.\nNo outeiro das Forcadas hai un miradoiro desde o que se aprecia a r\u00eda de Vigo e o val de Soutomaior, formado polo r\u00edo Verdugo.\nNo lugar do Coto das Saleiras est\u00e1 a Rocha dos Franceses. Segundo a lenda, debaixo dela xacen os soldados mortos na Batalla de Ponte Sampaio durante a Guerra da Independencia Espa\u00f1ola.\nAs festas patronais cel\u00e9brase o d\u00eda 26 de decembro (santo Estevo)."}
{"id": "26957", "revid": "1131", "url": "https://gl.wikipedia.org/wiki?curid=26957", "title": "Cerponz\u00f3ns, Pontevedra", "text": "San Vicente de Cerponz\u00f3ns \u00e9 unha parroquia situada ao norte do concello de Pontevedra. No ano 2015 ti\u00f1a 806 habitantes (366 homes e 385 mulleres), nove menos ca en 2004 (424 mulleres e 391 homes segundo o padr\u00f3n municipal) e 39 menos ca en 1999. Ten trece entidades de poboaci\u00f3n.\nLimita con Alba, Verducido e L\u00e9rez. Cerponz\u00f3ns pertenceu ao concello de Alba, adherido en 1868 ao de Pontevedra.\nPatrimonio.\nA igrexa parroquial \u00e9 un templo orixinario do s\u00e9culo XII con diversas reconstruci\u00f3ns posteriores. O retablo maior ten unha imaxe de San Vicente m\u00e1rtir do s\u00e9culo XVIII, que representa o santo con figura xuvenil, vestido de di\u00e1cono e cunha cruz nunha man e os Evanxeos na outra. Tanto no interior do templo como no seu exterior, poden contemplarse varios escudos nobiliarios da familia Osorio-Galos. Desde o outeiro no que est\u00e1 situada, div\u00edsase a cidade de Pontevedra, o r\u00edo L\u00e9rez e a r\u00eda de Pontevedra.\nCons\u00e9rvanse tres cruceiros e varios mu\u00ed\u00f1os no curso do r\u00edo Rons, alg\u00fan deles a\u00ednda en funcionamento, ademais de catro edificios nobres, anteriores ao s\u00e9culo XVIII, entre eles a casa reitoral.\nA ruta portuguesa do Cami\u00f1o de Santiago entra en Cerponz\u00f3ns pola ponte de San Caetano, sobre o r\u00edo Rons. R\u00edo arriba, preto do seu nacemento, est\u00e1 o encoro de Pontill\u00f3n de Castro, lugar empregado decote para celebrar competici\u00f3ns de pirag\u00fcismo.\nMentres se constru\u00eda o cami\u00f1o real de Pontevedra a Santiago de Compostela, en 1797 o arcebispo Malvar mandou constru\u00edu unha ponte para salvar o r\u00edo Rons. Por ese cami\u00f1o discorre a estrada N-550 que atravesa a parroquia, se ben en 1997 se constru\u00edu unha ponte paralela.\nCel\u00e9brase a festa patronal o cuarto domingo de xaneiro (San Vicente) e tam\u00e9n a do Corpus Christi, coas s\u00faas alfombras florais."}
{"id": "26958", "revid": "23204", "url": "https://gl.wikipedia.org/wiki?curid=26958", "title": "L\u00e9rez, Pontevedra", "text": "San Salvador de L\u00e9rez \u00e9 unha parroquia que se localiza no concello de Pontevedra. Segundo os datos do INE a 1 de xaneiro de 2008 ti\u00f1a 1.802 habitantes (902 mulleres e 900 homes), distribu\u00eddos en 21 entidades de poboaci\u00f3n, o que sup\u00f3n un aumento en relaci\u00f3n ao ano 2007 cando ti\u00f1a 1.771 habitantes.\nXentilicio.\nO seu xentilicio \u00e9 lerez\u00e1n.\nHistoria.\nA ruta portuguesa do cami\u00f1o de Santiago corresp\u00f3ndese ao seu paso pola parroquia coa v\u00eda romana XIX do itinerario de Antonino.\nSegundo a tradici\u00f3n, no lugar da Santi\u00f1a o ap\u00f3stolo Santiago parou a descansar na s\u00faa peregrinaci\u00f3n por Galicia. A ra\u00edz desta lenda, o d\u00eda de Santiago (25 de xullo) ofr\u00e9cese ao patr\u00f3n unha uva dunhas parras que maduran antes. A poucos metros est\u00e1 situado un cruceiro de 1822.\nEn 1925 foi creada a Caja Rural de L\u00e9rez, que permaneceu activa at\u00e9 1936, sendo pechada tralo Golpe de Estado do 18 de xullo. O 10 de setembro dese mesmo ano, no contexto da guerra civil espa\u00f1ola, apareceu morto no lugar da G\u00e1ndara Juan Magdalena Garc\u00eda, labrego de 36 anos veci\u00f1o de Cerponz\u00f3ns, que foi paseado.\nPatrimonio.\nNo lugar de Casaldarado estaba o castelo de Cedofeita, de importancia entre o s\u00e9culo X e o s\u00e9culo XIII.\nO mosteiro de San Salvador de L\u00e9rez, situado nun outeiro sobre o r\u00edo L\u00e9rez, aparece documentado desde finais do s\u00e9culo IX. Nel alox\u00e1ronse e viviron persoeiros como o Pai Xer\u00f3nimo Feijoo ou o pai Mart\u00edn Sarmiento. Trala desamortizaci\u00f3n de Mendiz\u00e1bal, os monxes v\u00edronse obrigados a abandonar o mosteiro, convert\u00e9ndose o templo na igrexa parroquial. Actualmente cons\u00e9rvase o claustro monacal, adxunto \u00e1 igrexa.\nFestas.\nO 11 de xullo, d\u00eda de San Bieito, cel\u00e9brase a romar\u00eda de San Beniti\u00f1o de L\u00e9rez, onde os fieis van curar as espullas e a pedir sa\u00fade ao \"santo m\u00e1is milagreiro\".\nDeporte.\nO C.D. L\u00e9rez, nado na d\u00e9cada de 1951-60, \u00e9 filial do Pontevedra C.F."}
{"id": "26959", "revid": "54334", "url": "https://gl.wikipedia.org/wiki?curid=26959", "title": "Mourente, Pontevedra", "text": "Santa Mar\u00eda de Mourente \u00e9 unha parroquia que se localiza no concello de Pontevedra. Segundo o INE no 2018 ti\u00f1a 2016 habitantes (1066 mulleres e 950 homes), 89 menos ca en 2008. Ten 27 entidades de poboaci\u00f3n.\nTop\u00f3nimo.\nMourente prov\u00e9n do xenitivo do antrop\u00f3nimo tardorromano MAURENTIUS, usado na expresi\u00f3n VILLA(M) MAURENTII ('a casa ou a granxa de Maurentius'). O top\u00f3nimo xa foi estudando no s\u00e9culo XVIII por frei Mart\u00edn Sarmiento, quen viviu parte da s\u00faa infancia nesta parroquia. A primeira atestaci\u00f3n escrita do top\u00f3nimo, na s\u00faa forma \"Sancta Maria de Maurenti\", aparece nun documento de 30 de marzo de 1019, onde o rei Afonso V confirma as posesi\u00f3ns do bispado de Iria na contorna do Castelo da Cedofeita (L\u00e9rez).\nLindes.\nOs lindes hist\u00f3ricos da parroquia de Mourente foron mudando ao longo do tempo. No inicio da Idade Moderna, a parroquia de San Mamede de Moldes foi anexada \u00e1 de Santa Mar\u00eda de Mourente e con ela lugares como A Parda, A Eiri\u00f1a ou O Gorgull\u00f3n, que hoxe forman parte do n\u00facleo urbano de Pontevedra. En 1500 Moldes a\u00ednda aparec\u00eda como fregues\u00eda \u00e1 parte, mais o Padre Sarmiento indica a mediados do s\u00e9culo XVIII que a igrexa de Moldes hab\u00eda tempo que estaba abandonada e en ru\u00ednas.\nAo norte, o r\u00edo L\u00e9rez separa Mourente das parroquias de San Salvador de L\u00e9rez, Santa Mar\u00eda de Xeve e Santo Andr\u00e9 de Xeve. Ao leste, Mourente linda con Santa Mari\u00f1a de Bora e ao sur con San Miguel de Marc\u00f3n e San Pedro de Tomeza. Ao oeste, enc\u00f3ntrase a parroquia de San Marti\u00f1o de Salcedo e a vila de Pontevedra. O linde tradicional coa vila de Pontevedra part\u00eda do Marco do Gorgull\u00f3n e pasar\u00eda hoxe polas r\u00faas Jos\u00e9 Casal, Blanco Porto, Javier Puig e atravesaba o barrio de Santo Antoni\u00f1o at\u00e9 a Seca de Santa Clara, onde se encontra o actual Centro de Tecnificaci\u00f3n Deportiva. Isto significa que as actuais parroquias relixiosas da Virxe do Cami\u00f1o e de Monte Porreiro, as\u00ed como barrios como os da Seca ou A Parda, conforman o Mourente hist\u00f3rico.\nAs estremas oficiais da parroquia de Mourente fican estabelecidas en 2001. Non coinciden cos lindes hist\u00f3ricos nin cos relixiosos. Reco\u00f1\u00e9cese, separada de Mourente, a parroquia da Virxe do Cami\u00f1o, que ocupa boa parte da antiga fregues\u00eda de San Mamede de Moldes. Fican dentro de Mourente os barrios urbanos do Casta\u00f1al e parte da Seca. Tam\u00e9n o lugar de Moldes, a\u00ednda que o lugar de Pardes\u00f3, que depende da igrexa de Mourente, fica asignado \u00e1 fregues\u00eda civil de Marc\u00f3n.\nHistoria.\nOs escasos achados arqueol\u00f3xicos feitos en Mourente parecen confirmar que, ao igual que moitos outros lugares de Galiza, a presenza humana no seu territorio hist\u00f3rico \u00e9 moi antiga e continuada at\u00e9 a actualidade. As primeiras evidencias de ocupaci\u00f3n humana no territorio do Mourente hist\u00f3rico datan do neol\u00edtico. Desta \u00e9poca foi encontrada no lugar do Outeiro unha machada de pedra pulida, hoxe exposta no Museo de Pontevedra. M\u00e1is recentemente identific\u00e1ronse no Monte do Castro os restos dunha m\u00e1moa e dun petr\u00f3glifo. Da Idade do cobre tam\u00e9n se achou outro machado plano de cobre encontrado preto da igrexa parroquial, nunha leira do lugar da Bouza, onde a Sociedade Arqueol\u00f3xica de Pontevedra descubriu unha necr\u00f3pole de cistas.\nNo punto m\u00e1is alto de Mourente, no Picoto, existiu un castro, que lle d\u00e1 nome ao monte circundante. Asent\u00e1base sobre un afloramento gran\u00edtico natural que posteriormente, e at\u00e9 inicios do s\u00e9culo XX, foi usado como canteira. Por esta raz\u00f3n, o castro na actualidade enc\u00f3ntrase moi mal conservado. Ao non ter sido escavado a\u00ednda, non se disp\u00f3n dunha dataci\u00f3n exacta. Por\u00e9n, s\u00e1bese que foi romanizado polos restos de tellas encontrados nel e sobre todo pola necr\u00f3pole romana que escavou ao p\u00e9 deste castro a Sociedade Arqueol\u00f3xica de Pontevedra e o achado dunha moeda grande de bronce do tempo do emperador Antonino P\u00edo (s\u00e9culo II d.c). Non se sabe at\u00e9 que \u00e9poca estivo habitado o castro, mais o top\u00f3nimo de Mourente, as\u00ed como os microtop\u00f3nimos de Sadurnil e San\u00edn, todos de orixe antopon\u00edmica, parecen indicar a presenza de explotaci\u00f3ns agr\u00edcolas nas terras altas de Mourente desde o final do imperio romano ou da \u00e9poca sueva.\nA primeira menci\u00f3n escrita \u00e1 parroquia de Mourente data de 1019, nunha orde do rei Afonso V onde confirma que esta fregues\u00eda se encontra dentro da xurisdici\u00f3n do castelo da Cedofeita, en L\u00e9rez, sendo por tanto unha posesi\u00f3n do bispado de Iria. Neste documento al\u00fadese \u00e1 existencia dunha igrexa, moi probabelmente \u00e1 antiga igrexa medieval situada no propio lugar de Mourente. En 1169 o rei Fernando II conc\u00e9delle o foro \u00e1 veci\u00f1a vila de Pontevedra e once anos despois c\u00e9della ao arcebispado de Santiago de Compostela, inclu\u00edndo na s\u00faa ampla xurisdici\u00f3n a parroquia de Mourente. Desde ent\u00f3n, Mourente, como outras parroquias veci\u00f1as, converteuse en fornecedoras de bens e servizos de Pontevedra.\nMourente constitu\u00edu concello de seu entre 1841 e 1867, abranguendo as fregues\u00edas de Bora, Marc\u00f3n e Tomeza. O n\u00facleo urbano de Monte Porreiro viviu un espectacular crecemento demogr\u00e1fico desde mediados do s\u00e9culo XX.\nNa segunda metade do s\u00e9culo XX Mourente tornouse unha parroquia periurbana. Ao estremar polo oeste coa cidade de Pontevedra, a parroquia viuse profundamente afectada polo forte desenvolvemento urbano desta \u00faltima. \u00c9 a parroquia do concello de Pontevedra que m\u00e1is poboaci\u00f3n perdeu polo \u00e9xodo urbano, cunha diminuci\u00f3n de m\u00e1is dun 30% entre 1981 e 2012. As\u00ed e todo, a veci\u00f1anza con Pontevedra tam\u00e9n implicou a creaci\u00f3n en Mourente de infraestruturas clave. De feito, na parroquia enc\u00f3ntrase un centro adscrito \u00e1 Universidade Nacional de Educaci\u00f3n a Distancia, as\u00ed como a Cidade Infantil Pr\u00edncipe Felipe, dependente da Deputaci\u00f3n de Pontevedra e o hospital de Montecelo, que forma parte do Complexo Hospitalario de Pontevedra.\nPatrimonio.\nA igrexa parroquial est\u00e1 dedicada a Santa Mar\u00eda, padroeira da parroquia na s\u00faa advocaci\u00f3n da asunci\u00f3n. O remate da construci\u00f3n do templo e do seu adro data de 1769. Ten unha planta de cruz latina dunha soa nave e \u00e9 de estilo barroco con influencia do neocl\u00e1sico, sobre todo na s\u00faa fachada. Para a s\u00faa construci\u00f3n empreg\u00e1ronse materiais da antiga igrexa medieval. No interior da igrexa enc\u00f3ntrase o famoso Mouro de Mourente, un atalante de gran tama\u00f1o esculpido en granito e que sost\u00e9n o p\u00falpito. O Mouro de Mourente \u00e9 obxecto dunha lenda difundida por Antonio Blanco Freijeiro no \u00e1lbum \"Pontevedra, boa vila\" (1947) do debuxante Agust\u00edn Portela Paz.\nAdemais da igrexa parroquial hai tres capelas na parroquia:\nFestas.\nO 15 de agosto cel\u00e9brase a festa patronal. Tam\u00e9n se conmemora o d\u00eda da Virxe do Carme (domingo anterior ao 16 de xullo) e santa Margarida (primeiro domingo de agosto). En marzo cel\u00e9brase a festa gastron\u00f3mica do caldo galego."}
{"id": "26960", "revid": "1131", "url": "https://gl.wikipedia.org/wiki?curid=26960", "title": "Ponte Sampaio, Pontevedra", "text": "Santa Mar\u00eda de Ponte Sampaio \u00e9 unha parroquia que se localiza no concello de Pontevedra. Segundo IGE en 2019 ti\u00f1a 1031 habitantes (556 mulleres e 475 homes), 80 menos ca en 2008 e 213 menos ca en 1999. Ten catro entidades de poboaci\u00f3n segundo o Nomencl\u00e1tor de Galicia.\nToma o seu nome da ponte sobre o r\u00edo Verdugo que a une coa parroquia de Arcade (Soutomaior). Por ela pasa a v\u00eda portuguesa do cami\u00f1o de Santiago, e nela foi librada a Batalla de Ponte Sampaio, decisiva na guerra da Independencia espa\u00f1ola contra os franceses o 7 e 8 de xu\u00f1o de 1809.\nDesde 1833 at\u00e9 abril de 1960 foi concello de seu xunto coa parroquia da Canicouva.\nXeograf\u00eda e comunicaci\u00f3ns.\nA parroquia sit\u00faase no extremo sur do termo municipal de Pontevedra, na beira norte do r\u00edo Verdugo, que a separa do veci\u00f1o concello de Soutomaior, e que verte as s\u00faas augas \u00e1 r\u00eda de Vigo neste punto. Percorren esta parroquia, ademais do citado Verdugo, o r\u00edo Ull\u00f3 (que desemboca na r\u00eda nesta parroquia), as\u00ed como regos de menor entidade como son o r\u00edo da Ponte Nova, o rego de Cacheiro (ambos vertentes no Ull\u00f3), ou o rego dos Mu\u00ed\u00f1os, entre varios outros. Como xa se mencionou, a parroquia ten uns centos de metros de costa na s\u00faa zona suroeste, ba\u00f1ada polas augas da r\u00eda de Vigo. Nesta parroquia est\u00e1n a illa da Insu\u00ed\u00f1a e o illote do Castelo, na desembocadura do r\u00edo Verdugo.\nLinda ao oeste coas parroquias de Vilaboa (Vilaboa), A Canicouva (Pontevedra), polo norte coa parroquia de Xust\u00e1ns (Ponte Caldelas), e polo leste con Taboadelo (Ponte Caldelas) e Soutomaior (Soutomaior). Polo sur, limita coa parroquia de Arcade (Soutomaior). \nDista uns 11 quil\u00f3metros da capital do concello. Outros n\u00facleos pr\u00f3ximos son Arcade, a menos dun quil\u00f3metro, ou O Toural (Vilaboa), a 4 km. \nAs principais comunicaci\u00f3ns por estrada son a N-550, que percorre brevemente a parroquia, a PO-264 e a EP-0001, esta \u00faltima conexi\u00f3n coa veci\u00f1a parroquia da Canicouva.\nPonte Sampaio carece de apeadoiro alg\u00fan, pero \u00e9 atravesado polo Eixe atl\u00e1ntico de alta velocidade. As estaci\u00f3ns m\u00e1is pr\u00f3ximas son Arcade e Pontevedra. \nA parroquia \u00e9 atravesada polo Cami\u00f1o Portugu\u00e9s.\nDemograf\u00eda.\nA parroquia conta con 9 n\u00facleos de poboaci\u00f3n rexistrados polo Instituto Galego de Estat\u00edstica, a maior\u00eda dos cales se concentran nun continuo rururb\u00e1n na parte sur da parroquia, onde outrora se situaba a sede do antigo concello de Ponte Sampaio, e onde a\u00ednda hoxe se sit\u00faan o groso dos servizos da parroquia. Os lugares de Acevedo, O Ra\u00f1adoiro e O Vilar completan o nomencl\u00e1tor da parroquia. En 2019, Ponte Sampaio contaba con 1.031 habitantes, cifra que amosa un descenso respecto a rexistros de anos anteriores. Arredor dun 60% vive na \u00e1rea m\u00e1is urbanizada da parroquia, mentres que o restante 40% reside nos outros tres lugares xa citados. &lt;graph&gt;{\n \"version\": 2,\n \"width\": 350,\n \"height\": 150,\n \"data\": [\n \"name\": \"table\",\n \"values\": [\n \"x\": 1999,\n \"y\": 1244\n {\n \"x\": 2009,\n \"y\": 1106\n {\n \"x\": 2019,\n \"y\": 1031\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n \"padding\": {\n \"top\": 30,\n \"bottom\": 30,\n \"left\": 40,\n \"right\": 30\n}&lt;/graph&gt;\nPatrimonio.\nA ponte, de orixe romana, se ben a actual construci\u00f3n \u00e9 medieval. Consta de dez arcos semicirculares. A igrexa parroquial de Santa Mar\u00eda \u00e9 rom\u00e1nica, e data do s\u00e9culo XIII. No lugar de Canos da Laxe hai outra ponte medieval sobre o r\u00edo Ull\u00f3 e dez mu\u00ed\u00f1os de auga en mal estado de conservaci\u00f3n, que se viron afectados pola crecida das augas no inverno de 2007.\nCons\u00e9rvanse petr\u00f3glifos no monte de Chan da Cruz, restos dun poboado castrexo e tramos dunha calzada romana. Amais, na parroquia atopouse un machado da Idade de Bronce.\nNo Ra\u00f1adoiro est\u00e1 o acueduto do Pared\u00f3n, destinado a regad\u00edo. O cruceiro da Bica, no mesmo lugar, \u00e9 de pedra policromada e na Semana Santa \u00e9 decorado cun dosel vermello. A antiga escola unitaria para a rapazada de Ra\u00f1adoiro, Vilar e Acevedo acolle actualmente un centro cultural. No lugar cel\u00e9branse festas adicadas \u00e1 Nosa Se\u00f1ora do Rosario.\nEn Acevedo hai un cruceiro (A Cruz) constru\u00eddo sobre un antigo petr\u00f3glifo. No lugar est\u00e1 tam\u00e9n a capela de San Xos\u00e9 da Landreira, as ru\u00ednas dun pazo, vivendas de comezos do s\u00e9culo XVII, unha fonte, e cinco mu\u00ed\u00f1os no r\u00edo dos Mu\u00ed\u00f1os, destacando o Mu\u00ed\u00f1o de Riba, cunha caracter\u00edstica cuba cil\u00edndrica \u00e1 que chega a auga a trav\u00e9s dun acueduto. Segundo a tradici\u00f3n, a Pedra dos Ladr\u00f3ns serv\u00eda de acubillo a perseguidos en varias guerras.\nNesta parroquia, a car\u00f3n da N-550, est\u00e1 un dos cinco touros de Osborne existentes en Galicia: valados publicitarios colocados \u00e1 beira das estradas por toda Espa\u00f1a na segunda metade do s\u00e9culo XX e declarados patrimonio cultural e art\u00edstico.\nPonte Sampaio na cultura popular galega.\nA mui\u00f1eira de Ponte Sampaio suponse que foi tocada durante a batalla que tivo lugar \u00e1s beiras do r\u00edo Verdugo ."}
{"id": "26961", "revid": "25871", "url": "https://gl.wikipedia.org/wiki?curid=26961", "title": "Salcedo, Pontevedra", "text": "San Marti\u00f1o de Salcedo \u00e9 unha parroquia que se localiza no sur do concello de Pontevedra. Segundo o padr\u00f3n municipal de 2008 ti\u00f1a 2123 habitantes (1027 homes e 1096 mulleres), 118 menos ca en 2004 (1161 mulleres e 1080 homes), distribu\u00eddos en 28 entidades de poboaci\u00f3n.\nHistoria.\nNos barrios de Cabanas e A Esculca cons\u00e9rvanse varios petr\u00f3glifos. Hai restos de poboados castrexos, como o castro das Croas. Foron atopados diversos miliarios da v\u00eda XIX do itinerario de Antonino.\nFormou concello de seu xunto coa parroquia de Louriz\u00e1n.\nEn decembro de 1936, durante a guerra civil espa\u00f1ola, foron asasinados varios veci\u00f1os da parroquia pola Garda C\u00edvica de Pontevedra.\nPatrimonio.\nAmais da igrexa parroquial, outros edificios relixiosos son a capela de san Brais e a capela de san Breixo. A orixe desta \u00faltima non est\u00e1 ben definida, a\u00ednda que \u00e9 o g\u00f3tico o estilo que predomina na parte m\u00e1is antiga. O resto \u00e9 do s\u00e9culo XVIII.\nO pazo do arcebispo Malvar, chamado Pazo da Carballeira de Gandar\u00f3n, acolle na actualidade a sede da Misi\u00f3n Biol\u00f3xica de Galicia, dedicada \u00e1 investigaci\u00f3n cient\u00edfica e especializada no millo.\nAs festas m\u00e1is importantes que se celebran nesta parroquia son o San Marti\u00f1o, patr\u00f3n da mesma, o 11 de novembro e Santa Rita, o 22 de maio."}
{"id": "26962", "revid": "5863", "url": "https://gl.wikipedia.org/wiki?curid=26962", "title": "Santa Mar\u00eda de Xeve, Pontevedra", "text": "Santa Mar\u00eda de Xeve \u00e9 unha parroquia que se localiza no concello de Pontevedra. Segundo o padr\u00f3n municipal de 2017 ti\u00f1a 829 habitantes (386 homes e 443 mulleres), 143 menos ca en 1999. Ten 5 entidades de poboaci\u00f3n. At\u00e9 1944 pertenceu ao concello de Xeve.\nXeograf\u00eda.\nA parroquia limita con Santo Andr\u00e9 de Xeve, Verducido, Mourente e L\u00e9rez, e polo seu territorio pasa o r\u00edo L\u00e9rez.\nPatrimonio.\nEn Gatomorto est\u00e1 o Penedo de Argoenca, petr\u00f3glifo declarado Ben de Interese Cultural.\nA Casa Gondar, unha construci\u00f3n do s\u00e9culo XVIII que a\u00ednda conserva unha dependencia anexa outrora empregada como c\u00e1rcere, e tam\u00e9n a igrexa parroquial cun campanario de estilo barroco e de frontal neocl\u00e1sico.\nCel\u00e9branse o \"Corpus Christi\" e santo Ant\u00f3n de Padua (o domingo seguinte ao 13 de xu\u00f1o), a Nosa Se\u00f1ora do Carme (o domingo seguinte ao 16 de xu\u00f1o) e a Inmaculada Concepci\u00f3n o d\u00eda 8 de decembro."}
{"id": "26963", "revid": "54334", "url": "https://gl.wikipedia.org/wiki?curid=26963", "title": "Tomeza, Pontevedra", "text": "San Pedro de Tomeza \u00e9 unha parroquia situada no suroeste do concello de Pontevedra. Segundo o padr\u00f3n municipal de 2017 ti\u00f1a 1000 habitantes (472 homes e 528 mulleres), 104 menos ca en 1999. Ten once entidades de poboaci\u00f3n.\nXeograf\u00eda.\nLimita coas parroquias de Salcedo, Marc\u00f3n, Mourente e A Canicouva, \u00e1 que pertenceu cando era concello de seu. A parroquia est\u00e1 atravesada pola ruta portuguesa do cami\u00f1o de Santiago, que transcorre paralela ao r\u00edo dos Gafos.\nHistoria.\nNo seu momento pertenceu ao concello de Mourente.\nFestas e Romar\u00edas.\nA ermida de San Cibr\u00e1n est\u00e1 situada no monte do mesmo nome. O luns de Pascua cel\u00e9brase unha romar\u00eda na honra do santo. Segundo a tradici\u00f3n, para afastar o meigallo c\u00f3mpre dar sete voltas \u00e1 capela tirando sete pedras no seu tellado. No templo hai unha imaxe da Virxe da Peregrina.\nAs festas parroquiais de San Pedro cel\u00e9branse o 28 e 29 de xu\u00f1o no lugar de Lusqui\u00f1os.\nA parroquia \u00e9 terra de canteiros. O mestre Daniel, c\u00e9lebre canteiro de Tomeza, autor entre outras pezas das escaleiras da Casa do Concello de Pontevedra .\nO primeiro domingo de agosto cel\u00e9brase a Festa do Canteiro, homenaxeando cada ano o labor dun escultor da pedra. Entre outros, un dos homenaxeados foi Sebasti\u00e1n Casalderrey, autor da imaxe da Virxe da Peregrina do Albergue dos Peregrinos e das figuras representadas na fonte da praza de Compostela, en Pontevedra."}
{"id": "26964", "revid": "89787", "url": "https://gl.wikipedia.org/wiki?curid=26964", "title": "Verducido, Pontevedra", "text": "San Marti\u00f1o de Verducido \u00e9 unha parroquia que se localiza no concello de Pontevedra. Segundo o padr\u00f3n municipal de 2017 ti\u00f1a 913 habitantes (434 homes e 479 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.075 habitantes. At\u00e9 1944 pertenceu ao concello de Xeve. Pertence \u00f3 arciprestado de Redondela-Oitav\u00e9n, na diocese de Tui-Vigo.\nSituaci\u00f3n.\nOcupa un terreo monta\u00f1oso, accidentado polos outeiros das Pasadellas, das Pedreiras e do Campo de Bois e no que destaca o monte Acival, que supera os 600 metros de altitude. Ten paisaxes naturais que nos levan \u00e1 evasi\u00f3n como as que se poden contemplar nos arredores do encoro do Pontill\u00f3n do Castro, reserva de auga da cidade de Pontevedra e refuxio de aves que conta na s\u00faa proximidade cunha gran zona de lecer.\nNo cumio dun monte pr\u00f3ximo sit\u00faase un miradoiro cunha escultura en pedra dedicada aos canteiros. Desde aqu\u00ed, ademais dunha canteira de granito moi pr\u00f3xima, p\u00f3dese divisar o contorno da cidade de Pontevedra.\nA igrexa parroquial foi totalmente reedificada durante o s\u00e9culo XVIII e que incl\u00fae no seu conxunto unha peza abovedada anterior que se cre poder\u00eda ter sido unha antiga sancrist\u00eda.\nA festa patronal \u00e9 o d\u00eda 12 de novembro (san Marti\u00f1o), pero tam\u00e9n se celebran san Breixo, santa B\u00e1rbara e o Corpus Christi."}
{"id": "26965", "revid": "22570", "url": "https://gl.wikipedia.org/wiki?curid=26965", "title": "A Virxe do Cami\u00f1o, Pontevedra", "text": "A Virxe do Cami\u00f1o \u00e9 unha parroquia que se localiza no concello de Pontevedra. Segundo o IGE, en 2014 ti\u00f1a 55 habitantes (28 homes e 27 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 90 habitantes.\nA parroquia ten a s\u00faa orixe nunha capela situada a car\u00f3n do Cami\u00f1o Portugu\u00e9s."}
{"id": "26966", "revid": "5863", "url": "https://gl.wikipedia.org/wiki?curid=26966", "title": "Xeve, Pontevedra", "text": "Santo Andr\u00e9 de Xeve \u00e9 unha parroquia que se localiza no concello de Pontevedra. Segundo o padr\u00f3n municipal de 2017 ti\u00f1a 1.066 habitantes (560 mulleres e 506 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 1.219 habitantes. At\u00e9 1944 pertenceu ao concello de Xeve como concello independente, a\u00ednda que agora pertence \u00f3 de Pontevedra. Nesta parroquia naceu a escritora Fina Casalderrey.\nSituaci\u00f3n.\nA parroquia sit\u00faase no nordeste da cidade e linda con Santa Mar\u00eda de Xeve, Mourente, Bora, as\u00ed como co veci\u00f1o concello de Cerdedo-Cotobade.\nLugares de interese.\nNa parroquia empr\u00e1zase o campo de tiro de Cernadi\u00f1as Novas, onde se celebran competici\u00f3ns nesta modalidade deportiva. Destacan a igrexa parroquial (do s\u00e9culo XVI e reformada no XVII), a casa reitoral, situada nas s\u00faas inmediaci\u00f3ns, e a capela de san Roque.\nCelebraci\u00f3ns relixiosas.\nO patr\u00f3n da parroquia \u00e9 santo Andr\u00e9 e a s\u00faa festa cel\u00e9brase o d\u00eda 30 de novembro. Tam\u00e9n se celebran os d\u00edas de san Roque, do Sant\u00edsimo (no primeiro domingo despois do Corpus Christi) e da Virxe do Carme (o terceiro domingo de agosto)."}
{"id": "26967", "revid": "5863", "url": "https://gl.wikipedia.org/wiki?curid=26967", "title": "Atios, O Porri\u00f1o", "text": "Santa Eulalia de Atios \u00e9 unha parroquia que se localiza no concello do Porri\u00f1o. Segundo o padr\u00f3n municipal de 2020 ti\u00f1a 2.287 habitantes (1.161 mulleres e 1.126 homes), 53 menos ca en 2018. Est\u00e1n distribu\u00eddos en 17 entidades de poboaci\u00f3n. Segundo o IGE, no 2014 a s\u00faa poboaci\u00f3n era de 2.202 habitantes, sendo 1.101 homes e 1.101 mulleres.\nA parroquia, a segunda de m\u00e1is tama\u00f1o do concello, est\u00e1 atravesada pola v\u00eda portuguesa do cami\u00f1o de Santiago."}
{"id": "26968", "revid": "5863", "url": "https://gl.wikipedia.org/wiki?curid=26968", "title": "Cans, O Porri\u00f1o", "text": "Santo Estevo de Cans \u00e9 unha parroquia do concello do Porri\u00f1o, situada no Val da Louri\u00f1a. Segundo o padr\u00f3n municipal de 2010 ti\u00f1a 458 habitantes (224 mulleres e 234 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n dun habitante en relaci\u00f3n ao ano 1999, cando ti\u00f1a 459 habitantes.\nHistoria.\nA parroquia creouse en 1904, segregada da de Atios. O 26 de febreiro de 1955 tivo lugar na parroquia un accidente dun autob\u00fas que \u00eda desde O Porri\u00f1o cara a Ponteareas, onde ese d\u00eda hab\u00eda feira. O veh\u00edculo incendiouse logo de envorcar nunha curva, morrendo 31 das 44 persoas que nel viaxaban. No lugar da traxedia constru\u00edse un mon\u00f3lito conmemorativo.\nA parroquia est\u00e1 atravesada pola autov\u00eda A-52 que une Vigo e Ourense, e que discorre paralela \u00e1 estrada N-120. Entre os monumentos naturais e culturais m\u00e1is sobranceiros destaca o seu famoso castelo, sitio medieval emprazado nun outeiro gran\u00edtico que domina toda a contorna. No mes de maio cel\u00e9brase nela o Festival de Cans de curtametraxes, coincidente co Festival de Cannes."}
{"id": "26969", "revid": "23204", "url": "https://gl.wikipedia.org/wiki?curid=26969", "title": "Chenlo, O Porri\u00f1o", "text": "San Xo\u00e1n de Chenlo \u00e9 unha parroquia que se localiza no concello do Porri\u00f1o. \u00c9 unha das 9 entidades locais menores de Galiza. Segundo o padr\u00f3n municipal de 2008 ti\u00f1a 522 habitantes (268 homes e 254 mulleres, distribu\u00eddos en 17 entidades de poboaci\u00f3n, o que representa unha diminuci\u00f3n en relaci\u00f3n \u00f3s anos 2004, cando ti\u00f1a 549 habitantes, e 1999, con 532.\nHistoria.\nDurante o Antigo R\u00e9xime formou un morgad\u00edo xunto \u00e1s parroquias de Morgad\u00e1ns (Gondomar) e Pazos de Reis (Tui).\nEntre 1812 e 1821 pertenceu ao concello de Mosende (1812-1821) no que reclamou manterse sen \u00e9xito. En 1836 pasou a formar parte do concello do Porri\u00f1o. En 1920 constitu\u00eduse como Entidade local menor.\nPol\u00edtica.\nA entidade local menor de Chenlo est\u00e1 rexida por un alcalde ped\u00e1neo e catro vogais. O alcalde \u00e9 elixido nas elecci\u00f3ns municipais pero de xeito diferenciado. A elecci\u00f3n de vogais \u00e9 resultado dos votos acadados polos partidos pol\u00edticos no \u00e1mbito parroquial. \nNas elecci\u00f3ns municipais de 2019 a formaci\u00f3n m\u00e1is votada foi o PP co 71,6% dos votos; polo que lle corresponden a presidencia e os catros vogais."}
{"id": "26971", "revid": "1131", "url": "https://gl.wikipedia.org/wiki?curid=26971", "title": "Mosende, O Porri\u00f1o", "text": "San Xurxo de Mosende \u00e9 unha parroquia que se localiza no concello do Porri\u00f1o. Segundo o padr\u00f3n municipal de 2004 ti\u00f1a 848 habitantes (435 mulleres e 413 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 859 habitantes. Segundo o IGE, no 2014 a s\u00faa poboaci\u00f3n descendera ata os 817 habitantes, sendo 405 homes e 412 mulleres.\nPertence \u00f3 arciprestado de Louri\u00f1a."}
{"id": "26972", "revid": "1131", "url": "https://gl.wikipedia.org/wiki?curid=26972", "title": "Pontellas, O Porri\u00f1o", "text": "Santiago de Pontellas \u00e9 unha parroquia que se localiza no concello do Porri\u00f1o. Segundo o padr\u00f3n municipal de 2004 ti\u00f1a 1.331 habitantes (706 mulleres e 625 homes), distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.257 habitantes. Segundo o IGE, no 2014 a s\u00faa poboaci\u00f3n medrara ata os 1.346 habitantes, sendo 645 homes e 701 mulleres."}
{"id": "26974", "revid": "1131", "url": "https://gl.wikipedia.org/wiki?curid=26974", "title": "O Porri\u00f1o, O Porri\u00f1o", "text": "Santa Mar\u00eda do Porri\u00f1o \u00e9 unha parroquia que se localiza no concello do Porri\u00f1o, na comarca de Vigo. Segundo o IGE en 2014 ti\u00f1a 7.428 habitantes (3.633 homes e 3.795 mulleres), 2318 m\u00e1is ca en 2004 (2.687 mulleres e 2.423 homes) e 2560 m\u00e1is ca en 1999. Ten once entidades de poboaci\u00f3n.\nPatrimonio.\nA igrexa parroquial foi obra do arquitecto Manuel Felipe Quintana Ocha\u00edta."}
{"id": "26976", "revid": "54336", "url": "https://gl.wikipedia.org/wiki?curid=26976", "title": "Carballeira de Santa Susana", "text": "A carballeira de Santa Susana \u00e9 un outeiro de Santiago de Compostela que forma parte do Parque da Alameda de Santiago de Compostela, canda o Paseo da Alameda e o Paseo da Ferradura.\nFoi co\u00f1ecido antigamente como outeiro de Poldros, no que houbo un castro.\nHistoria.\nNo s\u00e9culo XII, o arcebispo Xelm\u00edrez mandou constru\u00edr unha igrexa para albergar as reliquias de Santa Susana de Braga, templo que foi remodelado nos s\u00e9culos XVII e XVIII, e que est\u00e1 hoxe rodeado por m\u00e1is de 300 carballos centenarios que forman unha magn\u00edfica carballeira.\nCaracter\u00edsticas.\nNo alto do outeiro existe unha capela, a capela de Santa Susana, que data de fins do s\u00e9culo XVII e comezos do XVIII, reconstruci\u00f3n da capela medieval na que o arcebispo Xelm\u00edrez levou os restos de Santa Susana que trouxera de Braga.\nNo adro da igrexa xunt\u00e1banse, na \u00e9poca de Xelm\u00edrez, os representantes dos veci\u00f1os cada venres, o que deu orixe ao concello de Santiago.\nA carballeira de Santa Susana est\u00e1 bordeada totalmente polo Paseo da Ferradura."}
{"id": "26980", "revid": "98629", "url": "https://gl.wikipedia.org/wiki?curid=26980", "title": "Variaci\u00f3ns orbitais", "text": "As variaci\u00f3ns orbitais son as principais causantes dos per\u00edodos glaciais e interglaciais holoc\u00e9nicos.\nA\u00ednda que a luminosidade solar se mant\u00e9n practicamente constante ao longo de mill\u00f3ns de anos non ocorre o mesmo coa \u00f3rbita terrestre. Esta oscila periodicamente facendo que a cantidade media de radiaci\u00f3n que recibe cada hemisferio flut\u00fae ao longo do tempo. E son estas variaci\u00f3ns as que provocan as pulsaci\u00f3ns glaciares a modo de ver\u00e1ns e invernos de longo per\u00edodo. Son os chamados per\u00edodos glaciais e interglaciais. Hai que ter en conta varios factores que contrib\u00faen a modificar as caracter\u00edsticas orbitais facendo que a insolaci\u00f3n media nun e outro hemisferio var\u00ede a\u00ednda que non o faga o fluxo de radiaci\u00f3n global:\nA excentricidade, a inclinaci\u00f3n axial, e a precesi\u00f3n da \u00f3rbita da Terra var\u00eda no transcurso do tempo producindo as glaciaci\u00f3ns do Cuaternario cada 100.000 anos. O eixo da Terra completa o seu ciclo de precesi\u00f3n cada 25.800 anos. Ao mesmo tempo o eixe maior da \u00f3rbita da Terra vira, nuns 22.000 anos. Ademais, a s\u00faa inclinaci\u00f3n cambia entre 21,5 graos a 24,5 graos nun ciclo de 41.000 anos. O eixe da Terra ten agora unha inclinaci\u00f3n de 23,5\u00ba respecto ao plano da ecl\u00edptica.\nPrecesi\u00f3n dos equinoccios.\nA precesi\u00f3n dos equinoccios \u00e9 o cambio na direcci\u00f3n do eixo da Terra que vira en 25.800 anos ao redor do eixe da ecl\u00edptica.\nEste foi o primeiro factor que se tivo en conta. En 1842 o matem\u00e1tico franc\u00e9s Joseph Ad\u00e9mar postulou que a precesi\u00f3n do eixe terrestre levar\u00eda a unha precesi\u00f3n dos equinoccios e solsticios que os far\u00edan desprazarse ao longo da \u00f3rbita coincidindo unhas veces preto do afelio e outras do perihelio. Isto \u00e9 debido a que o cambio na direcci\u00f3n do eixe de rotaci\u00f3n causa unha variaci\u00f3n do punto Aries ou corte do ecuador e a ecl\u00edptica e xa que logo cambia o inicio da primavera e xa que logo o \u00e1ngulo que forma coa li\u00f1a dos \u00e1psides ou momento en que a Terra na s\u00faa translaci\u00f3n ao redor do Sol alcanza o perihelio e o afelio.\nAd\u00e9mar pensou que isto explicar\u00eda a \u00faltima glaciaci\u00f3n que terminou fai 10.000 anos. (A precesi\u00f3n terrestre ten un per\u00edodo de 25.800 anos). Cando o punto Aries se ali\u00f1a coa direcci\u00f3n da li\u00f1a dos \u00e1psides da \u00f3rbita da Terra (perihelio), un hemisferio ter\u00e1 unha diferenza maior entre as estaci\u00f3ns mentres o outro hemisferio ter\u00e1 as estaci\u00f3ns m\u00e1is benignas. O hemisferio que est\u00e1 no ver\u00e1n no perihelio recibir\u00e1 un aumento na radiaci\u00f3n solar, pero ese mesmo hemisferio estar\u00e1 no inverno no afelio e ter\u00e1 un inverno m\u00e1is fr\u00edo. O outro hemisferio ter\u00e1 un inverno relativamente m\u00e1is caloroso e o ver\u00e1n m\u00e1is fresco.\nCando o punto Aries \u00e9 perpendicular \u00e1 li\u00f1a dos \u00e1psides os hemisferios norte e sur ter\u00e1n os contrastes similares nas estaci\u00f3ns.\nNa actualidade o ver\u00e1n do hemisferio sur ocorre durante o perihelio e o seu inverno durante o afelio. As\u00ed as estaci\u00f3ns do Hemisferio Sur deben tender a ser algo m\u00e1is extremas c\u00e1s estaci\u00f3ns do Hemisferio Norte. Este efecto queda en parte compensado polo feito de que o norte ten mais Terra e o sur moito m\u00e1is oc\u00e9ano.\nExcentricidade orbital.\nO segundo factor importante t\u00edvoo en conta o ingl\u00e9s James Croll base\u00e1ndose nos c\u00e1lculos manuais de Urbain Leverrier. Tr\u00e1tase da variaci\u00f3n na forma da \u00f3rbita debida \u00e1 atracci\u00f3n do resto de planetas do Sistema Solar.\nA forma da \u00f3rbita da Terra, var\u00eda de ser case circular (excentricidade, baixa de 0,005) a ser lixeiramente el\u00edptica (excentricidade alta de 0,058) e ten unha excentricidade media de 0,028. O compo\u00f1ente maior destas variaci\u00f3ns ocorre nun per\u00edodo de 413.000 anos. Tam\u00e9n hai ciclos de entre 95.000 e 136.000 anos, sendo o ciclo mais co\u00f1ecido duns 100.000 anos.\nA excentricidade actual \u00e9 0,017 e xa que logo a diferenza entre o maior achegamento ao Sol (perihelio) e a maior distancia (afelio) \u00e9 s\u00f3 3,4% (5,1 mill\u00f3ns de km). Esta diferenza sup\u00f3n un aumento do 6,8% na radiaci\u00f3n solar entrante. O perihelio ocorre actualmente ao redor do 3 de xaneiro, mentres o afelio \u00e9 ao redor do 4 de xullo. Cando a \u00f3rbita \u00e9 moi el\u00edptica, a cantidade de radiaci\u00f3n solar ao perihelio ser\u00eda aproximadamente 23% maior ca no afelio.\nSegundo Croll os per\u00edodos de grande excentricidade ser\u00edan eras glaciais mentres que os momentos de \u00f3rbita case circular como o actual ser\u00edan \u00e9pocas interglaciais. O feito \u00e9 que a insolaci\u00f3n global unha vez m\u00e1is permanecer\u00eda constante pero non as\u00ed a de cada hemisferio por separado. Segundo Croll o efecto albedo realimentar\u00eda os invernos crus e os xeos avanzar\u00edan pero esta hip\u00f3tese revelouse incompleta cando se demostrou por aqueles anos que a \u00faltima glaciaci\u00f3n tivera lugar fac\u00eda tan s\u00f3 10.000 anos momento no cal a excentricidade da \u00f3rbita terrestre era case igual \u00e1 actual.\nInclinaci\u00f3n do eixe.\nPero a\u00ednda hai un terceiro factor clave para explicar os ciclos glaciais. Foi Milutin Milankovi\u0107\u200e quen propuxo por primeira vez a s\u00faa influencia. O eixe de xiro da Terra cambia a s\u00faa inclinaci\u00f3n lentamente co tempo. (oblicuidade da ecl\u00edptica). A amplitude do movemento \u00e9 de 2.4\u00b0.\nEsta precesi\u00f3n do eixe segue un ciclo de aproximadamente 41.000 anos. Cando a inclinaci\u00f3n aumenta a 24.5 graos, os invernos son m\u00e1is fr\u00edos e os ver\u00e1ns son m\u00e1is calorosos. Cando a inclinaci\u00f3n \u00e9 menor (22.1 graos), os invernos son m\u00e1is apracibles e os ver\u00e1ns son m\u00e1is frescos.\nActualmente o eixe de rotaci\u00f3n da Terra ten unha inclinaci\u00f3n de 23,5 sobre o eixe da \u00f3rbita.\nPara Milankovi\u0107\u200e non eran os invernos rigorosos sen\u00f3n os ver\u00e1ns suaves os que desencadean un per\u00edodo glacial. A teor\u00eda afirma que sempre neva suficiente nas rexi\u00f3ns polares como para facer crecer os glaciares pero a diferenza determinante est\u00e1 na cantidade de xeo que se funde nos ver\u00e1ns. Se a fusi\u00f3n \u00e9 insuficiente crecer\u00e1n, se \u00e9 excesiva, como na actualidade, retroceder\u00e1n.\nObservouse ent\u00f3n que un efecto non era determinante sen a participaci\u00f3n do outro. \u00c9 dicir que nin as variaci\u00f3ns de excentricidade nin as de inclinaci\u00f3n son, por si soas, suficientes para producir unha glaciaci\u00f3n.\nA oscilaci\u00f3n do plano da ecl\u00edptica.\nA variaci\u00f3n na inclinaci\u00f3n da \u00f3rbita de Terra ten un per\u00edodo de aproximadamente 70.000 anos e non foi estudada por Milankovi\u0107\u200e.\nRecentes investigaci\u00f3ns observaron que o plano da \u00f3rbita da Terra se move pola influencia dos demais planetas. O principal perturbador \u00e9 o planeta X\u00fapiter e a ecl\u00edptica oscila ao redor do plano da \u00f3rbita de X\u00fapiter que \u00e9 o plano que permanece aproximadamente invariante. A oscilaci\u00f3n da ecl\u00edptica \u00e9 duns 100.000 anos respecto ao plano invariable. Este ciclo de 100.000 anos \u00e9 o ciclo predominante nas idades de xeo.\nProp\u00faxose que un disco de po e outros refugallos est\u00e1 no plano invariable, e isto afecta o clima da Terra a trav\u00e9s de varios medios. A Terra m\u00f3vese actualmente a trav\u00e9s deste plano ao redor do 9 de xaneiro e o 9 de xullo, e observouse por radar un aumento de meteoros.\nA combinaci\u00f3n dos catro factores.\nA conclusi\u00f3n final de todo isto \u00e9 que cada certo tempo os catro factores se al\u00edan para producir un per\u00edodo glacial. Estes per\u00edodos son moito m\u00e1is longos (uns 100.000 anos) c\u00f3s breves intervalos interglaciais. Ning\u00fan deles por si s\u00f3 poder\u00eda desencadear quizabes unha glaciaci\u00f3n pero cando confl\u00faen as condici\u00f3ns favorables ent\u00f3n in\u00edciase o proceso. Pero a\u00ednda as\u00ed os c\u00e1lculos non saen. As variaci\u00f3ns orbitais son demasiado leves. O que ocorre \u00e9 que hai que ter en conta d\u00faas retroalimentaci\u00f3ns positivas: o aumento do albedo terrestre e a diminuci\u00f3n de CO2.\nA intuici\u00f3n dir\u00edanos que os invernos rigorosos deber\u00edan rexer os pulsos glaciais pero parece ser que son os ver\u00e1ns suaves os que o fan. A inclinaci\u00f3n \u00e9 a\u00ednda de 23,4 \u00ba pero segue diminu\u00edndo. Canto menor sexa esta menor ser\u00e1 a insolaci\u00f3n nos ver\u00e1ns. A\u00ednda con toda a complexidade con que se estudou o problema segue sen establecerse a\u00ednda unha explicaci\u00f3n total para os ritmos glaciais e \u00e9 que hai que ter en conta outros factores non explicados polas variaci\u00f3ns astron\u00f3micas. Malia todo si se pode afirmar que, en gran medida, o ciclo clim\u00e1tico v\u00e9n rexido polas variaci\u00f3ns orbitais.\nOs problemas da Teor\u00eda de Milankovitch.\nMilankovitch estudou os cambios na excentricidade, oblicuidade, e precesi\u00f3n da \u00f3rbita da Terra. Devanditos cambios fan variar a cantidade da radiaci\u00f3n solar que acada a Terra. Estes cambios son m\u00e1is importantes preto da \u00e1rea polar norte ou sur. A Teor\u00eda de Milankovitch para explicar o cambio clim\u00e1tico non funciona perfectamente e en particular non pode explicar o ciclo dos 100.000 anos pero hai moitos m\u00e1is argumentos a favor ca en contra.\nO problema do ciclo dos 100.000 anos.\nO \"problema do ciclo dos 100.000 anos \" reside en que as variaci\u00f3ns da excentricidade te\u00f1en un impacto moito m\u00e1is pequeno na radiaci\u00f3n solar na Terra que a precesi\u00f3n ou a oblicuidade polo que poder\u00eda esperarse que produza efectos m\u00e1is febles. As\u00ed a todo, mostran as observaci\u00f3ns que durante o \u00faltimo mill\u00f3n de anos, o per\u00edodo do clima m\u00e1is forte \u00e9 o ciclo de 100.000 anos. Ademais, a pesar do ciclo de 100.000 ano relativamente forte, alg\u00fans defenderon a idea de que a lonxitude do rexistro do clima \u00e9 insuficiente para establecer unha relaci\u00f3n estatisticamente significativa entre o clima e as variaci\u00f3ns de excentricidade.\nO problema da falta dun ciclo de 400.000 anos.\nO \"problema da falta dun ciclo de 400.000 anos \" reside en que as variaci\u00f3ns da excentricidade te\u00f1en un ciclo de 400.000 anos . Ese ciclo non se atopou no clima. Se as variaci\u00f3ns de 100.000 anos te\u00f1en un efecto forte, as variaci\u00f3ns de 400.000 tam\u00e9n deber\u00edan descubrirse.\nO problema da causalidade.\nO \"problema da causalidade \" ref\u00edrese a que o pen\u00faltimo per\u00edodo interglacial parece empezar 10.000 anos antes do que a variaci\u00f3n na radiaci\u00f3n, cando esta supostamente deber\u00eda causar dito per\u00edodo glacial. Isto ch\u00e1mase o \"problema de causalidade\" xa que o efecto non pode ser anterior \u00e1 causa que o provoca.\nO efecto excede a causa.\nCrese principalmente que os efectos destas variaci\u00f3ns son debidos \u00e1s variaci\u00f3ns na intensidade de radiaci\u00f3n solar nas diferentes partes do globo. As observaci\u00f3ns mostran que o comportamento do clima \u00e9 moito m\u00e1is intenso do que as variaci\u00f3ns calculadas. Crese que as caracter\u00edsticas do clima son sensibles aos cambios da insolaci\u00f3n, causando a s\u00faa amplificaci\u00f3n (retroalimentaci\u00f3n positiva) e tam\u00e9n a s\u00faa moderaci\u00f3n en casos illados (retroalimentaci\u00f3n negativa).\nO problema da falta dos ciclos de 95 e 125 mil anos.\nO \"problema da falta dos ciclos de 95 e 125 mil anos \" ref\u00edrese ao feito de que a excentricidade ten as variaci\u00f3ns claras en ciclos de 95.000 e 125.000 anos. Un rexistro suficientemente longo, e ben datado de cambio do clima d\u00e9bense poder detectar ambas frecuencias, pero o clima mostra s\u00f3 unha frecuencia consistente no ciclo dos 100.000 anos. \u00c9 discutible se a calidade de datos existentes debe ser suficiente para resolver ambas frecuencias.\nO problema da transici\u00f3n.\nO \"problema da transici\u00f3n\" \u00e9 un termo que se refire a un importante cambio na frecuencia de variaci\u00f3n do clima sucedido entre 1 a 3 mill\u00f3ns de anos atr\u00e1s. Naquela \u00e9poca o clima ti\u00f1a un per\u00edodo dominante de 41.000 anos, similar ao ciclo de variaci\u00f3n da oblicuidade. Despois e durante o \u00faltimo mill\u00f3n de anos, isto cambiou a un ciclo de 100.000 anos similar \u00e1s variaci\u00f3ns peri\u00f3dicas de excentricidade.\nAs condici\u00f3ns actuais.\nA cantidade de radiaci\u00f3n solar (insolaci\u00f3n) no Hemisferio Norte aos 65.\u00b0N parece estar relacionadas coa ocorrencia dunha idade de xeo. Os c\u00e1lculos astron\u00f3micos mostran que a insolaci\u00f3n no ver\u00e1n a 65.\u00b0N \u00e9 suficiente para causar unha idade de xeo que se espera nos pr\u00f3ximos 50.000 a 100.000 anos.\nNa actualidade o ver\u00e1n do hemisferio sur ocorre durante o perihelio e o seu inverno durante o afelio. As\u00ed as estaci\u00f3ns do Hemisferio do sur deben tender a ser algo m\u00e1is extremas c\u00e1s estaci\u00f3ns do Hemisferio Norte. A excentricidade relativamente baixa da \u00f3rbita actual cifra nun 6.8% a diferenza na cantidade de radiaci\u00f3n solar durante ver\u00e1n nos dous hemisferios.\nO futuro.\nDende que as variaci\u00f3ns orbitais son predicibles, \u00e9 posible intentar \"predicir\" o clima futuro. D\u00faas advertencias son necesarias: primeiramente, o efecto antropox\u00e9nico causa o (quentamento global), e en segundo lugar non hai ning\u00fan modelo bo que relacione o clima e a variaci\u00f3n orbital da Terra.\nUn estudo de Imbrie e Imbrie en 1980 determinou que ignorando o efecto antropox\u00e9nico e outras posibles fontes de variaci\u00f3n que act\u00faan a frecuencias superiores \u00e1s dun ciclo de 19.000 anos, hai unha tendencia a longo prazo cara ao fr\u00edo que empezou hai uns 6.000 anos e continuar\u00e1 durante os pr\u00f3ximos 23.000 anos\".\nAs\u00ed a todo o recente traballo de Berger e Loutre suxire que o clima caloroso actual poida durar outros 50.000 anos."}
{"id": "26981", "revid": "27155", "url": "https://gl.wikipedia.org/wiki?curid=26981", "title": "Cuaternario", "text": "Cuaternario p\u00f3dese referir a:"}
{"id": "26983", "revid": "89787", "url": "https://gl.wikipedia.org/wiki?curid=26983", "title": "Carol Henning", "text": "Carol Henning Brown, nada en Salinas (California) o 27 de febreiro de 1902 e finada en Monterey o 8 de febreiro de 1983, foi unha marxista radical.\nVida.\nEstivo casada con John Steinbeck entre 1930 e 1942, co que visitou a Uni\u00f3n Sovi\u00e9tica en 1937.\nEn palabras de Janice Albert \"Carol Henning era unha muller brillante e independente disposta a tipografar e asemade criticar concienciudamente a obra de Steinbeck. Era m\u00e1is sociable c\u00f3 seu marido, que foi timido ata o final da s\u00faa vida. E de maneira m\u00e1is importante, ti\u00f1a consciencia social; l\u00eda os xornais e sab\u00eda de que maneira o colapso econ\u00f3mico da naci\u00f3n afectaba a xente corrente\". Parini, o bi\u00f3grafo de Steinbeck, comenta, \"O sentido de atropelo que lle d\u00e1 a obras como \"De ratos e homes\" e \"The Grapes of Wrath\" a s\u00faa calada dignidade e forza moral \u00e9 en parte un testemu\u00f1o do impacto de Carol\". A\u00ednda que, evidentemente, a semente da influencia de Carol fora botada pola nai de Steinbeck, Olive Hamilton Steinbeck, quen tam\u00e9n posu\u00eda unha \"moral intransixente\" coas inxustizas sociais.&lt;br&gt;\nCarol Henning viviu en Carmel Valley."}
{"id": "26985", "revid": "408", "url": "https://gl.wikipedia.org/wiki?curid=26985", "title": "Per\u00edodo cuaternario", "text": ""}
{"id": "26986", "revid": "23204", "url": "https://gl.wikipedia.org/wiki?curid=26986", "title": "Era cuaternaria", "text": "A era cuaternaria ou Cuaternario \u00e9 unha era xeol\u00f3xica que se estende dende o final do Noexeno, \u00e9 dicir, hai 2,588\u00a0\u00b1 0,005 mill\u00f3ns de anos ata os nosos d\u00edas (a IUGS cambiou recentemente o anterior l\u00edmite de 1,64 mill\u00f3ns de anos). Co\u00f1\u00e9cese esta era tam\u00e9n como antropozoica (iniciada hai 1 mill\u00f3n de anos) por ser nela cando apareceron os hom\u00ednidos.\nO Cuaternario div\u00eddese en dous per\u00edodos, Plistoceno e Holoceno. Actualmente n\u00e9gaselle a cualificaci\u00f3n de era xeol\u00f3xica, preferindo referirse ao cuaternario como un sistema xeol\u00f3xico (xunto co Terciario), dentro da era cenozoica.\nClimaticamente caracter\u00edzase polo enfriamento xeral da Terra, durante as glaciaci\u00f3ns que son o fen\u00f3meno clim\u00e1tico m\u00e1is importante deste longo per\u00edodo e nas que o norte de Eurasia e Am\u00e9rica estaban cubertas cunha gran capa de xeo. Consid\u00e9rase que se produciron catro principais, cos seus consecuentes interper\u00edodos. Estas glaciaci\u00f3ns foron denominadas (seguindo a escola cl\u00e1sica que toma como referencia Europa central) co nome dos afluentes do r\u00edo Danubio onde se determinaron as primeiras observaci\u00f3ns: Glaciaci\u00f3n de G\u00fcnz, glaciaci\u00f3n de Mindel, glaciaci\u00f3n de Riss e glaciaci\u00f3n de W\u00fcrm.\nOs dep\u00f3sitos continentais e costeiros xunto cos fondos mari\u00f1os perm\u00edtennos un co\u00f1ecemento dos fen\u00f3menos que ocorreron, como o desenvolvemento das formaci\u00f3ns mor\u00e9nicas, fluvioglaciais, lacustres e e\u00f3licas (loess) ou a formaci\u00f3n dos \u00faltimos relevos alpinos.\nRespecto da flora, os f\u00f3siles que quedaron ofr\u00e9cennos unha curiosa similitude coa actual. M\u00e1is cambios aconteceron na fauna, onde se aprecia a desaparici\u00f3n dalgunhas especies como os probosc\u00eddeos, o oso das cavernas ou o megacero. Pero a grande innovaci\u00f3n na vida animal que se produce no Cuaternario \u00e9 o desenvolvemento do x\u00e9nero \"Homo\"."}
{"id": "26988", "revid": "43749", "url": "https://gl.wikipedia.org/wiki?curid=26988", "title": "Open Office.org", "text": ""}
{"id": "26989", "revid": "6", "url": "https://gl.wikipedia.org/wiki?curid=26989", "title": "Opera", "text": "Opera pode referirse \u00e1:"}
{"id": "26990", "revid": "22570", "url": "https://gl.wikipedia.org/wiki?curid=26990", "title": "Oblicuidade da ecl\u00edptica", "text": "En astronom\u00eda denom\u00ednase oblicuidade da ecl\u00edptica (\u00e1s veces tam\u00e9n como simplemente oblicuidade) \u00e1 inclinaci\u00f3n que presenta o eixo de rotaci\u00f3n da Terra con respecto \u00e1 normal ao plano da ecl\u00edptica.\nTam\u00e9n \u00e9 o \u00e1ngulo que forma o plano do ecuador terrestre co plano da ecl\u00edptica. Dito \u00e1ngulo presenta na actualidade 23,5\u00ba, a\u00ednda que este valor non \u00e9 constante debido ao movemento terrestre denominado nutaci\u00f3n. Foi medido por primeira vez por Erat\u00f3stenes. Debido a esta inclinaci\u00f3n prod\u00facense as estaci\u00f3ns.\n\u00c1mbolos dous planos, o do Ecuador e a Ecl\u00edptica, c\u00f3rtanse no Punto Aries. Cando o Sol est\u00e1 a\u00ed prod\u00facese o inicio da primavera no hemisferio norte e o inicio do outono no hemisferio sur.\nPara os demais planetas o \u00e1ngulo que forman o plano do ecuador e o plano da \u00f3rbita ch\u00e1mase inclinaci\u00f3n do eixo e \u00e9 o responsable neles das estaci\u00f3ns. O caso m\u00e1is sobresa\u00ednte \u00e9 Marte onde a inclinaci\u00f3n (25,19\u00ba) \u00e9 moi parecida \u00e1 Terra e como o ano \u00e9 o dobre de longo provoca estaci\u00f3ns tam\u00e9n o dobre de longas ca na Terra. O corte de ambos planos sinala o \"Punto Vernal\" do planeta ou o inicio da primavera no hemisferio norte marciano. Tit\u00e1n tam\u00e9n parece ter estaci\u00f3ns."}
{"id": "26991", "revid": "408", "url": "https://gl.wikipedia.org/wiki?curid=26991", "title": "Oblicuidade", "text": ""}
{"id": "26993", "revid": "387", "url": "https://gl.wikipedia.org/wiki?curid=26993", "title": "Punto Aries", "text": ""}
{"id": "26994", "revid": "408", "url": "https://gl.wikipedia.org/wiki?curid=26994", "title": "Precesi\u00f3n dos equinoccios", "text": ""}
{"id": "26996", "revid": "5863", "url": "https://gl.wikipedia.org/wiki?curid=26996", "title": "Luis del Olmo", "text": "Luis del Olmo, nado en Ponferrada o 31 de xaneiro de 1937, \u00e9 un dos periodistas espa\u00f1ois m\u00e1is veteranos e premiados no mundo da radio en Espa\u00f1a.\nTraxectoria.\nActualmente traballa na emisora Punto Radio, dirixiendo e presentando o programa Protagonistas (de 6:00 am a 11:00 am), programa que foi levando dunha cadea a outra e que se converteu no m\u00e1is lonxevo na historia da radio espa\u00f1ola, con 33 anos en antena.\nAntes de chegar a Punto Radio, pasou por Radio Ponferrada, Radio Asturias, A Voz de Le\u00f3n, RNE, Radio Cadena Espa\u00f1ola, Cadena COPE e Onda Cero."}
{"id": "26997", "revid": "22570", "url": "https://gl.wikipedia.org/wiki?curid=26997", "title": "Ascensi\u00f3n recta", "text": "En astronom\u00eda, a ascensi\u00f3n recta \u00e9 unha das coordenadas astron\u00f3micas que se utilizan para localizar os astros sobre a esfera celeste (a outra \u00e9 a declinaci\u00f3n), equivalente \u00e1 lonxitude terrestre (coordenada xeogr\u00e1fica).\nA ascensi\u00f3n recta m\u00eddese a partir do Punto Vernal en horas (unha hora igual a 15 graos), minutos e segundos cara ao Leste ao longo do ecuador celeste. O punto Vernal est\u00e1 na posici\u00f3n do Sol no Equinoccio de Primavera ou Equinoccio vernal. O seu s\u00edmbolo \u00e9 \u03b1."}
{"id": "26998", "revid": "605", "url": "https://gl.wikipedia.org/wiki?curid=26998", "title": "Ecuador (xeograf\u00eda)", "text": ""}
{"id": "26999", "revid": "43749", "url": "https://gl.wikipedia.org/wiki?curid=26999", "title": "EE.UU.", "text": ""}
{"id": "27001", "revid": "98629", "url": "https://gl.wikipedia.org/wiki?curid=27001", "title": "Hemisferio", "text": "Un hemisferio (do lat\u00edn, e \u00e1 s\u00faa vez do grego; \"hemi\"= medio e \"sphaira\"= esfera) \u00e9 cada unha das metades en que un plano que pasa polo o seu centro divide unha esfera.\nNa Terra consid\u00e9ranse os hemisferios a partir da Li\u00f1a do Ecuador. Ao norte, o chamado hemisferio boreal ou hemisferio norte, e ao sur o chamado hemisferio austral ou hemisferio sur.\nTam\u00e9n, a partir do Meridiano de Greenwich (lonxitude 0\u00ba), div\u00eddese \u00e1 Terra nun hemisferio oriental e un hemisferio occidental.\nOs mesmos conceptos apl\u00edcanse \u00e1 esfera celeste.\nKiribati \u00e9 o \u00fanico pa\u00eds do mundo que est\u00e1 situado nos catro hemisferios cardinais."}
{"id": "27002", "revid": "75439", "url": "https://gl.wikipedia.org/wiki?curid=27002", "title": "De ratos e homes", "text": "De ratos e homes \u00e9 unha novela en lingua inglesa de John Steinbeck publicada en 1937 co t\u00edtulo orixinal de Of Mice and Men. Foi traducida ao galego por \u00c1lvaro de Prado e publicada en 1997 pola Editorial Galaxia.\nFoi o primeiro grande \u00e9xito de Steinbeck. A notoriedade que lle reportou como novelista ser\u00eda confirmada en posteriores entregas, que contar\u00e1n coma esta os so\u00f1os botados por terra dos americanos m\u00e1is vulnerables. O t\u00edtulo da novela fai referencia a unha li\u00f1a do poema \"To a mouse\" do escoc\u00e9s Robert Burns: \"The best-laid schemes o mice an men, gang aft agley\" (escrito en scots o verso poder\u00eda ser traducido como: \"Os mellores plans dos ratos e homes, as m\u00e1is das veces rematan mal\").\nTrama.\nA historia que se narra sit\u00faase nunha granxa a poucas millas de Soledad no Val de Salinas e desenv\u00f3lvese durante a Gran Depresi\u00f3n norteamericana (1929-1939).\nA novela relata a tr\u00e1xica historia de George Milton e Lennie Small, dous traballadores agr\u00edcolas itinerantes que so\u00f1an con ter alg\u00fan d\u00eda unha pequena granxa. George, pequeno e intelixente, fai de figura paterna de Lennie, que \u00e9 grande, forte e inxenuo. A Lennie, que \u00e9 candorosamente est\u00fapido c\u00fastalle aprender as cousas e enc\u00e1ntalle todo o que \u00e9 brando, pero a s\u00faa inmensa forza f\u00edsica \u00e9 unha fonte de problemas e George, o \u00fanico amigo de Lennie, ten que calmalo. Os dous amigos atopan traballo nunha granxa e comezan a aforrar cartos para o seu futuro. Asustado polo abuso do capataz do rancho no que traballan, Lennie r\u00f3mpelle o brazo sen querer. Isto esperta ao mesmo tempo o interese da muller de Carley, a nora do propietario. Lenny m\u00e1taa accidentalmente ao intentar facela calar e foxe a un lugar escondido, do que el e George acordaran servirse se atopaban dificultades. George corre detr\u00e1s de Lenny e m\u00e1tao antes de que sexa capturado polos outros traballadores do rancho que o perseguen \u00f3 tempo que perde as s\u00faas propias esperanzas dun futuro mellor. Antes de morrer, Lennie di: \"Let's do it now. Le's get that place now!\" (\"Fag\u00e1molo agora. Imos para esa casi\u00f1a agora\").\nTem\u00e1tica.\nOs temas b\u00e1sicos da novela son a soidade, a amizade, e os so\u00f1os incumpridos. Os rancheiros, a pesar de viviren xuntos, son incapaces de crear relaci\u00f3ns estables entre eles, en parte porque van dun lugar a outro e en parte polo propio temor que se parecen infundir. A soidade domina a t\u00f3dolos personaxes excepto a George e Lennie. Est\u00e1 soa a muller de Curley, malia estar casada e rodeada de xente. Igualmente Crooks (por ser negro e verse forzado a unha vida de insufrible illamento) e Candy (pola s\u00faa idade e minusval\u00eda). George e Lennie son amigos dende a infancia e t\u00e9\u00f1ense e un \u00f3 outro. O coidado mutuo s\u00e1lvaos do mundo de soidade que os rodea. Moitos dos personaxes mencionados te\u00f1en so\u00f1os. A muller de Curley fantasea con ser unha actriz de Hollywood. George, Lennie e Candy so\u00f1an con ter un rancho de seu. Crooks, por un instante, tam\u00e9n o desexa. Son, \u00f3 cabo, so\u00f1os imposibles que non acabar\u00e1n por realizarse.\nAdaptaci\u00f3ns.\nFoi traducida a diversos idiomas. En galego foi publicada na colecci\u00f3n \"Costa Oeste\" de Editorial Galaxia, sendo reimpresa catro veces entre a primeira edici\u00f3n de 1997 e 2006.\nAdemais de varias adaptaci\u00f3ns dram\u00e1ticas, a novela co\u00f1eceu varias adaptaci\u00f3ns no cine e na televisi\u00f3n:"}
{"id": "27003", "revid": "12452", "url": "https://gl.wikipedia.org/wiki?curid=27003", "title": "Washington D.C.", "text": ""}
{"id": "27004", "revid": "5863", "url": "https://gl.wikipedia.org/wiki?curid=27004", "title": "Juan Antonio Cebri\u00e1n", "text": "Juan Antonio Cebri\u00e1n, nado en Albacete o 30 de novembro de 1965 e finado en Madrid o 20 de outubro de 2007, foi xornalista, escritor e locutor de radio espa\u00f1ol.\nTraxectoria.\nEra co\u00f1ecido sobre todo polos seus programas de radio, como \"La red\", \"Azul y verde\" e \"Turno de Noche\". Foi fundador e director da revista LRV e participou en publicaci\u00f3ns coma \"Arqueolog\u00eda\", \"Muy Interesante\", \"Enigmas del hombre y del universo\" e \"M\u00e1s All\u00e1 de la Ciencia\". Desde 1997 e ata o seu falecemento dirixiu e presentou o programa de radio \"La Rosa de los Vientos\" (Fins de semana de 1:00am a 4:00 am), na emisora espa\u00f1ola Onda Cero. Colaboraba habitualmente co magazine dominical do diario \"El Mundo\" e coa revista \"Historia de Iberia Vieja\". Faleceu con tan s\u00f3 41 anos dun s\u00fabito ataque card\u00edaco."}
{"id": "27005", "revid": "88215", "url": "https://gl.wikipedia.org/wiki?curid=27005", "title": "Patricio Aylwin", "text": "Patricio Aylwin Az\u00f3car (), nado o 26 de novembro de 1918 en Vi\u00f1a del Mar e finado en Santiago de Chile o 19 de abril de 2016, foi o primeiro presidente de Chile despois da ditadura de Augusto Pinochet. Posu\u00edu varios t\u00edtulos de \"doutor honoris causa\", entre eles o da Universidade T\u00e9cnica de Lisboa, en Portugal.\nAylwin foi o gobernante que sucedeu ao ditador Augusto Pinochet, que estivo por dezaseis anos e medio ao mando de Chile logo de derrocar ao socialista Salvador Allende no ano 1973 pola v\u00eda dun golpe de Estado.\nO per\u00edodo que encabezou Aylwin constit\u00fae a chamada etapa da transici\u00f3n \u00e1 democracia no pa\u00eds suramericano.\n\u00c9 av\u00f3 da actriz chilena Paz Bascu\u00f1\u00e1n."}
{"id": "27006", "revid": "387", "url": "https://gl.wikipedia.org/wiki?curid=27006", "title": "Punto Libra", "text": ""}
{"id": "27008", "revid": "23204", "url": "https://gl.wikipedia.org/wiki?curid=27008", "title": "Hemisferio norte", "text": "O hemisferio norte (ou boreal ou setentrional) \u00e9 a metade da Terra ao norte do ecuador. Este hemisferio cont\u00e9n \u00f3 redor do 89-90% da poboaci\u00f3n humana.\nNas rexi\u00f3ns temperadas do hemisferio o inverno vai dende decembro ata febreiro e o ver\u00e1n vai dende xu\u00f1o ata agosto.\nDebido aos movementos da Terra, teoricamente os invernos do hemisferio norte deber\u00edan ser m\u00e1is curtos e menos severos que os do hemisferio sur a latitudes equivalentes. Na pr\u00e1ctica, os efectos moderadores dos oc\u00e9anos do hemisferio sur fan que sexan moi similares.\nAs rexi\u00f3ns ao norte do C\u00edrculo Polar \u00c1rtico experimentan fases no ver\u00e1n nas que o sol nunca se pon, e fases no inverno nas que o sol nunca sae. A duraci\u00f3n destas fases poden variar dende varios d\u00edas nas zonas pr\u00f3ximas ao c\u00edrculo polar ata varios meses no Polo Norte.\nContinentes e pa\u00edses no Hemisferio Norte.\nContinentes no Hemisferio Norte:\nPa\u00edses e territorios localizados plenamente ou en parte no hemisferio norte pertencentes a \u00c1frica:\nPa\u00edses e territorios localizados plenamente ou en parte no hemisferio norte pertencentes a Asia:\nPa\u00edses e territorios localizados plenamente ou en parte no hemisferio norte pertencentes a Am\u00e9rica do Sur:"}
{"id": "27009", "revid": "89787", "url": "https://gl.wikipedia.org/wiki?curid=27009", "title": "Hemisferio sur", "text": "O hemisferio sur, hemisferio austral ou hemisferio meridional \u00e9 a metade da Terra ao sur do ecuador.\nA meirande parte do Hemisferio corresponde a oc\u00e9anos, que incl\u00fae a maior parte do Pac\u00edfico e do \u00cdndico, a totalidade o Oc\u00e9ano Glacial Ant\u00e1rtico e a metade meridional do Atl\u00e1ntico. As masas terrestres conc\u00e9ntranse principalmente no continente ant\u00e1rtico, Suram\u00e9rica, gran parte de Ocean\u00eda, a parte austral de \u00c1frica e algunhas illas de Asia.\nAs estaci\u00f3ns suc\u00e9dense de forma inversa \u00f3 Hemisferio norte. O ver\u00e1n est\u00e9ndese entre decembro e marzo, mentres o inverno faino entre xu\u00f1o e setembro. Preto do 10% da poboaci\u00f3n mundial habita neste hemisferio .\nO portugu\u00e9s \u00e9 a lingua m\u00e1is falada no hemisferio sur, coa Angola, Mozambique, Timor Leste e destacando coa maior poboaci\u00f3n do Brasil."}
{"id": "27011", "revid": "1576", "url": "https://gl.wikipedia.org/wiki?curid=27011", "title": "Hemisferio oriental", "text": "O Hemisferio oriental \u00e9 a metade da Terra ao leste do Meridiano de Greenwich."}
{"id": "27012", "revid": "70499", "url": "https://gl.wikipedia.org/wiki?curid=27012", "title": "Hemisferio occidental", "text": "O Hemisferio occidental \u00e9 a metade da Terra ao oeste do Meridiano de Greenwich. Este termo adoita referirse colectivamente ao continente americano, inclu\u00edndo as illas do Caribe e Groenlandia.\nA elecci\u00f3n do meridiano que traza o l\u00edmite entre o hemisferio occidental e o hemisferio oriental \u00e9 arbitraria. Normalmente empr\u00e9gase o meridiano cero que pasa por Greenwich (Reino Unido). Se se toma como li\u00f1a de orixe o meridiano de lonxitude 180 \u00ba, o hemisferio occidental coincidir\u00eda con Eurasia e \u00c1frica en vez de con Am\u00e9rica."}
{"id": "27013", "revid": "89787", "url": "https://gl.wikipedia.org/wiki?curid=27013", "title": "Zod\u00edaco", "text": "O Zod\u00edaco, termo procedente do grego \u03b6\u1ff3\u03b4\u03b9\u03b1\u03ba\u03cc\u03c2 (\"z\u014didiakos\", c\u00edrculo de animais), tr\u00e1tase dunha banda circular de ceo por onde, aparentemente, transitan o Sol e os planetas. En realidade \u00e9 a proxecci\u00f3n do noso plano orbital arredor do Sol (na astronom\u00eda xeoc\u00e9ntrica era visto \u00e1 inversa) no fondo de estrelas \"fixas\"; o nome m\u00e1is antigo que se co\u00f1ece desa banda \u00e9 o de Cami\u00f1o do Sol e da L\u00faa. O progresivo avance da astronom\u00eda foi fixando eses cami\u00f1os nunha li\u00f1a dentro desa banda, que hoxe co\u00f1ecemos como ecl\u00edptica, ou li\u00f1a de eclipses, que \u00e9 onde se \"cruza\" o cami\u00f1o do Sol e da L\u00faa.\nTraxectoria.\nOs nomes m\u00e1is antigos do zod\u00edaco exist\u00edan xa hai uns 4000 anos -eran 18 constelaci\u00f3ns-, e co\u00f1ec\u00e9molos pola s\u00faa representaci\u00f3n nos Kudurrus mesopot\u00e1micos. Durante o s\u00e9culo V a.C., esta rexi\u00f3n da esfera celeste (naquelas datas era considerada como unha b\u00f3veda) foi dividida en 12 partes iguais (unha constelaci\u00f3n por cada mes do ano) en fracci\u00f3ns de 30 graos cada unha, as cales lles deron o nome da constelaci\u00f3n m\u00e1is pr\u00f3xima (grupos que exist\u00edan antes da invenci\u00f3n do Zod\u00edaco propiamente dito). Estas constelaci\u00f3ns ti\u00f1an un nome mesopot\u00e1mico, grego, e despois latino que derivou nos momes actuais. De xeito tradicional a constelaci\u00f3n onde comeza a lista \u00e9 a de Aries, o \"carneiro\", que comeza os seus d\u00edas o 21 de marzo, o primeiro d\u00eda do ano de moitos dos calendarios antigos.\nO zod\u00edaco serve para determinar os tr\u00e1nsitos do Sol e da L\u00faa ao longo do ano; era un reloxo-calendario celestial (os calendarios simulan a translaci\u00f3n terrestre arredor do Sol; os reloxos simulan a rotaci\u00f3n terrestre, dividen unha rotaci\u00f3n en vinte e catro horas). Os antigos falaban de que estaba o Sol en Aries, para indicar en que mes se atopaban no calendario solar. Nos lunares indicaban a posici\u00f3n da L\u00faa, e nos lunisolares, indic\u00e1base coa situaci\u00f3n do Sol e da L\u00faa en cada signo. En termos t\u00e9cnicos era un elaborado sistema de coordenadas celestiais, co cal se pod\u00edan calcular os anos e meses lunares, solares, as eclipses e os ciclos de saros, con m\u00faltiples usos: navegaci\u00f3n mar\u00edtima (di\u00farna e nocturna), orientaci\u00f3n terrestre (di\u00farna e nocturna), ciclos agr\u00edcolas (de sementeira e colleita), ciclos reprodutivos do gando. Os anos solares zodiacais te\u00f1en 1 d\u00eda por grao celeste e, polo tanto, o ano solar ti\u00f1a 360 d\u00edas; para axustar isto as relixions antigas fac\u00edan uso de varias tradici\u00f3ns ata completar os 365 d\u00edas, ou ben, axustaban o calendario cos ciclos lunares cada 18 anos e medio (existen variaci\u00f3ns destes dous patr\u00f3ns b\u00e1sicos).\nHai que sinalar que modernamente se engadiu a esa lista de 12 constelaci\u00f3ns unha d\u00e9cimo terceira: Ophiuchus, o \"serpentario\". Actualmente, e \"astronomicamente\" (dun xeito popular e non t\u00e9cnico) falando, o Sol transita polos seus l\u00edmites, segundo a UAI, do 30 de novembro ao 17 de decembro. As divisi\u00f3ns (constelaci\u00f3ns e signos) son as seguintes:\nUso astrol\u00f3xico.\nDisque unha persoa pertence a un signo do zod\u00edaco porque o d\u00eda no que nace est\u00e1 comprendido nun intervalo determinado polo tr\u00e1nsito do sol por un tramo determinado do zod\u00edaco.\nC\u00f3mpre lembrar que unha cousa son as constelaci\u00f3ns (concepto astron\u00f3mico) e outra o signo zodiacal (concepto astrol\u00f3xico).\nAs constelaci\u00f3ns zodiacais son consideradas as m\u00e1is antigas, tendo unha importancia evidente na astrolox\u00eda (disciplina que antigamente se confund\u00eda coa astronom\u00eda)."}
{"id": "27015", "revid": "98629", "url": "https://gl.wikipedia.org/wiki?curid=27015", "title": "Constelaci\u00f3n", "text": "Unha constelaci\u00f3n \u00e9 unha agrupaci\u00f3n de estrelas cuxa posici\u00f3n no ceo nocturno \u00e9 aparentemente tan pr\u00f3xima que as civilizaci\u00f3ns antigas decidiron conectalas mediante li\u00f1as imaxinarias, trazando as\u00ed figuras sobre a b\u00f3veda celeste. No espazo tridimensional, en cambio, as estrelas dunha constelaci\u00f3n non est\u00e1n, necesariamente, fisicamente asociadas; ata poden atoparse distanciadas por centos de anos luz unhas doutras. Doutra banda, devanditos grupos son completamente arbitrarios, xa que distintas culturas reco\u00f1eceron constelaci\u00f3ns diferentes. A\u00ednda as\u00ed, alg\u00fans conxuntos tenden a reaparecer, xa sexa pola s\u00faa configuraci\u00f3n tan peculiar como \u00e9 o caso de Scorpius, o \"escorpi\u00f3n\", a magnitude aparente (o brillo) das s\u00faas estrelas ou debido ao paso recorrente dalg\u00fans corpos celestes os planetas e a L\u00faa polas s\u00faas inmediaci\u00f3ns.\nAlgunhas constelaci\u00f3ns son m\u00e1is antigas ca outras, pois foron creadas hai moitos s\u00e9culos polos pobos que habitaban as rexi\u00f3ns do Medio Oriente e o Mediterr\u00e1neo. Outras, en cambio, tiveron a s\u00faa orixe en tempos m\u00e1is recentes, cando as viaxes a outros lugares ata ent\u00f3n desco\u00f1ecidos levaron ao home europeo a explorar os mares do sur (a\u00ednda que, hai que aclarar que os pobos que habitaban as rexi\u00f3ns austrais antes diso tam\u00e9n nomear\u00edan as s\u00faas propias constelaci\u00f3ns).\nAd\u00f3itanse separar as constelaci\u00f3ns en dous grupos, dependendo o hemisferio celeste en que se atopen: as constelaci\u00f3ns boreais son aquelas situadas ao norte do ecuador celeste; as que se localizan ao sur ch\u00e1mase constelaci\u00f3ns austrais.\nA partir de 1928, a Uni\u00f3n Astron\u00f3mica Internacional (UAI) decidiu reagrupar oficialmente a esfera celeste en 88 constelaci\u00f3ns con l\u00edmites precisos, tal que todo punto no ceo quedase dentro dos conf\u00edns dunha figura. Antes de devandito ano, eran reco\u00f1ecidas outras constelaci\u00f3ns menores que logo caeron no esquecemento; neste momento xa non se recordan. A lista final codificouse en 1930.\nHistoria das constelaci\u00f3ns.\nConstelaci\u00f3ns antigas.\nDebido ao tempo e \u00e1 falta de rexistros hist\u00f3ricos, xa nos \u00e9 imposible co\u00f1ecer a orixe precisa das constelaci\u00f3ns m\u00e1is antigas do mundo occidental. Tal parece que Leo, o \"le\u00f3n\", Taurus, o \"touro\", e Scorpius, o \"escorpi\u00f3n\", exist\u00edan dende hab\u00eda moito tempo en Mesopotamia, uns 4.000 anos antes da era cristi\u00e1 (a\u00ednda que non necesariamente recib\u00edan eses nomes).\nCrese que o interese destes antigos pobos pola disposici\u00f3n das estrelas tivo motivos fundamentalmente pr\u00e1cticos: como axuda para medir o tempo e as estaci\u00f3ns (usualmente con prop\u00f3sitos agr\u00edcolas e relixiosos) e para servir de orientaci\u00f3n a navegantes e viaxeiros cando ti\u00f1an que facer as s\u00faas traves\u00edas durante a noite, xa fose por mar ou polo deserto. As\u00ed, formando figuras coas cales relacionar os patr\u00f3ns de estrelas (e con iso as lendas e historias do que representaban \"ver Mitolox\u00eda, Astrolox\u00eda\") ser\u00edalles m\u00e1is doado e seguro lembrar as rotas a seguir.\nDas 88 constelaci\u00f3ns adoptadas pola UAI, case a metade prove\u00f1en da imaxinaci\u00f3n dos astr\u00f3nomos gregos. Homero menciona a Ori\u00f3n na Odisea (obra que data do s\u00e9culo IX a. C.). O Zod\u00edaco, pola s\u00faa banda, apareceu durante o s\u00e9culo V a.C., xa dividido nas s\u00faas 12 constelaci\u00f3ns; a s\u00faa invenci\u00f3n acred\u00edtase aos babilonios.\nA compilaci\u00f3n exhaustiva de constelaci\u00f3ns m\u00e1is antiga que se co\u00f1ece rem\u00f3ntase a Tolomeo, quen no s\u00e9culo II a. C. presentou un cat\u00e1logo de 1022 estrelas, agrupadas en 48 constelaci\u00f3ns, na s\u00faa obra \"Almagesto\" (a obra foi escrita en grego, co t\u00edtulo \"\u0397 \u03bc\u03b5\u03b3\u03b1\u03bb\u03b7 \u03a3\u03c5\u03bd\u03c4\u03b1\u03be\u03b9\u03c2\" \u2014H\u00e8 Megal\u00e8 Syntaxis\u2014 (\"O gran tratado\"). Devandito traballo, que ser\u00e1 a base de moitos compendios astron\u00f3micos occidentais posteriores ata finais da Idade Media, s\u00f3 inclu\u00eda as estrelas visibles dende Alexandr\u00eda, lugar dende onde Tolomeo levou a cabo as s\u00faas observaci\u00f3ns.\nAs constelaci\u00f3ns m\u00e1is antigas.\nV\u00e9xase o zod\u00edaco.\nConstelaci\u00f3ns de Tolomeo.\nAdemais das doce constelaci\u00f3ns do Zod\u00edaco antes presentadas, Tolomeo recolleu no seu inventario outras 36 figuras:\nAs 48 constelaci\u00f3ns inscritas por Tolomeo no \"Almagesto\" foron as \u00fanicas reco\u00f1ecidas no mundo occidental ata o final da Idade Media. Con excepci\u00f3n de Argo Navis, que foi dividida en catro constelaci\u00f3ns m\u00e1is tarde, todas elas foron adoptadas sen cambios pola Uni\u00f3n Astron\u00f3mica Internacional.\nConstelaci\u00f3ns modernas.\nO mundo occidental perdeu o gran tratado astron\u00f3mico de Tolomeo por moitos anos. Foron os astr\u00f3nomos \u00e1rabes os que herdaron o \"Almagesto\" (deles prov\u00e9n o nome polo cal se co\u00f1ece xeralmente) e expandiron as s\u00faas observaci\u00f3ns. Estes destacados estudosos do ceo engadiron algunhas constelaci\u00f3ns que xa non se utilizan actualmente e espandiron outras xa existentes (como Eridanus, \u00e1 cal asignaron outra serie de estrelas m\u00e1is ao sur). O seu prop\u00f3sito foi describir e incorporar estrelas que non eran visibles dende Alexandr\u00eda, pero si dende o sur dos seus dominios. Tras moitos anos, cara a fins da Idade Media, a obra de Tolomeo \u00e9 recuperada en Europa a trav\u00e9s de traduci\u00f3ns en lat\u00edn de fontes \u00e1rabes.\nA partir do s\u00e9culo XVI, cando de Europa sa\u00edron navegantes a explorar os mares do sur, os mari\u00f1os atop\u00e1ronse, as\u00ed mesmo, cun ceo desco\u00f1ecido, cuxas estrelas requir\u00edan ser identificadas por eles. Polo tanto, e para que servisen de axuda na navegaci\u00f3n, ide\u00e1ronse novas constelaci\u00f3ns.\nJohann Bayer e \"Uranometr\u00eda\".\nEn 1603, o astr\u00f3nomo alem\u00e1n Johann Bayer publicou a s\u00faa obra \"Uranometr\u00eda\", o primeiro atlas astron\u00f3mico en cubrir toda a esfera celeste. Ademais de inclu\u00edr as 48 constelaci\u00f3ns de Tolomeo, Bayer engadiu 12 adicionais que s\u00f3 se v\u00edan desde o hemisferio sur. As mesmas foran orixinalmente cartografadas polo navegante neerland\u00e9s Pieter Dirkszoon Keyser, asistido por Frederick de Houtman, durante unha viaxe polos mares do sur entre 1595 e 1596 (ano en que morre Keyser na expedici\u00f3n). A inclusi\u00f3n destes novos grupos no atlas de Bayer a obra mestra da \u00e9poca asegurou a s\u00faa permanencia na lista de constelaci\u00f3ns reco\u00f1ecidas. Estas foron:\nOs nomes tan ex\u00f3ticos (para a \u00e9poca) destas novas constelaci\u00f3ns, moitas das cales reflect\u00edan as novas realidades descubertas durante as grandes exploraci\u00f3ns deses anos asegur\u00e1ronlles un \u00e9xito inmediato. Tan \u00e9 as\u00ed que rapidamente se incorporaron \u00e1 lista de constelaci\u00f3ns antigas e s\u00e9guense usando no presente.\nA obra de Bayer trouxo outro cambio de percepci\u00f3n en canto a que \u00e9 unha constelaci\u00f3n. No pasado, os gregos e demais pobos da antig\u00fcidade s\u00f3 reco\u00f1ec\u00edan como parte dunha constelaci\u00f3n aquelas estrelas que se usaban para trazar as figuras lendarias. O demais simplemente era espazo baleiro. Bayer, en cambio, cos seus planos, comeza a asignar a todo punto no ceo o seu lugar como parte dunha constelaci\u00f3n.\nOutras creaci\u00f3ns europeas.\nA partir de \"Uranometr\u00eda\" outros astr\u00f3nomos europeos v\u00edronse tentados en impo\u00f1er as s\u00faas propias creaci\u00f3ns, a\u00ednda que non todos lograron o mesmo \u00e9xito de Bayer.\nEn 1624, o tam\u00e9n astr\u00f3nomo alem\u00e1n Jackob Bartsch introduciu cinco novas constelaci\u00f3ns entre as xa existentes:\nEstas constelaci\u00f3ns tam\u00e9n se acreditan a Petrus Plancius. S\u00f3 as tres primeiras se incorporaron definitivamente \u00e1 lista de constelaci\u00f3ns actuais; as demais desapareceron rapidamente.\nPara a mesma \u00e9poca, Tycho Brahe elevou ao rango de constelaci\u00f3n o asterismo de Coma Berenices, a \"Cabeleira de Berenice\", creada de estrelas pertencentes anteriormente a Leo e Virgo.\nEn 1643, Anton de Rheita, tratando de cristianizar un pouco o pante\u00f3n estelar, amplamente pag\u00e1n, imaxinou unha figura de \"Xes\u00fas\" entre Leo e Hydra, pero dita nova constelaci\u00f3n non tivo boa acollida. O mesmo tam\u00e9n propuxo unha \"Mosca\" (Musca Borealis) \u00e1 beira de Aries, que m\u00e1is tarde foi rebautizada como \"Flor de lis\" durante o reinado de Lu\u00eds XIV, o \"Rei Sol\". \u00c9 ent\u00f3n cando nomear constelaci\u00f3ns se converteu nun xogo de corte, co que os propo\u00f1entes pretend\u00edan lograr a graza da monarqu\u00eda.\nEn Francia, Augustin Royer identificou un grupo de estrelas entre Andr\u00f3meda, Cefeo e Pegaso, ao cal nomeou como o \"Cetro\". En Prusia, o astr\u00f3nomo real Gottfried Kirch creou un segundo \"Cetro\" ao sur de Eridanus, co fin de facer o propio polo seu monarca. No entanto, ning\u00fan destes intentos de reivindicaci\u00f3n real imp\u00faxose na comunidade, polo que os grupos nunca lograron o apoio que necesitaba para integrarse \u00e1 lista de constelaci\u00f3ns reco\u00f1ecidas.\nJohannes Hevelius.\nAlg\u00fans anos m\u00e1is tarde, para 1690, dende a cidade de Danzig na rexi\u00f3n polaca de Pomerania, Johannes Hevelius propuxo outras constelaci\u00f3ns:\nA diferenza das anteriores, estas novas propostas non estaban asociadas a alg\u00fan monarca. Por iso, probablemente, lograron a aceptaci\u00f3n de p\u00fablico con maior facilidade. A excepci\u00f3n foi Scutum, que tivo que perder o apelido para ser aceptada debidamente (hoxe non se recorda, para nada, que unha vez tivo avoengo).\nHevelius tam\u00e9n propuxo outros grupos que non tiveron a sorte destas sete. Estas foron:\nInvenci\u00f3ns de Lacaille.\nNicolas Louis de Lacaille, un abade, astr\u00f3nomo e matem\u00e1tico franc\u00e9s, que durante os anos 1750 e 1751 viviu no cabo de Sur\u00e1frica, prop\u00faxose proseguir coa relaci\u00f3n sistem\u00e1tica das estrelas do ceo do hemisferio sur. Na s\u00faa obra \"Coelum australe stelliferum\", publicada postumamente en 1763, inclu\u00edu outros asterismos co fin de cubrir espazos que a\u00ednda non respond\u00edan a constelaci\u00f3n ningunha. As invenci\u00f3ns de Lacaille difer\u00e9ncianse de todas as anteriores, pois honran as creaci\u00f3ns do enxe\u00f1o humano (que era a mentalidade da s\u00faa \u00e9poca), no canto de animais e figuras mitol\u00f3xicas.\nA Lacaille tam\u00e9n se debe o desmantelamento de Argo Navis en catro constelaci\u00f3ns menores, que son as que chegan ata os nosos d\u00edas:\nConstelaci\u00f3ns desaparecidas.\nEn adici\u00f3n aos grupos que se mencionaron previamente, que foron propostos, maiormente, durante o s\u00e9culo XVII, e que nunca gozaron do aval da comunidade, hai outra serie de asterismos que tiveron unha existencia moi ef\u00e9mera.\nUn caso moi particular \u00e9 o de Antinous (ou Antinoo), probablemente a \u00fanica constelaci\u00f3n antiga que caeu en desuso. Suponse que era a figura dunha moza grega a quen o emperador Hadriano favorec\u00eda. As s\u00faas estrelas correspond\u00edan a un pequeno grupo ao sur de Aquila, a \"aguia\". Segundo versa a historia, Hadriano creou esta constelaci\u00f3n no ano 132 trala morte do adolescente (quen supostamente se sacrificou para salvar a vida ao emperador).\nOutras constelaci\u00f3ns desaparecidas son:\nAs constelaci\u00f3ns na actualidade.\nOs l\u00edmites das constelaci\u00f3ns, na s\u00faa gran maior\u00eda, seguen os trazos, igualmente imaxinarios, impostos pola Uni\u00f3n Astron\u00f3mica Internacional de 1928 a 1930. Estas fronteiras utilizan como gu\u00eda as li\u00f1as de declinaci\u00f3n e ascensi\u00f3n recta para a \u00e9poca 1875, 0 (\u00e9 por iso que non hai li\u00f1as diagonais). Dende ent\u00f3n, e debido \u00e1 precesi\u00f3n (o desprazamento do eixe da Terra con respecto \u00e1s estrelas), eses l\u00edmites despraz\u00e1ronse, pero a \u00e1rea cuberta por cada constelaci\u00f3n mant\u00edvose igual.\nNos nosos d\u00edas, as constelaci\u00f3ns perderon a importancia que outrora posu\u00edan. Agora os astr\u00f3nomos profesionais ref\u00edrense aos obxectos pola s\u00faa posici\u00f3n na esfera celeste, usando o sistema de coordenadas. En termos xerais, s\u00f3 os astr\u00f3nomos afeccionados seguen co\u00f1ecendo e estudando as constelaci\u00f3ns.\nComo observar as constelaci\u00f3ns.\nPara poder identificar correctamente as constelaci\u00f3ns, \u00e9 necesario poder ver as estrelas que debuxan as s\u00faas figuras. As persoas que viven nas cidades ou \u00e1reas lim\u00edtrofes ven moi poucas delas porque a contaminaci\u00f3n de luz (a luz xerada en exceso polo ser humano e que se escapa ao ambiente) afecta adversamente a visibilidade dos astros m\u00e1is tenues. Recom\u00e9ndase, pois, que busque un lugar escuro.\nOs nomes das estrelas dunha constelaci\u00f3n.\nNa antig\u00fcidade, s\u00f3 unhas poucas estrelas brillantes recibiron nomes propios (incluso algunhas eran consideradas constelaci\u00f3ns en si mesmas). Posteriormente, os \u00e1rabes, coa s\u00faa dedicaci\u00f3n \u00e1 observaci\u00f3n astron\u00f3mica, asignaron nomes a moitas outras. Na s\u00faa gran maior\u00eda respond\u00edan \u00e1 posici\u00f3n que corresponde a cada astro dentro da s\u00faa constelaci\u00f3n. Aldebar\u00e1n, a estrela m\u00e1is brillante de Taurus, prov\u00e9n do \u00e1rabe \"an-Dabarab\" que significa \"o que segue\" (\u00e1s Pl\u00e9iades). Nesa mesma constelaci\u00f3n tam\u00e9n se atopa Alnath (ou Elnath), do \u00e1rabe \"an-Nath\" que significa \"(a punta de) o corno\".\nAdemais dos nomes propios tradicionais (de orixe grego, latino ou \u00e1rabe), as estrelas reciben un nome formado por unha letra do alfabeto grego en min\u00fascula, seguindo en orde decrecente da s\u00faa magnitude aparente (en termos xerais, a\u00ednda que a secuencia non se aplica nalg\u00fans casos). Este sistema foi iniciado por Johann Bayer a comezos de s\u00e9culo XVII. M\u00e1is tarde, John Flamsteed asignou n\u00fameros ar\u00e1bigos para identificar as estrelas de cada constelaci\u00f3n. En \u00e1mbolos dous sistemas, \u00e1s letras ou n\u00fameros segue o xenitivo latino do nome da constelaci\u00f3n. As\u00ed, Aldebar\u00e1n e Alnath son tam\u00e9n co\u00f1ecidas como Alfa e Beta, Tauri no sistema de Bayer, ou 87 e 112 Tauri no sistema de Flamsteed, respectivamente. Tam\u00e9n poden recibir outros nomes, dependendo dos diversos cat\u00e1logos dos que formen parte. De tal forma, unha mesma estrela pode recibir moitas denominaci\u00f3ns.\nAs estrelas dobres ou variables seguen outras nomenclaturas, de acordo aos seus respectivos cat\u00e1logos. Igualmente, dentro dos l\u00edmites das constelaci\u00f3ns existen outros obxectos que non son estrelas (nebulosas planetarias, galaxias etc.) e que foron clasificados e denominados seguindo varios cat\u00e1logos adicionais (Messier, NGC, IC). O primeiro que fixo unha clasificaci\u00f3n desta \u00edndole foi Charles Messier; as\u00ed, por exemplo, M31 designa \u00e1 Galaxia de Andr\u00f3meda."}
{"id": "27017", "revid": "89787", "url": "https://gl.wikipedia.org/wiki?curid=27017", "title": "Osa Maior", "text": "Osa Maior (en lat\u00edn \"Ursa Major\", abreviado UMa), tam\u00e9n co\u00f1ecida como o Carro das Estrelas ou Carro Grande, \u00e9 unha constelaci\u00f3n visible durante todo o ano no hemisferio norte. Entre os afeccionados \u00e9 chamada co nome de \"carro\" ou \"cazo\", pola forma que debuxan \u00e1s s\u00faas sete estrelas principais, a\u00ednda que recibiu moitos outros nomes. Este asterismo de sete estrelas \u00e9 chamado en Galicia Setestrelo.\nCaracter\u00edsticas destacables.\nAlioth (\u03b5 UMa), situada na cola da osa, \u00e9 a estrela m\u00e1is brillante da constelaci\u00f3n. As principais estrelas do \"carro\", excepto Dubhe (\u03b1 UMa) e Benetnasch (\u03b7 UMa), te\u00f1en un movemento propio com\u00fan cara a un punto da constelaci\u00f3n de Saxitario, formando parte da chamada Asociaci\u00f3n estelar da Osa Maior.\nMizar (\u03b6 UMa) e Alcor (80 UMa) forman unha das estrelas dobres m\u00e1is co\u00f1ecidas do firmamento.\nA cuarta estrela m\u00e1is pr\u00f3xima \u00f3 sistema solar, Lalande 21185, at\u00f3pase nesta constelaci\u00f3n.\nW Ursae Majoris \u00e9 o prototipo dunha clase de estrelas variables binarias de contacto, e con magnitudes comprendidas entre 7,75 e 8,48.\nFinalmente, 47 Ursae Majoris \u00e9 unha estrela an\u00e1loga solar con dous planetas extrasolares.\n\u03b2 Ursae Majoris (Merak), xunto con Dubhe (as d\u00faas estrelas m\u00e1is a dereita na imaxe), sinalan a direcci\u00f3n da Polaris (\u03b1 Ursae Minoris), a estrela polar, e polo tanto sinalan tam\u00e9n o polo norte.\nObxectos notables do espazo profundo.\nCon pequenos telescopios p\u00f3dense ver ata 50 galaxias na Osa Maior. Como obxectos de maior interese, cabe destacar:\nComo curiosidade cita-lo obxecto Messier 40, unha estrela dobre que Messier non inseriu no seu cat\u00e1logo.\nMitolox\u00eda.\nA constelaci\u00f3n da Osa Maior recibiu diferentes nomes \u00f3 longo da Historia en funci\u00f3n das imaxes que a imaxinaci\u00f3n do ser humano viu nela. Por exemplo os \u00e1rabes v\u00edan unha caravana, os indios de Am\u00e9rica do Norte un cazo ou os Romanos bois de tiro.\nOutras moitas civilizaci\u00f3ns viron na s\u00faa forma un oso . A mitolox\u00eda grega consideraba que a Osa Maior era a osa na que fora convertida Calisto por Artemisa tras ser seducida por Zeus.\nUnha das poucas estrelas mencionadas na Biblia (Job 9:9; 38:32 \u2013 Ori\u00f3n e as Pl\u00e9iades son as outras), a Osa Maior foi imaxinada tam\u00e9n como un oso polos hebreos e a meirande parte dos norteamericanos. Por\u00e9n, como os osos non te\u00f1en colas longas, eles consideraron a Alioth, Mizar, e Alkaid como tres cachorros que seguen a s\u00faa nai ou a tres cazadores."}
{"id": "27019", "revid": "25871", "url": "https://gl.wikipedia.org/wiki?curid=27019", "title": "Bernardo O'Higgins", "text": "Bernardo O'Higgins Riquelme, nado o 20 de agosto de 1778 en Chill\u00e1n (Capitan\u00eda Xeneral de Chile) e finado o 24 de outubro de 1842, foi un militar e estadista chileno, considerado \"pai da patria\" no seu pa\u00eds. Foi destacada figura na loita da independencia de Chile e foi o primeiro Xefe de Estado de Chile independente baixo o t\u00edtulo de Director Supremo entre 1817 e 1823, cando renunciou voluntariamente ao cargo para evitar unha guerra civil, exili\u00e1ndose no Per\u00fa ata a s\u00faa morte. Foi Capit\u00e1n Xeneral do Ex\u00e9rcito de Chile, Brigadier das Provincias Unidas do R\u00edo da Prata, Xeneral da Gran Colombia e Organizador da Expedici\u00f3n Libertadora do Per\u00fa.\nPrimeiros anos.\nNaceu na facenda de Parral, de propiedade de Sim\u00f3n Riquelme, nas proximidades de Chill\u00e1n, fillo de Ambrosio O'Higgins, irland\u00e9s ao servizo da coroa espa\u00f1ola, Intendente de Concepci\u00f3n, logo Gobernador de Chile e posteriormente Vicerrei do Per\u00fa e de Isabel Riquelme, muller de ascendencia vasca. Aos catro anos, \u00e9 sacado da casa materna por orde de Ambrosio e levado a Talca, \u00e1 casa do comerciante Juan Albano Pereira.\nBernardo ed\u00facase primeiramente en Chill\u00e1n no \"Colexio de Naturais\" (xa que nun principio non fora reco\u00f1ecido polo seu pai; \u00e9 co\u00f1ecido como \"Bernardo Riquelme\"), onde aprendeu a falar mapudungun, debido a que os seus compa\u00f1eiros eran os fillos de caciques, logo no \"Colexio do Pr\u00edncipe\" en Lima. Logo viaxou a Europa, primeiro a C\u00e1diz onde residiu en varias ocasi\u00f3ns na casa do primeiro conde de Maule e despois a Londres, onde estudou no colexio de Richmond. A s\u00faa vida en Europa, segundo relatan as s\u00faas cartas, foi moi sufrida, estando ata a piques de morrer cando o atacou a febre amarela en Sanl\u00facar de Barrameda. O conde de Maule foi quizais o \u00fanico que soubo acollelo.\n\u00c9 en Inglaterra onde co\u00f1ece ao seu mentor, o venezolano Francisco de Miranda, idealista e independentista, quen lle sinala o cami\u00f1o para a emancipaci\u00f3n da Am\u00e9rica Espa\u00f1ola. Esta entrevista \u00e9 crucial no futuro de O'Higgins.\nRegresou a C\u00e1diz en 1799, non logrando adoptar a carreira militar que desexaba. O 3 de abril de 1800 emb\u00e1rcase na fragata \"Confianza\" con direcci\u00f3n a Bos Aires para regresar a Chile, pero esta \u00e9 capturada por unha nave de guerra brit\u00e1nica, debendo regresar a C\u00e1diz. O seu pai Ambrosio estaba enfermo e esperaba a s\u00faa chegada a Chile.\nEn decembro de 1801 embarcouse unha vez m\u00e1is cara a Chile e estivo a piques de naufragar en Terra de Fogo. Chegou a Chile finalmente en 1802. Ao ano seguinte p\u00faxoselle en disposici\u00f3n dos seus bens, herdando do seu pai, morto en 1801, a facenda \"San Jos\u00e9 das Canteiras\", de 16.689 cuadras e m\u00e1is de 4000 cabezas de gando, situada 25\u00a0km ao oriente da cidade de Los \u00c1ngeles, na cal ampliou as plantaci\u00f3ns e os cultivos, mellorou a calidade do gando e constru\u00edu unha magn\u00edfica casa se\u00f1orial, cham\u00e1ndose desde a\u00ed Bernardo O'Higgins. De cando en cando viaxaba a Concepci\u00f3n e a Chill\u00e1n, onde quedaba por algunhas tempadas, sendo pronto nomeado en 1804, alcalde desta \u00faltima, pero debido \u00e1 s\u00faa curta idade, e \u00e1s s\u00faas m\u00faltiples actividades como agricultor e comerciante da s\u00faa herdanza, non puido exercer normalmente tal cargo, dous anos despois foi titulado Maestre de Campo como municipal cesante desa mesma cidade.\nEn 1808 foi o primeiro Alcalde Republicano da vila de Los \u00c1ngeles e Tenente Coronel, segundo Xefe, do Rexemento N\u00ba 2 de milicias da Illa da Laja, e por aclamaci\u00f3n popular deste mesmo pobo, en acta do 10 de xaneiro de 1810, Deputado polo Partido de Illa da Laja, ao primeiro Congreso Nacional de Chile.\nPolo anteriormente descrito p\u00f3dese sinalar que, os ollos de Bernardo O'Higgins abr\u00edronse \u00e1 luz da vida ao sur de Chill\u00e1n Vello, que foi educado ata os 4 anos nesa localidade, logo Talca, e na s\u00faa mocidade no estranxeiro, pero que, na actual Provincia do Biob\u00edo capital Los Angeles, f\u00edxose home, formouse como agricultor, administrativo, pol\u00edtico e militar.\nInicios da Independencia.\nAo ocorrer o cabido aberto do 18 de setembro de 1810 e a posterior instauraci\u00f3n da xunta de goberno, O'Higgins era Subdelegado da Illa da Laja. Era amigo pr\u00f3ximo de Juan Mart\u00ednez de Rozas, o principal l\u00edder da xunta de goberno, e antes da partida de Rozas \u00e1 capital O'Higgins insistiulle na necesidade de establecer a liberdade de comercio e convocar a un congreso nacional, para que o pobo tomase interese na insurrecci\u00f3n. Foi electo deputado por Los Angeles ao primeiro Congreso Nacional de Chile, sendo partidario do grupo m\u00e1is radical dos que apoiaban a causa da independencia. O 24 de xu\u00f1o xunto a outros 12 deputados, lanzan unha protesta \u00e1 xunta de goberno e renuncian aos seus cargos, nun movemento que intenta mover a unha revoluci\u00f3n estancada pola supremac\u00eda dos moderados no congreso. Os poderes de deputado de O'Higgins son posteriormente ratificados polos veci\u00f1os de Los \u00c1ngeles, as\u00ed que cando o congreso foi purgado por Jos\u00e9 Miguel Carrera de numerosos elementos realistas, O'Higgins volveu exercer como deputado, destac\u00e1ndose pola s\u00faa proposta de lei de establecer cemiterios en Chile, recuperando unha fracasada iniciativa do seu pai, a\u00ednda que esta non chegou a prosperar tampouco en 1811.\nNo entanto o seu importante labor como deputado, O'Higgins atop\u00e1base bastante enfermo para viaxar a Santiago de Chile, polo que faltou a moitas sesi\u00f3ns, dedic\u00e1ndose aos seus labores de agricultor e comerciante na s\u00faa facenda Las Canteras, nas proximidades dos Angeles.\nCando Carrera deu un segundo golpe de estado para iniciar un goberno personalista, O'Higgins foi chamado para integrar unha xunta de goberno, xunto con Carrera e Jos\u00e9 Gaspar Mar\u00edn. Xunto con este \u00faltimo, renunciou o 3 de decembro en protesta polo novo golpe de estado de Carrera, que suspendeu o congreso e instaurou unha ditadura, regresando O'Higgins \u00e1 s\u00faa facenda das Canteras.\nEn 1813, con motivo do arribo da primeira expedici\u00f3n realista en Chile, comandada polo Brigadier Antonio Pareja, decidiu deixar o seu retiro, reunindo milicianos da Laja e comand\u00e1ndoos a Concepci\u00f3n, cidade que se cr\u00eda manexada polos realistas. Tras recibir unha mensaxe que lle ordenaba dispersar as s\u00faas tropas, desconfiado, dirixiuse a Talca, onde se reuniu con Carrera, coloc\u00e1ndose \u00e1s s\u00faas ordes.\nCarrera ordenoulle que marchase a Linares para interceptar o paso ao comandante espa\u00f1ol Melchor Carvajal que se dirix\u00eda a Talca. Logrou vencer aos drag\u00f3ns de Carvajal na praza de Linares, acto que foi unha das primeiras vitorias chilenas da independencia, polo que se lle ascendeu a coronel do ex\u00e9rcito pola Xunta Gobernativa de Santiago. Para esa data a figura de O'Higgins fac\u00eda sombra \u00e1 de Carrera.\nTras varias escaramuzas vitoriosas, O'Higgins dirixiuse ao sitio de Chill\u00e1n, que resultou un desastre para os patriotas, a\u00ednda que combateu cun valor temerario que lle fixo famoso entre os soldados. Como forma de vinganza polo seu apoio \u00e1 independencia, os realistas queimaron as casas da s\u00faa facenda, pincharon os seus campos e tomaron prisioneiras \u00e1 s\u00faa nai e irm\u00e1, que despois ser\u00edan trocadas pola esposa do xeneral S\u00e1nchez, e a trav\u00e9s do Tratado de Lircay, que reco\u00f1ec\u00eda \u00e1 Coroa de Espa\u00f1a, como a autoridade.\nO 17 de outubro, no val de El Roble, O'Higgins e os seus homes foron atacados por soldados realistas. No fragor de a batalla O'Higgins lanza a s\u00faa famosa frase:\n\"\u00a1A min Raparigos! \u00a1Vivir con honra ou morrer con gloria! \u00a1o que sexa valente que me siga!\".\nInclusive tras ser ferido cun balazo, contin\u00faa loitando ata que a situaci\u00f3n o obriga \u00e1 retirada. Jos\u00e9 Miguel Carrera reco\u00f1ecer\u00eda o hero\u00edsmo de O'Higgins, escribindo no parte da batalla:\n \nBernardo O'Higgins Xeneral en Xefe.\nDurante o proceso de Independencia de Chile, logo do desembarco das tropas realistas en Talcahuano, e do fracaso do cerco de Chill\u00e1n, a Xunta de Goberno de Santiago trasladouse a Talca e nomeou a O'Higgins xeneral en Xefe, depondo xa que logo a Carrera.\nO'Higgins resistiuse tres meses a aceptar o mando; o 28 de xaneiro de 1814 s\u00f3 cando Carrera se resignou e retirarse a Concepci\u00f3n aceptou tomar o mando . S\u00f3 dous d\u00edas despois de asumir o mando desembarcar\u00eda unha nova expedici\u00f3n espa\u00f1ola, dirixida por Gabino Ga\u00ednza, con m\u00e1is recursos que a expedici\u00f3n de Pareja\nOs realistas toman Concepci\u00f3n e Talca. Real\u00edzase unha nova campa\u00f1a, pero a diferenza da anterior esta resulta un desastre para as armas chilenas, con derrotas nas batallas de El Quilo e o Membrillar; subscribe o Tratado de Lircay coartado polo secuestro dos seus familiares, en que se reco\u00f1ece a \"lexitimidade do coloniaxe\". O'Higgins perdeu gran parte da s\u00faa reputaci\u00f3n por esta capitulaci\u00f3n.\nCarrera n\u00e9gase a aceptar tal situaci\u00f3n e co apoio do presb\u00edtero Juli\u00e1n Uribe d\u00e1 un cuartelazo, derrubando o goberno do Director Supremo Francisco de la Lastra e retomando o mando no Ex\u00e9rcito. O 29 de xullo de 1814 celebr\u00e1banse en Talca un cabido aberto e outra xunta de guerra que acordaron desco\u00f1ecer ao novo goberno e depolo polas armas. O'Higgins marcha cara \u00e1 capital, combatendo contra as forzas de Carrera dirixidas polo seu irm\u00e1n Lu\u00eds Carrera na Batalla das Tres Acequias (26 de agosto de 1814), que resultou nunha derrota para O'Higgins.\nCoa chegada dunha nova expedici\u00f3n espa\u00f1ola ao mando de Mariano Osorio, Carrera e O'Higgins reconc\u00edlianse, p\u00f3ndose este \u00faltimo baixo as ordes do primeiro.\nO Desastre de Rancagua.\nPara enfrontar aos realistas O\u00b4Higgins elixiu ocupar Rancagua, contrariando a Jos\u00e9 Miguel Carrera que v\u00eda m\u00e1is oportuno ocupar a Angostura de Paine. O 25 de setembro de 1814 O'Higgins fortificaba todos os accesos da praza.\nO 1 de outubro, con 4500 realistas e dezaoito can\u00f3ns, m\u00e1is do dobre de forzas que os seus inimigos, Osorio presentouse fronte a Rancagua. Non existiu posibilidade de contactar as divisi\u00f3ns que comandaban Juan Jos\u00e9 Carrera e Jos\u00e9 Mar\u00eda Benavente, polo que O'Higgins decidiu refuxiarse na vila. Apost\u00e1ronse nas catro r\u00faas que desembocan na praza can\u00f3ns atrincheirados. Tras un primeiro intento errado de tomar a praza, Osorio decide bombardear as trincheiras e asaltar as catro trincheiras simultaneamente. Con todo os patriotas resistiron ata o anoitecer, cando a escuridade terminou coa loita, a\u00ednda que xa sen auga pois os realistas cortaron o rego que vert\u00eda auga na cidade.\nO 2 de outubro a batalla continuou ferozmente, os patriotas resistiran xa seis arremetidas desde o inicio da batalla, pero estaban case desfeitos. Nun \u00faltimo intento por salvar aos sobreviventes, O'Higgins e os seus soldados lanz\u00e1ronse \u00e1 carga abr\u00edndose paso a trav\u00e9s das li\u00f1as inimigas, no denominado Desastre de Rancagua.\nO Ex\u00e9rcito dos Andes.\nTrasladouse a Santiago cos sobreviventes, onde se entrevistou por \u00faltima vez con Carrera, quedando de manifesto a inimizade destes dous homes. O'Higgins marchou cara a Arxentina xunto \u00e1 s\u00faa nai e irm\u00e1. Despois do paso pola cordilleira, o 16 de outubro O'Higgins finalmente chegou a Mendoza, sendo recibido ao d\u00eda seguinte por Juan MacKenna e por Jos\u00e9 de San Mart\u00edn.\nLogo dunha breve estad\u00eda en Mendoza, trasladouse a Bos Aires. Ata que o goberno de Bos Aires resolveu integralo ao ex\u00e9rcito que se organizaba en Mendoza ao mando de San Mart\u00edn, co grao de Brigadier das Provincias Unidas do R\u00edo da Prata. Durante a organizaci\u00f3n do ex\u00e9rcito libertador manifestou unha forte amizade con San Mart\u00edn que se manter\u00eda ata o fin dos seus d\u00edas, e que comezara en Europa, cando ambos integraban a Logia Lautarina, de principios mas\u00f3ns.\nCompletados os preparativos, o ex\u00e9rcito emprendeu marcha o 21 de xaneiro de 1817. Cruzan a cordilleira polo paso dos Patos, liberan Putaendo no Combate das Coimas (7 de febreiro de 1817) e San Felipe el Real. Re\u00fanense en Curim\u00f3n coas tropas de Las Heras, procedentes de Santa Rosa de Andes, e dir\u00edxense aos cerros de Chacabuco. O 12 de febreiro, na costa Chacabuco, enfront\u00e1ronse ao ex\u00e9rcito realista dirixidas polo Coronel Rafael Maroto. O'Higgins cargou heroicamente contra os espa\u00f1ois, acto que o coronel Estanislao Soler acusar\u00eda de insubordinaci\u00f3n.\nAo d\u00eda seguinte unha xunta ofreceulle a direcci\u00f3n do pa\u00eds ao xeneral San Mart\u00edn pola s\u00faa gran colaboraci\u00f3n na xornada anterior, pero este negouse a aceptar o cargo. Logo douscentos veci\u00f1os de Santiago proclamar\u00edan a Bernardo O'Higgins Director Supremo da nova naci\u00f3n. Este feito d\u00e1 comezo \u00e1 chamada \"Patria Nova\".\nO'Higgins, Director Supremo da Naci\u00f3n.\nO'Higgins designa como ministros de Estados a Miguel Za\u00f1artu en Interior e a Jos\u00e9 Ignacio Zenteno en Guerra. Para afrontar os problemas financeiros crea o Ministerio de Facenda, con Hip\u00f3lito Villegas como titular. Aboliu os t\u00edtulos de nobreza e creo a \"Lexi\u00f3n do M\u00e9rito de Chile\", loitou contra os prexu\u00edzos relixiosos, sacando imaxes antiest\u00e9ticas ou rid\u00edculas dos templos, substitu\u00edu a moeda coa efixie de Fernando VII de Espa\u00f1a por unha co selo do goberno, co\u00f1ecida como \"peso Independente\".\nO 2 de febreiro de 1818, en Talca, asina o Acta de Independencia de Chile, que foi xurada na Praza de Armas de Santiago o 12 de febreiro do mesmo ano. Cabe destacar que creou o primeiro cemiterio non cat\u00f3lico, xa que a igrexa cat\u00f3lica daqueles anos non permit\u00eda o enterro a persoas non cat\u00f3licas en solo sagrado polo cal creou o cemiterio xeral, tam\u00e9n prohibiu o uso de escudos nas fachadas das casas palacios dos adi\u00f1eirados da \u00e9poca, so\u00f1ou coa igualdade social \u00e1 parte de ser un pr\u00f3cer da patria chilena. Converteuse no Libertador de Chile.\nNese ano, naceu o seu fillo natural, Pedro Demetrio O'Higgins, nado da s\u00faa relaci\u00f3n amorosa coa que fose a seu amante, a dama crioula Rosario Puga.\nDebido \u00e1 presenza de tropas realistas en Talcahuano, O'Higgins manda unha expedici\u00f3n para terminar con esas tropas, con todo unha noticia alarmante puxo fin \u00e1 situaci\u00f3n. Chegaron noticias dunha nova expedici\u00f3n realista, encabezada por Mariano Osorio.\nOs realistas atacaron de sorpresa o 19 de marzo de 1818 en Cancha Raiada, derrotando os patriotas na que O'Higgins sa\u00edu gravemente ferido dun brazo. Cr\u00e9ndoselle morto a el e desesperando a San Mart\u00edn, Manuel Rodr\u00edguez tomou o poder tras un discurso ante o Cabido en Santiago, e ser electo por aclamaci\u00f3n do pobo. Ao co\u00f1ecer as noticias, O'Higgins marchou de inmediato a Santiago deso\u00edndo as recomendaci\u00f3ns do seu m\u00e9dico, restablecendo a orde e reorganizando as forzas patriotas.\nO 5 de abril, as forzas chilenas e arxentinas comandadas por San Mart\u00edn enfront\u00e1ronse aos realistas de Osorio na Batalla de Maip\u00fa. O'Higgins sa\u00edra da capital esa mesma ma\u00f1\u00e1 e dirixiuse cara a Maip\u00fa cuns mil milicianos chegando para participar no desenlace final da batalla. Ao chegar ao campo de batalla O'Higgins abr\u00e1zase con San Mart\u00edn dialogando o seguinte.\nO'Higgins consagrouse \u00e1 organizaci\u00f3n da Primeira Escuadra Nacional, para asegurar a soberan\u00eda de Chile e do resto de Am\u00e9rica, pois estas naves participar\u00edan na Expedici\u00f3n Libertadora do Per\u00fa. O 20 de agosto de 1820, o seu natalicio, O'Higgins despedir\u00eda \u00e1 escuadra libertadora desde Valpara\u00edso, que navegaba ao Per\u00fa a cargo do Xeneral Jos\u00e9 de San Mart\u00edn.\nToda esta colaboraci\u00f3n levouse a cabo logo dunha seria reflexi\u00f3n, xa que tras rexeitar ao Libertador xeral arxentino Jos\u00e9 de San Mart\u00edn para apoiar a Campa\u00f1a Libertadora cara ao Per\u00fa, comprendeu finalmente que de non apoiar a San Mart\u00edn, a sorte da independencia de Chile corr\u00eda perigo. Posteriormente O'Higgins negou novamente o seu auxilio a San Mart\u00edn para o perfeccionamento dos seus plans do Sur do Per\u00fa, cristalizados na desastrosa expedici\u00f3n a Intermedios.\nA guerra no sur non conclu\u00edra, debendo enfrontarse \u00e1 nova ameaza das montoneiras, en especial a liderada polo bandido realista Vicente Benavides.\nEn materia pol\u00edtica, proclamou d\u00faas cartas fundamentais, a Constituci\u00f3n de 1818 e a Constituci\u00f3n de 1823, con el como director supremo e cun congreso bicameral, con c\u00e1mara de deputados e de senadores.\nEntre as s\u00faas obras destacan a creaci\u00f3n da Escola Militar, destinada \u00e1 preparaci\u00f3n da oficialidade para o Ex\u00e9rcito de Chile; a creaci\u00f3n da Academia de Gardamari\u00f1as o 4 de agosto de 1818, que hoxe \u00e9 a Escola Naval, organizaci\u00f3n do mercado de abastos, difundiu o uso da vacina antivari\u00f3lica e creaci\u00f3n da Xunta m\u00e9dica nacional, reabriu o Instituto e a Biblioteca Nacional, transformou o basural da Ca\u00f1ada na Alameda das Delicias (hoxe Alameda Bernardo O'Higgins), mellorou o alumado p\u00fablico, terminou a Canle do Maipo; fundou as cidades de Vicu\u00f1a, San Bernardo e La Uni\u00f3n, e iniciou as construci\u00f3ns dunha capela onde hoxe se atopa o Templo Votivo da nosa Se\u00f1ora do Carmen en Maip\u00fa.\nGobernou en forma autocr\u00e1tica durante os seis anos seguintes, baixo un marco legal feito \u00e1 s\u00faa medida; as decisi\u00f3ns tomadas por O'Higgins trouxeron como consecuencia a inimizade declarada e furibunda do clero realista (encabezada polo Bispo de Santiago, Jos\u00e9 Rodr\u00edguez Zorrilla) e dos terratenentes arist\u00f3cratas, que v\u00edan ameazado o seu poder legado desde a \u00e9poca da Colonia.\nO seu goberno viuse escurecido por unha serie de \"crimes de estado\" dos que se lle inculpou, tales como o asasinato en Tiltil de Manuel Rodr\u00edguez por orde de Bernardo de Monteagudo, o fusilamento en Mendoza de Lu\u00eds Carrera e Juan Jos\u00e9 Carrera polo intento de golpe na cidade e posteriormente Jos\u00e9 Miguel Carrera debido \u00e1s s\u00faas montoneiras na Arxentina, son feitos que fan cada vez m\u00e1is impopular a xesti\u00f3n de O'Higgins \u00e1 cabeza do pa\u00eds e que, ao cabo, marcar\u00eda o inicio do fin do seu goberno.\nA situaci\u00f3n econ\u00f3mica do pa\u00eds non marchaba ben, e para maiores desgrazas o 19 de novembro de 1822 un terremoto azoutou a zona central do pa\u00eds. Buscando unha soluci\u00f3n aos problemas financeiros, en 1822 manda a Antonio Jos\u00e9 de Irisarri para contratar un empr\u00e9stito en Inglaterra de 1\u00a0000\u00a0000 de libras, obtido tras arduas negociaci\u00f3ns.\nO descontento cara ao seu goberno vaise facendo progresivamente maior, a nova Constituci\u00f3n de 1822 \u00e9 vista pola opini\u00f3n p\u00fablica como un intento desesperado por aferrarse ao poder, e provoca o levantamento das provincias dirixido por Ram\u00f3n Freire. A pesar de que conta con tropas leais e co di\u00f1eiro do pr\u00e9stamo ingl\u00e9s, desexa evitar unha inminente guerra civil, polo cal renuncia o 28 de xaneiro de 1823, entregando o mando a autoridade que designase o pobo de Santiago, nome\u00e1ndose unha xunta de tres persoas.\nLida o acta, O'Higgins tomou xuramento aos membros da xunta e f\u00edxolles entrega do mando, pronunciando a seguinte arenga:\nTras dicir isto abre violentamente a s\u00faa casaca e ofrece o seu peito espido aos seus acusadores, ao que responden os presentes: \"Nada temos contra o xeneral O'Higgins. Viva O'Higgins\".\nExilio e morte no Per\u00fa.\nO 19 de xullo de 1823, embarca no porto de Valpara\u00edso na corveta inglesa Fly, para nunca m\u00e1is tocar en vida solo chileno. Orixinalmente o seu destino era Inglaterra, pero radicouse no Per\u00fa. O Estado Peruano ac\u00f3lleo e obs\u00e9quialle a \"Facenda de Cuiva\" e a \"Facenda Montalv\u00e1n\" (na cal reside), as d\u00faas situadas en San Vicente de Ca\u00f1ete, na actual Regi\u00f3n Lima. Viviu pobremente dedicado \u00e1 agricultura, e cando Sim\u00f3n Bol\u00edvar libera definitivamente Per\u00fa, O'Higgins participa na recepci\u00f3n ao Libertador pero non recibe responsabilidade algunha. Posteriormente Bol\u00edvar out\u00f3rgalle o grao de Xeneral da Gran Colombia a\u00ednda que o pr\u00f3cer chileno non participe en ningunha batalla. Tampouco existe parte oficial alg\u00fan que estando no Per\u00fa participe en batalla co Ex\u00e9rcito Libertador, tampouco decreto oficial de grao militar ou t\u00edtulo conferido.\nEn 1836, a inicios da creaci\u00f3n da Confederaci\u00f3n Per\u00fa-Boliviana, Bernardo O'Higgins atop\u00e1base en Lima. O 20 de decembro de 1836 env\u00eda unha carta a San Mart\u00edn manifest\u00e1ndolle unha favorable impresi\u00f3n sobre Santa Cruz. O'Higgins defende o dereito de integrarse como unha soa naci\u00f3n o Alto Per\u00fa e o Baixo Per\u00fa, adher\u00edndose ao integracionismo de Santa Cruz. De igual xeito est\u00e1 en contra da pol\u00edtica belicista de Diego Portales..\nO 1 de decembro de 1837 env\u00eda unha misiva a Santa cruz expres\u00e1ndolle o seu pesar polo inicio da Guerra contra a Confederaci\u00f3n Per\u00fa-Boliviana, as\u00ed como celebrando o tratado de paz asinado con Manuel Blanco Encalada.. Finalmente, o 10 de novembro de 1838 O'Higgins escribe sendas cartas a Santa Cruz e Manuel Bulnes, ofrec\u00e9ndose como mediador na guerra. Terminada a Confederaci\u00f3n, Agust\u00edn Gamarra, ordena confiscar a condecoraci\u00f3n que lle outorgou Santa Cruz a O'Higgins.\nO 8 de agosto de 1839, o Goberno chileno restit\u00faelle, o grao de \"Capit\u00e1n Xeneral do Ex\u00e9rcito de Chile\", coa s\u00faa respectiva antig\u00fcidade.\nPostulou desde Lima \u00e1 presidencia, obtendo s\u00f3 1 voto, polo tanto foi derrotado por Manuel Bulnes.\nO 6 de outubro de 1842, o Congreso Nacional de Chile reco\u00f1\u00e9celle o dereito a gozar dos seus soldos, o cal abr\u00edalle a porta para volver ao pa\u00eds. Tras dirixirse ao Callao para embarcarse a Chile, o 28 de setembro de 1842, sentiuse desfallecer. O doutor Young, que o asist\u00eda, ordena trasladalo a Lima, logo dun novo ataque experimentado o 3 de outubro. \u00c1s 12.30 do 24 de outubro de 1842 \u00e1 idade de 64 anos, faleceu Bernardo O'Higgins na cidade de Lima, produto dun problema card\u00edaco, pero antes de falecer, na s\u00faa agon\u00eda, escoitouse a palabra: Magallanes\nOs seus restos foron sepultados en chan peruano grazas \u00e1 caridade da s\u00faa veci\u00f1anza e foron repatriados en 1869, contravindo os seus expresos desexos de ser sepultado na cidade de Concepci\u00f3n. Por longo tempo permaneceron nun sarc\u00f3fago de m\u00e1rmore de Carrara no Cemiterio Xeral de Santiago, ata que o 20 de agosto de 1979 a urna foi trasladada por orde de Augusto Pinochet ao \"Altar da Patria\", \u00e1 entrada da Avenida Bulnes, fronte ao Palacio de la Moneda.\nO 18 de outubro de 2004 os restos de O'Higgins foron levados temporalmente ata a Escola Militar, debido \u00e1 construci\u00f3n da nova Praza da Cidadan\u00eda. Permaneceron al\u00ed ata o 10 de marzo de 2006 cando o seu corpo foi trasladado, agora en forma definitiva, \u00e1 nova cripta subterr\u00e1nea do Libertador, no mesmo espazo que ocupaba o \"Altar da Patria\".\nO 15 de agosto de 2007, a casa onde residiu os seus \u00faltimos anos en San Vicente de Ca\u00f1ete foi seriamente afectada por un terremoto. Actualmente a\u00ednda residen en Ca\u00f1ete a maior\u00eda dos descendentes de Demetrio O'Higgins, fillo \u00fanico do procer chileno, falecido en 1868 e orixe da s\u00faa familia peruana que a dicir do historiador Antonio Zapata son os \u00fanicos descendentes directos do heroe chileno.\nA principios de 2009 foi restaurada a casa onde viviu en Lima, sendo esta administrada agora pola Pontificia Universidade Cat\u00f3lica do Per\u00fa e restaurada pola empresa JL Conserva EIRL\nV\u00e9xase tam\u00e9n.\nBibliograf\u00eda.\n\"Todos os textos est\u00e1n en castel\u00e1n\""}
{"id": "27020", "revid": "1131", "url": "https://gl.wikipedia.org/wiki?curid=27020", "title": "Osa maior", "text": ""}
{"id": "27021", "revid": "22795", "url": "https://gl.wikipedia.org/wiki?curid=27021", "title": "Lynx", "text": "Lynx pode referirse \u00e1:"}
{"id": "27022", "revid": "98629", "url": "https://gl.wikipedia.org/wiki?curid=27022", "title": "A perla", "text": "A perla \u00e9 unha novela en lingua inglesa de John Steinbeck, publicada en 1947 por The Viking Press co t\u00edtulo de The Pearl. Foi traducida ao galego por Benigno Fern\u00e1ndez Salgado, e publicado en 1990 pola Editorial Galaxia con ilustraci\u00f3ns de Teresa C\u00e1mara.\nConta a historia de Kino, un indio do golfo de M\u00e9xico que atopa unha perla dun valor incalculable coa que espera poder mellorar a vida da s\u00faa familia. A pesar das ilusi\u00f3ns que o achado suscita, Kino descubrir\u00e1 que a nova riqueza s\u00f3 o leva \u00f3 encontro da corrupci\u00f3n do mundo civilizado. Coma moitas das obras de Steinbeck, a novela desenvolve os temas da pobreza e da riqueza, concentr\u00e1ndose no poder malversador da riqueza e nas s\u00faas relaci\u00f3ns e conexi\u00f3ns coa felicidade.\nSinopse.\nKino e a s\u00faa muller Juana acababan de espertar cando ven a un escorpi\u00f3n esvarando pola corda do barrelo de Coyotito, o seu meni\u00f1o. Kino non consegue libralo da picadura e Juana tenta succionar o veleno. L\u00e9vano \u00f3 m\u00e9dico, que non accede a atender o beb\u00e9 pois Kino e Juana non son m\u00e1is ca dous pobres indios. Coma outros d\u00edas, Kino faise \u00f3 mar na s\u00faa canoa e a sorte quere que ese d\u00eda atope \"a perla do mundo\". O m\u00e9dico sabe do achado da perla e intenta aproveitarse de Kino, o mesmo ca un desco\u00f1ecido que entre as sombras da noite tenta roubarlla da s\u00faa choza pero \u00e9 obrigado por Kino a sa\u00edr fuxindo. \u00d3 d\u00eda seguinte, a familia acompa\u00f1ada por unha multitude, tenta vender a perla sen \u00e9xito pois os compradores, que se puxeron de acordo, ofr\u00e9cenlle moito menos do que realmente vale. Kino decide ir \u00e1 cidade vender a perla, pero Juana, que entrev\u00e9 os perigos a que a perla os exp\u00f3n, esperta cedo e est\u00e1 decidida a desfacerse dela. Kino chega a tempo de agarrarlla cando a vai tirar, reacciona con violencia, e golpea a Juana. A partir de aqu\u00ed, todo o mundo se confabula para arrebatarlles a perla. Qu\u00e9imanlles a casa, desfanlles a canoa e vense obrigados a sa\u00edr fuxindo se queren salvar as vidas. Esc\u00f3ndense na casa de Juan Tom\u00e1s -irm\u00e1n de Kino- e da s\u00faa muller Apolonia e pola ma\u00f1\u00e1 marchan \u00e1 capital. No cami\u00f1o uns rastreadores at\u00e1canos e a pesar de que Kino consegue matalos a todos, un disparo perdido fere de morte a Coyotito. Kino e Juana, derrotados, regresan a s\u00faa aldea avanzando entre a multitude que lles abre o cami\u00f1o \u00f3 seu paso. A perla trouxera a desgraza as s\u00faas vidas pero un triste atisbo de esperanza brilla cando Kino a arrebola volv\u00e9ndoa \u00f3 mar.\nEs\u00e9xese cr\u00edtica.\nA historia que se nos conta responde aparentemente a un conto da tradici\u00f3n oral que John Steinbeck reelabora a modo de par\u00e1bola do ben e do mal para preguntarse sobre os efectos dos nosos plans e das nosas decisi\u00f3ns. Con isto en mente, Steinbeck foi capaz de crear unha pequena xoia da literatura universal. En 1962, cando recib\u00eda o Premio Nobel de Literatura, Steinbeck describ\u00eda no seu discurso a obriga que se impu\u00f1a como escritor para tentar \"sacar \u00e1 luz os so\u00f1os escuros e perigosos da humanidade co prop\u00f3sito de melloralos\".\nNesta breve novela, Kino, o pescador pobre que encontra o tesouro, proxecta sobre a Perla o so\u00f1o da s\u00faa liberaci\u00f3n. Coida que na s\u00faa superficie se entrev\u00e9 a posibilidade da educaci\u00f3n para o seu fillo e a salvaci\u00f3n da s\u00faa xente. Steinbeck, por\u00e9n, mostraranos a ambivalencia dos obxectos m\u00e1is preciosos sobre os seres humanos: primeiro, am\u00f3sanos o mundo que precedeu o descubrimento da gran Perla; logo, os cambios que se precipitan. Na primeira escena, o lector asiste \u00e1 escena case m\u00edstica do amencer sobre o golfo e o d\u00eda a d\u00eda dos labores calados e rutineiros de Juana. Na cabeza de Kino, a luz reverbera sinestesicamente na canci\u00f3n tranquila, entra\u00f1able e ancestral da familia. Mais algo tan real como o espertar da ma\u00f1\u00e1 non tardar\u00e1 en ceder o paso \u00e1 ilusi\u00f3n doutros posibles mundos. \"Neste golfo de luz incerta, poida que houbese m\u00e1is ilusi\u00f3ns ca realidades\". Ser\u00e1 a Perla, coa s\u00faa rutilante aparici\u00f3n, a que desencadear\u00e1, ademais dos pensamentos m\u00e1is elevados -a ansia de mellorar e a esperanza de poder liberarse da opresi\u00f3n secular do home branco-, os instintos m\u00e1is primarios e os desexos m\u00e1is escuros a cantos se acheguen a ela. O mundo mellor que parece prometer fai aflorar asemade a maldade que xace agochada nos coraz\u00f3ns de t\u00f3dolos seres humanos sen distinci\u00f3n.\nCando o so\u00f1o se escurece \u00f3 se negar o doutor a curar o seu fillo Coyotito, cando a envexa e a cobiza se apoderan dos que lla queren roubar, Kino non dubidar\u00e1 en responder coa mesma violencia e caoas mesmas armas con que \u00e9 atacado, matando a varios dos seus perseguidores e provocando indirectamente a morte do seu propio fillo. Steinbeck nunca falou de se haber\u00eda outras posibilidades para os seus protagonistas. Eses, di no pre\u00e1mbulo, foron os feitos que se contan da historia de Kino, de Juana e de Coyotito, e \u00e9 as\u00ed como, a trav\u00e9s da traxedia final, aboca \u00f3s lectores nunha especie de catarse a que se acaben preguntando sobre os paradoxos que supo\u00f1en as acci\u00f3ns e reacci\u00f3ns con que obran os personaxes das s\u00faas novelas.\nComo recurso ret\u00f3rico que \u00e9 de natureza fundamentalmente moral, Steinbeck consegue, a trav\u00e9s da par\u00e1bola que nos ofrece, reenviarnos a cuesti\u00f3n que el mesmo se puxo cando recolleu o conto das bocas ind\u00edxenas: \u00e9 suficiente o pensamento exclusivamente racional para a comprensi\u00f3n dos misterios da existencia e da ambici\u00f3n humanas?\nAdaptaci\u00f3n cinematogr\u00e1fica.\nA pel\u00edcula, \"La perla\", unha produci\u00f3n mexicana de \u00c1guila Films, segue de cerca o argumento da novela de Steinbeck. Foi adaptada por Emilio Fern\u00e1ndez, John Steinbeck e Jack Wagner, dirixida por Emilio Fern\u00e1ndez e protagonizada por Pedro Armend\u00e1riz e Mar\u00eda Elena Marqu\u00e9s."}
{"id": "27024", "revid": "23204", "url": "https://gl.wikipedia.org/wiki?curid=27024", "title": "Elaine Anderson Scott", "text": "Elaine Anderson Scott Steinbeck, nada o 14 de agosto de 1914 e finada o 27 de abril de 2003, foi unha actriz americana e unha das primeiras mulleres en desempe\u00f1ar o posto de \"stage manager\" na d\u00e9cada dos corenta. Mentres estivo casada co actor Zachary Scott tam\u00e9n recibiu o nome de Elaine Scott. Despois do seu matrimonio co escritor John Steinbeck foi co\u00f1ecida como Elaine Steinbeck.\nTraxectoria.\nNaceu en Austin, Texas en 1914, no seo dunha familia pr\u00f3spera cos negocios petrol\u00edferos. Estivo interesada en actuar dende pequena e estudou drama en UTA. Na d\u00e9cada dos corenta trasl\u00e1dase co seu primeiro marido a Nova York, onde comezar\u00e1 a traballar no teatro e a aprender os aspectos t\u00e9cnicos da produci\u00f3n teatral. \nTras conseguir o divorcio de Zachary Scott, casou \u00e1 semana seguinte con John Steinbeck o 28 de decembro de 1950. Permaneceron casados ata a morte de Steinbeck en 1968, actuando de voceira e abandeirada del en conferencias \u00f3 longo de todo o mundo e gardando celosamente o seu legado literario. Foi a editora da s\u00faa correspondencia baixo o t\u00edtulo de \"A Life in Letters\" (Steinbeck, John, Ed. Elaine Steinbeck e Robert Wallsten (1975). Steinbeck: \"A Life in Letters\", Viking: University of California Press). Tivo unha filla con Scott, Waverly Scott.\nMorreu en Manhattan no 2003."}
{"id": "27026", "revid": "55340", "url": "https://gl.wikipedia.org/wiki?curid=27026", "title": "Lista de constelaci\u00f3ns", "text": "Esta \u00e9 unha lista de constelaci\u00f3ns:"}
{"id": "27027", "revid": "51040", "url": "https://gl.wikipedia.org/wiki?curid=27027", "title": "San Salvador de Budi\u00f1o, O Porri\u00f1o", "text": "San Salvador de Budi\u00f1o \u00e9 unha parroquia que se localiza no concello do Porri\u00f1o. Segundo o IGE, en 2022 ti\u00f1a 2.056 habitantes (1.007 homes e 1.049 mulleres), distribu\u00eddos en 27 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.979 habitantes. \nXeograf\u00eda.\nBudi\u00f1o est\u00e1 situada ao sur do concello, e \u00e9 unha das de maior \u00e1rea. O ecosistema das G\u00e1ndaras, declarado Espazo Protexido de Interese Natural, o r\u00edo Louro forma unha lagoa. Na parroquia sit\u00faase ademais o Faro de Budi\u00f1o, de estrutura gran\u00edtica.\nA parroquia est\u00e1 atravesada pola AP-9, a N-550 e o ferrocarril de Redondela a Tui, e acolle os pol\u00edgonos industriais das G\u00e1ndaras e A Granxa.\nHistoria.\nNas escavaci\u00f3ns da construci\u00f3n da autov\u00eda Vigo-Portugal atop\u00e1ronse restos prehist\u00f3ricos de diferentes \u00e9pocas, como \u00fatiles l\u00edticos do paleol\u00edtico, m\u00e1moas, e cer\u00e1mica campaniforme. Estes achados cons\u00e9rvanse no museo Qui\u00f1ones de Le\u00f3n de Vigo e no museo de Pontevedra.\nA igrexa parroquial de san Salvador ten a s\u00faa orixe nun mosteiro constru\u00eddo en 1083 pola orde de Cluny, visitado en 1092 polo monxe Dalmacio, nomeado posteriormente bispo de Compostela. Esa primeira construci\u00f3n, ocupada por un prior, oito frades e un capel\u00e1n comensal, ti\u00f1a car\u00e1cter provisional. A igrexa foi reconstru\u00edda a medidados do s\u00e9culo XII por canteiros que traballaban na primeira fase da catedral de Tui. O mosteiro foi eliminado en 1436, agreg\u00e1ndose as s\u00faas contas \u00e1 Mesa Capitular de Tui e quedando o templo como igrexa parroquial. En 1752, sendo p\u00e1rroco Francisco Antonio Rodr\u00edguez de Gut\u00edn, foi destru\u00edda en gran parte por mor dun raio, como testemu\u00f1a a inscrici\u00f3n situada sobre a porta de entrada. Nesa \u00e9poca engadiuse o actual corpo de fachada e o corpo de naves. Foi reconstru\u00edda de novo no s\u00e9culo XX despois dun grande incendio. Con todo, nin o raio nin o incendio afectaron en exceso \u00e1 capela maior, que a\u00ednda conserva o estilo rom\u00e1nico orixinal.\nNo Barrio do Casal hai unha capela e un peto de \u00e1nimas. Malia que a capela est\u00e1 baixo a advocaci\u00f3n de Santo Ant\u00f3n, \u00e9 co\u00f1ecida popularmente como capela de San Blas, debido a que foi reconstru\u00edda cos cartos do usufruto que a confrar\u00eda de San Blas obti\u00f1a das vendas de gando no antigo campo da feira anexo. A capela orixinal, de orixe medieval, foi reconstru\u00edda en 1738. Destaca a cuberta da fachada sur e a escultura do santo da fachada, con h\u00e1bito franciscano e sostendo un elemento vexetal na destra, mentres \u00e9 flanqueado por sendas figuras de anxos trompeteiros. O peto de \u00e1nimas de San Ant\u00f3n, do s\u00e9culo XVIII, est\u00e1 no muro do adro da capela. Tr\u00e1tase dun peto de tipo pechado cunha gran pedra cadrada de base, co caix\u00f3n de ferro para as esmolas na parte central. O retablo est\u00e1 feito de lata grosa (o \u00fanico exemplo galego destas caracter\u00edsticas xunto co peto de Goi\u00e1n), na que aparecen San Ant\u00f3n (tonsurado, con h\u00e1bito e cord\u00f3n, sostendo nunha das s\u00faas mans un rosario), e as \u00e1nimas, das que hoxe en d\u00eda soamente se aprecia a cabeza dunha delas. A\u00ednda se aprecian restos de policrom\u00eda.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado da Louri\u00f1a, na diocese de Tui-Vigo."}
{"id": "27028", "revid": "6568797", "url": "https://gl.wikipedia.org/wiki?curid=27028", "title": "Torneiros, O Porri\u00f1o", "text": "San Salvador de Torneiros \u00e9 unha parroquia do concello do Porri\u00f1o. Segundo o IGE en 2014 ti\u00f1a 3889 habitantes (1925 homes e 1964 mulleres), 130 menos ca en 2004 (2048 mulleres e 1971 homes) e 123 m\u00e1is ca en 1999. Ten 8 entidades de poboaci\u00f3n.\nActualmente o arcebispado distingue, e s\u00f3 con car\u00e1cter eclesi\u00e1stico, entre San Salvador de Torneiros e San Rosendo de Torneiros. Esta \u00faltima foi creada en 1995 e est\u00e1 formada polos pol\u00edgonos residenciais presentes na parroquia, constru\u00eddos no lugar da Relva.\nHistoria.\nO nome de Torneiros prov\u00e9n da profesi\u00f3n aferrada aos tornos, abundantes na zona ao longo do r\u00edo que percorre a parroquia. Indicios da tradici\u00f3n oral dan lugar \u00e1 existencia de asentamentos de antigos precursores na parroquia, as\u00ed como alteraci\u00f3ns no terreo como \u00e9 no caso do coto da Mota (barrio da Mota). A Mota consta no PXOM do Porri\u00f1o (aprobado o 26/6/2003 e publicado no BOP o 21/10/2003) como zona de protecci\u00f3n integral e xeral debido a existencia de elementos arqueol\u00f3xicos da \u00e9poca medieval.\nCultura.\nTorneiros goza de festas emblem\u00e1ticas, como \u00e9 a Xuntanza de Torneiros, de m\u00e1is de 30 anos, organizada dende os seus comezos pola Asociaci\u00f3n de Veci\u00f1os de Torneiros e con grande interese no municipio e arredores.\nNos seus comezos a festa dos callos do Porri\u00f1o foi levada a cabo no recinto da asociaci\u00f3n de veci\u00f1os da parroquia, instalaci\u00f3ns que soportaban a gusto a presenza de toda a xente asistente. Por motivos pol\u00edticos esta festa desvinculouse da parroquia para celebrarse no centro da vila.\nA igrexa de San Salvador de Torneiros \u00e9 a \u00fanica da parroquia. Garda no seu interior as imaxes do Salvador e da Virxe das Frores. Tam\u00e9n disp\u00f3n de d\u00faas capelas, a de San Roque e a de San Rosendo. A capela de San Roque foi creada a mediados do s\u00e9culo XX e foi restaurada tras un terrible incendio; no seu interior garda a imaxe do tan milagreiro San Roque (15-16-17-agosto, festa local). A de San Rosendo foi creada fai menos dunha d\u00e9cada e ten un estilo moderno.\nEducaci\u00f3n.\nEsta parroquia pos\u00fae dous colexios de educaci\u00f3n primaria, o CEIP Antonio Palacios (primeiro colexio de ensinanza mixta implantado na comarca) e o CEIP Ribeira (que tam\u00e9n imparte clases de ESO). Para o ensino secundario, tanto obrigatorio como para adultos, en Torneiros est\u00e1 o IES Ribeira do Louro, segundo instituto creado no concello despois do IES Pino Manso. Nun primeiro momento funcionou como instituto de formaci\u00f3n profesional pero coa implantaci\u00f3n da LOXSE pasou a ter tanto ESO, Bacharelato tecnol\u00f3xico, de humanidades e de letras como ciclos medio e superior de comercio internacional, ciclo medio de electr\u00f3nica de consumo e superior de inform\u00e1tica e telecomunicaci\u00f3ns.\nInvestigaci\u00f3n.\nEsta parroquia disp\u00f3n do \u00fanico instituto tecnol\u00f3xico da zona, o Centro Tecnol\u00f3xico Armando Priegue - AIMEN (Asociaci\u00f3n de Investigaci\u00f3n Metal\u00fargica Espa\u00f1ola del Noroeste), instituci\u00f3n sen \u00e1nimo de lucro coa finalidade de investigaci\u00f3n en materiais e novas t\u00e9cnicas de fabricaci\u00f3n."}
{"id": "27029", "revid": "5863", "url": "https://gl.wikipedia.org/wiki?curid=27029", "title": "Briallos, Portas", "text": "San Cristovo de Briallos \u00e9 unha parroquia que se localiza no concello de Portas. Segundo o INE en 2010 ti\u00f1a 422 habitantes (227 mulleres e 195 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 473 habitantes.\nTen unha extensi\u00f3n de 3,7\u00a0km\u00b2, o que a converten na parroquia m\u00e1is pequena de Portas. At\u00e9 a creaci\u00f3n dos concellos coa Divisi\u00f3n territorial de Espa\u00f1a en 1833, pertenceu \u00e1 xurisdici\u00f3n de Pe\u00f1aflor.\nPatrimonio.\nA igrexa parroquial de San Cristovo foi reconstru\u00edda en 1727. O 12 de abril do ano 2016 un raio impactou contra a espadana do campanario causando cuantiosos danos na estrutura do mesmo. No interior do templo son interesantes os retablos do s\u00e9culo XVIII.\nA ermida de San Roque est\u00e1 situada no lugar de Castro. Nela cel\u00e9branse as festas de San Roque e Nosa Se\u00f1ora de Lourdes.\nNas proximidades da estrada N-550 hai un cruceiro e un peto de \u00e1nimas, que ten unha talla e unha inscrici\u00f3n co texto \"Polas \u00e1nimas do purgatorio. Reformado por herdeiros de Manuel Herosa e familia ano de 1.898\". Hai outros dous cruceiros en Outeiri\u00f1o e outro na Bouza de San Blas.\nO Cami\u00f1o portugu\u00e9s, \u00f3 sa\u00edr de Coruto, int\u00e9rnase na parroquia de Briallos onde o concello pos\u00fae un albergue de peregrinos.\nFestas.\nA festa de m\u00e1is sona nesta parroquia \u00e9 a romaxe de San Brais que se celebra o 3 de febreiro. Cel\u00e9branse misas durante todo o d\u00eda nas que os devotos do Santo unxen a gorxa con aceite bendito. Ao finalizar cada acto lit\u00farxico os asistentes mercan os tradicionais fanchucos benditos de San Brais.\nO Rosario da Aurora cel\u00e9brase o \u00faltimo s\u00e1bado de maio na honra da Virxe Inmaculada. Sae en procesi\u00f3n Nosa Se\u00f1ora pasando polos distintos puntos dunha parte de Briallos, unha procesi\u00f3n longa na que se fan paradas en todos os lugares. A continuaci\u00f3n cel\u00e9brase unha misa cantada.\nA festa de San Roque e A Nosa Se\u00f1ora de Lourdes cel\u00e9brase na capela de San Roque a primeira fin de semana de setembro, o s\u00e1bado na honra de San Roque e o Domingo na honra da Virxe de Lourdes.\nEn xullo cel\u00e9branse as festas patronais na honra da Virxe do Carme, A Nosa Se\u00f1ora do Perpetuo Socorro, San Cristovo (patr\u00f3n) e o Sant\u00edsimo Sacramento. No d\u00eda de San Cristovo as persoas adornan os seus veh\u00edculos para sa\u00edr en procesi\u00f3n detr\u00e1s do cami\u00f3n que porta a imaxe do Santo, o d\u00eda seguinte, cel\u00e9brase o Sant\u00edsimo, con grandes alfombras florais que ocupan a estrada dende o adro da igrexa ata o cruceiro de pedra que se encontra na bouza de San Brais."}
{"id": "27030", "revid": "1131", "url": "https://gl.wikipedia.org/wiki?curid=27030", "title": "Lanta\u00f1o, Portas", "text": "San Pedro de Lanta\u00f1o \u00e9 unha parroquia que se localiza no concello de Portas. Segundo o padr\u00f3n municipal de 2014 ti\u00f1a 699 habitantes (337 homes e 362 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 729 habitantes."}
{"id": "27031", "revid": "1131", "url": "https://gl.wikipedia.org/wiki?curid=27031", "title": "Portas, Portas", "text": "Santa Mar\u00eda de Portas \u00e9 unha parroquia que se localiza no concello de Portas. Segundo o padr\u00f3n municipal en 2014 ti\u00f1a 959 habitantes (466 homes e 493 mulleres), 57 menos ca en 1999. Ten 24 entidades de poboaci\u00f3n."}
{"id": "27032", "revid": "54336", "url": "https://gl.wikipedia.org/wiki?curid=27032", "title": "Romai, Portas", "text": "San Xi\u00e1n de Romai \u00e9 unha parroquia que se localiza no concello de Portas. Segundo o IGE en 2010 ti\u00f1a 979 habitantes (518 mulleres e 461 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 997 habitantes. Actualmente esta tendencia de declive foise moderando e mant\u00e9ndose unha correcta relaci\u00f3n entre a taxa de natalidade e de mortalidade no 2015.\nPatrimonio.\nHoubo un poboado castrexo no Peso, en Romai Vello. Nel atopouse unha ara votiva romana, conservada no Museo de Pontevedra.\nA igrexa parroquial \u00e9 de orixe rom\u00e1nica. A fachada ten a portada de arco apuntado e dobre arquivolta. No interior do templo hai un arco triunfal de medio punto. Preto do templo hai un cruceiro coa imaxe da Virxe das Dores, e hai outro m\u00e1is no lugar de Cubelo."}
{"id": "27034", "revid": "5863", "url": "https://gl.wikipedia.org/wiki?curid=27034", "title": "Cedeira, Redondela", "text": "Santo Andr\u00e9 de Cedeira \u00e9 unha parroquia que se localiza no concello de Redondela. Segundo o IGE en 2013 ti\u00f1a 2.023 habitantes (1.050 mulleres e 973 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.159 habitantes."}
{"id": "27035", "revid": "98629", "url": "https://gl.wikipedia.org/wiki?curid=27035", "title": "Cesantes, Redondela", "text": "San Pedro de Cesantes \u00e9 unha parroquia que se localiza no concello de Redondela.\nA parroquia de Cesantes limita ao Norte con Soutoxuste (O Viso, Redondela), ao leste coa parroquia do Viso, ao sur con Redondela e ao oeste coa r\u00eda de Vigo. Abarca, \u00e1 parte do territorio peninsular, as illas de San Sim\u00f3n e San Ant\u00f3n. Nos tempos nos que era maioritariamente poboada por mari\u00f1eiros, popularmente era co\u00f1ecida polo nome de \"Os-Tras\", que subsiste a\u00ednda entre a xente maior e nalg\u00fans r\u00f3tulos comerciais.\nOs seus principais barrios son Outeiro das Penas, Carballi\u00f1o, O Coto e San Pedro, pero podemos atopar subzonas coma A Pantalla, Catapeixe ou Couto do Mexo, ademais da illa de San Sim\u00f3n, que administrativamente pertence a Cesantes. A parroquia ten unha extensi\u00f3n aproximada de 12\u00a0km\u00b2. A pesar de ser unha vila costeira conta cun relevo bastante irregular. A superficie arb\u00f3rea rolda o 5 por cento e a parroquia \u00e9 atravesada polo r\u00edo Pexegueiro. Ten porto propio, lonxa e unha confrar\u00eda de Pescadores, a confrar\u00eda de San Xo\u00e1n. Ademais aloxa un porto deportivo e un peirao.\nXentilicio.\nO seu xentilicio \u00e9 cesantino.\nToponimia.\nO nome de Cesantes poder\u00eda derivar da palabra celta \"\"cee\" (peirao) e \"sanctes\"\" (santo).\nLugares de Interese.\nA parroquia de San Pedro de Cesantes cont\u00e9n un gran n\u00famero de zonas de interese natural, ao estar integrada no fondo da R\u00eda de Vigo.\nEnseada de San Sim\u00f3n.\nA Enseada de San Sim\u00f3n na que se atopa a Illa de San Sim\u00f3n e a Illa de San Ant\u00f3n, coa estatua na honra de Jules Verne que na s\u00faa novela \"20.000 leguas de viaxe submarino\" relatou a s\u00faa estad\u00eda no fondo da R\u00eda de Vigo, son dous dos atractivos naturais da parroquia.\nPraia de Cesantes.\nO complexo da praia de Cesantes est\u00e1 integrado polo areal (duns 2.400 m de longo), un paseo mar\u00edtimo e un espazo con dunas protexido en v\u00edas de recuperaci\u00f3n. Esta praia \u00e9 unha das poucas que se atopan entre as cidades de Pontevedra e Vigo, polo que no ver\u00e1n \u00e9 moi concorrida polos ba\u00f1istas. As s\u00faas augas tranquilas e libres das ondas propias do Atl\u00e1ntico fan que esta praia sexa axeitada para a pr\u00e1ctica de deportes acu\u00e1ticos coma o windsurf ou o kytesurf.\nPoboaci\u00f3n.\nCesantes ti\u00f1a 3.467 habitantes no ano 2010 segundo datos do Instituto Galego de Estat\u00edstica, dos cales 1.694 eran homes e 1.773 mulleres, distribu\u00eddos en catro entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 3.387 habitantes. A maior\u00eda desa poboaci\u00f3n ded\u00edcase a actividades propias dunha vila mari\u00f1eira, tales como a pesca, o marisqueo ou o turismo.\nOutros datos.\nAs festas m\u00e1is importantes na parroquia son as Festas da Virxe do Carme, festa relixiosa e a Festa do Mari\u00f1eiro, de tipo gastron\u00f3mica. As Festas do Carme cel\u00e9branse o 21, 22 e 23 de xu\u00f1o e destacan a procesi\u00f3n mar\u00edtima da virxe e a tirada de fogos de luces.\nA Festa do Mari\u00f1eiro, normalmente celebrada a mediados de agosto, consiste nunha gran \"fideu\u00e1\" que poden degustar todos os asistentes. Outra festa relixiosa importante \u00e9 a Festa de San Pedro, na honra do patr\u00f3n do pobo, ao que lle d\u00e1 nome. Outros actos a destacar son a Traves\u00eda a nado ata a Illa de San Sim\u00f3n, na que se procede a un percorrido de 500 metros dende a praia ata a illa.\nCesantes ten varias asociaci\u00f3n coma o Centro Cultural Recreativo, o club de Remo Cesantes ou un obradoiro de estudos locais que realiza actividades na parroquia, chamado Obradoiro de Estudos Locais, creado por familiares de Fernando Monroy.\nA gran tradici\u00f3n mari\u00f1eira da parroquia viuse afectada pola traxedia do barco \"O'Bah\u00eda\" no 2004, no que morreron varios veci\u00f1os da parroquia e aos que se lles dedicou un mon\u00f3lito na praia de Cesantes."}
{"id": "27036", "revid": "54336", "url": "https://gl.wikipedia.org/wiki?curid=27036", "title": "Chapela, Redondela", "text": "San Fausto de Chapela \u00e9 unha parroquia que se localiza no concello de Redondela. Segundo o IGE en 2013 ti\u00f1a 7.538 habitantes (3.830 mulleres e 3.708 homes), distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 7.498 habitantes. Eclesiasticamente pertence ao arciprestado de Vigo-Teis.\nXentilicio.\nO seu xentilicio \u00e9 chapeleiro."}
{"id": "27037", "revid": "89787", "url": "https://gl.wikipedia.org/wiki?curid=27037", "title": "Negros, Redondela", "text": "Santo Estevo de Negros \u00e9 unha parroquia que se localiza no concello de Redondela. Segundo o IGE en 2009 ti\u00f1a 533 habitantes, distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 547 habitantes.\nXeograf\u00eda.\nLimita ao norte coa parroquia de Cedeira, ao sur con Cabeiro, ao leste con Saxamonde e ao oeste con Trasma\u00f1\u00f3. Est\u00e1 atravesada pola estrada N-555 (que vai de Redondela ao aeroporto de Peinador) e a v\u00eda f\u00e9rrea que une Redondela e Ourense.\nHistoria.\nEsta parroquia tivo importancia a comezos do s\u00e9culo XIX na guerra napole\u00f3nica, na que a partida do cura da parroquia, Ram\u00f3n Lamas obtivo reco\u00f1ecemento na reconquista de Vigo, no axexo do posto de garda franc\u00e9s da parroquia de Saxamonde, na Barreira, e posterior informe dos movementos \u00f3s oficiais militares.\nPatrimonio.\nNo monte de Santo Estevo de Negros hai restos dun poboado castrexo, o Castro de Negros. Preto de al\u00ed est\u00e1 o complexo arqueol\u00f3xico de Monte Penide na lindeira con San Vicente de Trasma\u00f1\u00f3, Cedeira e Cabeiro, entre o que destaca a M\u00e1moa do Rei. Asemade dos achados de oler\u00eda do monte do Castro, ten ente outro patrimonio unha igrexa que ten sancrist\u00eda e \u00e1bsida do XVI e a portada \u00e9 de finais do XVIII. Ten mu\u00ed\u00f1os de auga en funcionamento, dous en Fix\u00f3n, tam\u00e9n en Fix\u00f3n d\u00faas pontes, unha xa citada no principio do s\u00e9culo XIX.\nFestas.\nA festa patronal \u00e9 o 26 de decembro. O primeiro domingo de outubro cel\u00e9brase a festa da maz\u00e1."}
{"id": "27038", "revid": "5863", "url": "https://gl.wikipedia.org/wiki?curid=27038", "title": "Quintela, Redondela", "text": "San Mamede de Quintela \u00e9 unha parroquia que se localiza no concello de Redondela. Segundo o IGE en 2013 ti\u00f1a 683 habitantes (352 mulleres e 331 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 732 habitantes."}
{"id": "27039", "revid": "25871", "url": "https://gl.wikipedia.org/wiki?curid=27039", "title": "Reboreda, Redondela", "text": "Santa Mar\u00eda de Reboreda \u00e9 unha parroquia que se localiza no concello de Redondela. Segundo o INE en 2010 ti\u00f1a 2.231 habitantes (1.149 mulleres e 1.082 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.247 habitantes.\nPatrimonio.\nA igrexa parroquial de Santa Mar\u00eda de Reboreda \u00e9 do s\u00e9culo XVIII. Nun principio constitu\u00eda unha capela anexa do Pazo de Reboreda ao que a\u00ednda est\u00e1 unida mediante pasadizo elevado, de estilo barroco. No exterior presenta unha porta adintelada, fornelo e torre de espadana. Tam\u00e9n ten un escudo coas armas dos Prego de Montaos, Soutomaior, Troncoso e Lira e os vascos Mondrag\u00f3n como benfeitores desta construci\u00f3n.\nNo lugar de Asnelle de Abaixo est\u00e1 o Pazo do Pousadouro."}
{"id": "27040", "revid": "54334", "url": "https://gl.wikipedia.org/wiki?curid=27040", "title": "Redondela, Redondela", "text": "Santiago de Redondela \u00e9 unha parroquia que se localiza no concello de Redondela. Segundo o IGE en 2013 ti\u00f1a 7.330 habitantes (3.770 mulleres e 3.560 homes), nunha soa entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 6.419 habitantes."}
{"id": "27041", "revid": "54336", "url": "https://gl.wikipedia.org/wiki?curid=27041", "title": "Saxamonde, Redondela", "text": "San Rom\u00e1n de Saxamonde \u00e9 unha parroquia que se localiza no concello de Redondela. Segundo o padr\u00f3n municipal de 2014 ti\u00f1a 778 habitantes (365 homes e 413 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 808 habitantes.\nHistoria.\nPor aqu\u00ed pasaba a v\u00eda XIX do itinerario de Antonino. Na parroquia hab\u00eda un miliario do s\u00e9culo II, atopado pola Sociedade Arqueol\u00f3xica de Pontevedra, cortado lonxitudinalmente en catro partes usadas como postes para parras. D\u00faas das partes estaban no Socalco de Veigadeira, leira do lugar de Padr\u00f3n (top\u00f3nimo este que fai referencia \u00e1 pedra), a 30 metros da Estrada Vella. As outras d\u00faas partes estaban na parroquia de Quintela. O miliario, de 2,9 m de alto e 2,29 m de di\u00e1metro, est\u00e1 dedicado a Publio Elio Hadriano, emperador entre os anos 117 e 138. O texto indica que o miliario est\u00e1 a 17 millas de Tui.\nIMPCAESTRAIANO&lt;br&gt;ADRIANO AV&lt;br&gt;PONTIFMAX&lt;br&gt;TRIBPOTEST II&lt;br&gt;COS III PPAT&lt;br&gt;MPXVII\nImp(eratori) Caes(ari) Traiano&lt;br&gt;[H] adriano Au [g(usto)]&lt;br&gt;Pontif(ici) Max(imo)&lt;br&gt;Tri(bunicia) Postest(ate) [XVI] II&lt;br&gt;Co(n)s(uli) III P(atri) P(atriae)&lt;br&gt;[ A T(ude)] M(ilia) P(assuum) XVII.\nEn 1159 o rei Fernando II concedeu a Gonzalo Mu\u00f1oz o se\u00f1or\u00edo de Saxamonde, con xurisdici\u00f3n civil e criminal. Casou con Estefan\u00eda Aldonza P\u00e1ez de Valadares, filla de Paio Su\u00e1rez de Valadares, quen ao non ter fillos homes nomeouna herdeira. As\u00ed, o se\u00f1or\u00edo de Valadares pasou a pertencer ao de Saxamonde, estando o pazo solar no lugar dos Valos. O fillo de Gonzalo e Estefan\u00eda, \u00c1lvaro Fern\u00e1ndez de Valadares, morreu na Batalla das Navas de Tolosa (1212). O coto estaba composto polas parroquias de Alcabre, Lavadores, San Miguel de Oia, Cabral, Matam\u00e1, Freixeiro, Saxamonde, Nespereira, Quintela, Cabeiro e Vilar de Infesta. A casa solar foi destru\u00edda na Gran Guerra Irmandi\u00f1a, segundo se menciona no preito Tabera - Fonseca.\nO 19 de marzo de 1692 o rei Carlos II concedeu a Jacinto Sarmiento Valadares, se\u00f1or de San Rom\u00e1n de Saxamonde, o t\u00edtulo de conde de San Rom\u00e1n. Jacinto Sarmiento foi ministro do Consello de Italia durante o reinado de Filipe V, e con anterioridade fora inquisidor en Santiago de Compostela. Finou solteiro en 1727, herdando o t\u00edtulo a s\u00faa curm\u00e1 Josefa de Oma\u00f1a Sarmiento de Valadares, que casou con Pedro de Miranda y Osorio.\nEn abril de 1809 as tropas francesas que loitaban na guerra da independencia espa\u00f1ola asasinaron 19 persoas e prenderon lume a diversas construci\u00f3ns. En 1875 constru\u00eduse o t\u00fanel dos Valos, na v\u00eda do ferrocarril que une Vigo e Ourense."}
{"id": "27042", "revid": "5863", "url": "https://gl.wikipedia.org/wiki?curid=27042", "title": "Trasma\u00f1\u00f3, Redondela", "text": "San Vicente de Trasma\u00f1\u00f3 \u00e9 unha parroquia que se localiza no concello de Redondela. Segundo o IGE en 2011 ti\u00f1a 1.050 habitantes (530 mulleres e 520 homes), distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 991 habitantes."}
{"id": "27043", "revid": "1131", "url": "https://gl.wikipedia.org/wiki?curid=27043", "title": "Ventosela, Redondela", "text": "San Marti\u00f1o de Ventosela \u00e9 unha parroquia que se localiza no concello de Redondela. Segundo o IGE en 2014 ti\u00f1a 750 habitantes (377 homes e 373 mulleres). Est\u00e1n distribu\u00eddos en d\u00faas entidades de poboaci\u00f3n (355 en Casti\u00f1eira e 395 no Vilar do Mato). Ten unha superficie de 8\u00a0km\u00b2.\nBarrios e Lugares.\nA parroquia de San Marti\u00f1o agrupa dous barrios claramente diferenciados, O Vilar do Mato, cara a r\u00eda de Vigo, e Casti\u00f1eira cunha situaci\u00f3n netamente interior. Cada entidade ocupa as ladeiras do monte. O punto de uni\u00f3n social e xeogr\u00e1fico entre \u00e1mbolos n\u00facleos \u00e9 o lugar elevado onde se atopa a igrexa parroquial de San Marti\u00f1o, o camposanto e a escola de p\u00e1rvulos que a\u00ednda segue en funcionamento.\nVilar do Mato \u00e9 unha agrupaci\u00f3n de varios lugares ben diferenciados, artellados ladeira abaixo en varios socalcos. As casas est\u00e1n maiormente situadas unha tras doutro ao longo da estrada que une o lugar a Pantalla (cruzamento coa estrada N-550) e a estrada cara Casti\u00f1eira e a veci\u00f1a parroquia de Reboreda. Os principais sub-n\u00facleos son O Eido de Arriba, o Coti\u00f1o, Fontecova e o Eido de Mar\u00eda.\nCasti\u00f1eira ten unha disposici\u00f3n semellante con varios lugares (como A Carosa) estruturados arredor dunha estrada que remata no monte.\nAldeas Infant\u00eds.\nUn terceiro barrio constitu\u00eduse m\u00e1is recentemente no lugar da Mi\u00f1oteira, onde a finais dos anos 70 e polas presi\u00f3ns da familia Regojo, de empresarios t\u00e9xtiles redondel\u00e1ns, os veci\u00f1os cederon varios matos para a instalaci\u00f3n de Aldeas Infant\u00eds de Espa\u00f1a - SOS. Nesta parte da aldea instalouse unha urbanizaci\u00f3n desta ONG na que se acollen nenos orfos ou de fogares con problemas agrupados en varias casas cun titor en cada unha. Polas s\u00faas caracter\u00edsticas e ao tratarse dun recinto ben delimitado xeralmente non se considera parte do resto da aldea.\nCon todo no alto da Mi\u00f1oteira instalouse a fins dos 80 o campo de f\u00fatbol da parroquia, que desde aquela substitu\u00edu ao adro da igrexa coma campo da festa. Nos baixos do palco da festa at\u00f3panse os vestiarios do equipo local O Magosto.\nEconom\u00eda.\nO tecido econ\u00f3mico ata a finais dos 80 consist\u00eda nun modelo h\u00edbrido de econom\u00eda familiar de subsistencia (millo, porcos, vacas, gali\u00f1as) con, polo menos, un membro da familia coma empregado industrial (Citro\u00ebn en Vigo, F\u00e1brica t\u00e9xtil Regojo en Redondela), construci\u00f3n e mar (mari\u00f1eiros de baixura e mariscadoras). Ata a chegada do Mercado \u00danico tam\u00e9n exist\u00eda a recollida casa por casa de leite (Larsa).\nNa actualidade, por\u00e9n, as actividades agrarias est\u00e1n en moitos casos abandonadas, mesmo para subsistencia, e a aldea, pola s\u00faa proximidade a Vigo, Pontevedra e Redondela-vila, converteuse esencialmente nunha \"aldea dormitorio\" de empregados do sector servizos, construci\u00f3n (especialmente a empresa local Impergalicia) e f\u00e1bricas (pol\u00edgonos de Mos, Porri\u00f1o e Centro de Vigo de PSA Peugeot Citro\u00ebn).\nVida cultural e asociativa.\nAdemais do equipo local do Magosto, Ventosela conserva os restos dunha antes forte rede asociativa veci\u00f1al, especialmente a Comunidade de Montes, encargada de xestionar os montes en man com\u00fan que ocupan a maior parte da parroquia.\nOs fondos extra\u00eddos da explotaci\u00f3n do monte permitiron constru\u00edr a mediados dos 90 unha Casa da Cultura a car\u00f3n do campo do f\u00fatbol. Neste edificio instalouse unha activa asociaci\u00f3n cultural veci\u00f1al e as s\u00faas salas de reuni\u00f3n permiten celebrar reuni\u00f3ns das asociaci\u00f3ns, cursos (inform\u00e1tica, enolox\u00eda, costura, coros) ademais de contar coa inevitable taberna que substitu\u00edu coma lugar de encontro \u00e1s varias tascas que hab\u00eda en Casti\u00f1eira e, en menor medida, \u00e1 \"tenda de Ghedola\" en Vilar do Mato.\nA aldea tam\u00e9n conta cunha asociaci\u00f3n para as festas patronais de San Marti\u00f1o en novembro. Ademais da habitual misa e romar\u00eda nestas festas tam\u00e9n se organiza un magosto e un concurso tradicional de trompos. Esta tradici\u00f3n comezou a mediados dos 80 xusto no inicio do revival das festas tradicionais en Galicia sobre todo daquela era unha festa que congregaba a varios miles de persoas e mesmo en ocasi\u00f3ns a TVG.\nEsta aldea, malia estar a s\u00f3 13 quil\u00f3metros de Vigo, carec\u00eda de moitos servizos b\u00e1sicos ata ben mediados os 80 (asfaltado das estradas, tel\u00e9fono) e mesmo comezos dos 90 (sumidoiros e recollida municipal de lixo).\nPor estes motivos no pasado exist\u00edan varias asociaci\u00f3ns para cubrir varias destas carencias, algunha xa extinguida coma a da limpeza de cunetas e outra ben vixente coma \u00e9 a da Comunidade de Augas. Os veci\u00f1os sufragaron e constru\u00edron os dep\u00f3sitos com\u00fans e as canalizaci\u00f3ns polo que mesmo a\u00ednda hoxe e malia presi\u00f3ns das compa\u00f1\u00edas subcontratadas polos concellos, os habitantes da parroquia non pagan auga.\nFinalmente existe unha Sociedade De Socorro Mutuo dos veci\u00f1os das Parroquias de Ventosela e do Viso. O principal obxectivo era o de compensar aos labregos pola morte dos seus animais. Por\u00e9n, se ben ata hai vinte anos t\u00f3dalas casas eran socios, na actualidade moi poucas casas seguen a ter animais polo que a s\u00faa supervivencia \u00e9 esencialmente testemu\u00f1al."}
{"id": "27044", "revid": "5863", "url": "https://gl.wikipedia.org/wiki?curid=27044", "title": "Vilar de Infesta, Redondela", "text": "San Marti\u00f1o de Vilar de Infesta \u00e9 unha parroquia que se localiza no concello de Redondela. Segundo o INE en 2018 ti\u00f1a 1226 habitantes (614 mulleres e 612 homes), 44 menos que en 2013 (635 mulleres e 635 homes segundo o IGE) e nove m\u00e1is que en 1999. Ten d\u00faas entidades de poboaci\u00f3n.\nA parroquia est\u00e1 atravesada pola estrada N-555, que vai desde a vila de Redondela at\u00e9 o aeroporto de Peinador.\nEquipo de f\u00fatbol.\nDa parroquia de Vilar de Infesta \u00e9 o equipo de f\u00fatbol Atl\u00e9tico de Vilar. As s\u00faas cores son o negro e o amarelo, con motivo das cores da s\u00faa bandeira."}
{"id": "27045", "revid": "5863", "url": "https://gl.wikipedia.org/wiki?curid=27045", "title": "Barrantes, Ribadumia", "text": "Santo Andr\u00e9 de Barrantes \u00e9 unha parroquia que se localiza no concello de Ribadumia. Segundo o padr\u00f3n municipal de 2016 ti\u00f1a 1586 habitantes (814 mulleres e 772 homes), 88 m\u00e1is ca en 2015 e 449 m\u00e1is ca en 2005. Ten dezanove entidades de poboaci\u00f3n.\nNa parroquia cel\u00e9brase desde 1973 a Festa do vi\u00f1o tinto do Saln\u00e9s."}
{"id": "27046", "revid": "5863", "url": "https://gl.wikipedia.org/wiki?curid=27046", "title": "Besoma\u00f1o, Ribadumia", "text": "Santa Mar\u00eda de Besoma\u00f1o \u00e9 unha parroquia que se localiza no concello pontevedr\u00e9s de Ribadumia. Segundo o padr\u00f3n municipal de 2016 ti\u00f1a 147 habitantes (68 mulleres e 79 homes), 26 menos ca en 2010 e 50 menos ca en 2005. Ten sete entidades de poboaci\u00f3n.\nNesta parroquia est\u00e1n os restos do poboado castrexo de Monte do Castro, habitado entre o s\u00e9culo III ANE e o s\u00e9culo I."}
{"id": "27047", "revid": "85894", "url": "https://gl.wikipedia.org/wiki?curid=27047", "title": "Leiro, Ribadumia", "text": "San Xo\u00e1n de Leiro \u00e9 unha parroquia que se localiza no concello de Ribadumia. Segundo o padr\u00f3n municipal de 2016 ti\u00f1a 554 habitantes (279 homes e 275 mulleres), 41 menos que en 2010 e 49 que en 2005. Ten once entidades de poboaci\u00f3n."}
{"id": "27048", "revid": "23204", "url": "https://gl.wikipedia.org/wiki?curid=27048", "title": "Isidoro Asensio Amor", "text": "Isidoro Asensio Amor, nado en Sevilla o 15 de outubro de 1915 e finado en Madrid o 6 de maio de 2001, foi un xe\u00f3logo e investigador espa\u00f1ol.\nTraxectoria.\nLicenciouse e doutorouse en Farmacia, na rama de Sedimentolox\u00eda, obtendo despois o doutoramento en Xeolox\u00eda e tam\u00e9n en Xeograf\u00eda (respectivamente polas universidades Complutense de Madrid, de Estrasburgo e de Leiden). Foi investigador principal no Instituto Lucas Mallada, do CSIC, sendo asemade membro correspondente da Real Academia Espa\u00f1ola de Farmacia. Boa parte da s\u00faa vida tivo relaci\u00f3n coa Universidade Complutense de Madrid (1944-1984), dende os seus estudos ata a direcci\u00f3n de teses mesmo despois da s\u00faa xubilaci\u00f3n.\nFoi distinguido coa Medalla Santiago Ram\u00f3n y Cajal do CSIC.\nEstivo sempre vinculado a Galicia, primeiro, a ra\u00edz da s\u00faa familia materna, e logo, co seu casamento coa ribadense Elena Nistal. Estudou diversos temas relacionados coa xeolox\u00eda, en particular da rasa cant\u00e1brica, e a r\u00eda de Ribadeo. Os artigos sobre este espazo est\u00e1n dispo\u00f1ibles na biblioteca p\u00fablica de Ribadeo."}
{"id": "27050", "revid": "85894", "url": "https://gl.wikipedia.org/wiki?curid=27050", "title": "Carlos Loriente", "text": "Carlos Loriente P\u00e9rez, nado en Ribadeo o 27 de xullo de 1978, \u00e9 un remeiro galego.\nTraxectoria.\nParticipou nos Xogos Ol\u00edmpicos de 2004 de Atenas na categor\u00eda de catro sen temoneiro lixeiro, quedando no 12\u00ba posto. \u00cda acompa\u00f1ado de Mario Arranz, Jes\u00fas Gonz\u00e1lez e Alberto Dom\u00ednguez."}
{"id": "27058", "revid": "1576", "url": "https://gl.wikipedia.org/wiki?curid=27058", "title": "II Guerra Mundial", "text": ""}
{"id": "27061", "revid": "98629", "url": "https://gl.wikipedia.org/wiki?curid=27061", "title": "Guerra mundial", "text": "Unha guerra mundial \u00e9 un conflito militar que afecta \u00e1 maior\u00eda das potencias do planeta. A expresi\u00f3n apl\u00edcase a dous conflitos especialmente amplos e que causaron moitas mortes a durante a primeira metade do s\u00e9culo XX:"}
{"id": "27062", "revid": "1987", "url": "https://gl.wikipedia.org/wiki?curid=27062", "title": "Guerra", "text": "Unha guerra no seu sentido estritamente t\u00e9cnico, \u00e9 aquel conflito social en que dous o m\u00e1is grupos humanos relativamente masivos, principalmente tribos, sociedades ou naci\u00f3ns, se enfrontan de maneira violenta mediante o uso de armas de todo tipo, en moitas ocasi\u00f3ns con resultado de morte (individual ou colectiva) e danos materiais dunha entidade considerable.\nA guerra \u00e9 a forma de conflito socio-pol\u00edtico m\u00e1is grave. \u00c9 quizais a m\u00e1is antiga das relaci\u00f3ns internacionais e xa no comezo das civilizaci\u00f3ns se constata o enfrontamento organizado de grupos humanos co prop\u00f3sito de controlar recursos naturais ou humanos (conflitos entre cazadores n\u00f3mades e recolectores sedentarios que desenvolveron o concepto de propiedade), esixir un desarme ou impor alg\u00fan tipo de tributo, ideolox\u00eda ou relixi\u00f3n, sometendo, despoxando e no seu caso destru\u00edndo o inimigo, no que se pod\u00eda chegar ao xenocidio. Este tipo de conduta gregaria \u00e9 extensible \u00e1 maior parte dos hom\u00ednidos e at\u00f3pase estreitamente relacionado co concepto etol\u00f3xico de territorialidade.\nAs guerras prod\u00facense por m\u00faltiples causas, entre as que adoitan estar o mantemento ou o cambio de relaci\u00f3ns de poder, dirimir disputas econ\u00f3micas, ideol\u00f3xicas, territoriais etc. En ciencia pol\u00edtica e relaci\u00f3ns internacionais, a guerra \u00e9 un instrumento pol\u00edtico, ao servizo dun estado ou outra organizaci\u00f3n con fins eminentemente pol\u00edticos, xa que en caso contrario constituir\u00eda unha forma m\u00e1is desorganizada a\u00ednda que igualmente violenta: o bandoleirismo por terra ou a piratar\u00eda por mar.\nSegundo Richard Holmes, a guerra \u00e9 unha experiencia universal que comparten todos os pa\u00edses e todas as culturas. Segundo Sun Tzu, \u00aba guerra \u00e9 o maior conflito de estado, a base da vida e a morte, o Tao da supervivencia e a extinci\u00f3n. Polo tanto, \u00e9 imperativo estudala profundamente\u00bb. Segundo Karl von Clausewitz, a guerra \u00e9 \u00aba continuaci\u00f3n da pol\u00edtica por outros medios\u00bb.\nAs regras da guerra, e a existencia mesma destas, variaron moito ao longo da historia. O concepto de quen son os combatentes tam\u00e9n var\u00eda co grao de organizaci\u00f3n das sociedades enfrontadas. As d\u00faas posibilidades m\u00e1is frecuentes son civ\u00eds sacados da poboaci\u00f3n xeral, xeralmente var\u00f3ns novos, en caso de conflito, ou soldados profesionais formando ex\u00e9rcitos permanentes. Tam\u00e9n pode haber voluntarios e mercenarios. A combinaci\u00f3ns de varios ou de todos estes tipos de militares son as\u00ed mesmo frecuentes.\nAs formas de facer unha guerra dependen dos prop\u00f3sitos dos combatentes. Por exemplo, nas guerras romanas, que ti\u00f1an como obxectivo expandir o imperio, o obxectivo militar principal eran os combatentes da naci\u00f3n que se \u00eda conquistar, para incorporar o pobo unha vez conquistado ao imperio.\nEn ocasi\u00f3ns faise distinci\u00f3n entre conflitos armados e guerras. De acordo con este punto de vista, un conflito s\u00f3 ser\u00eda unha guerra se os belixerantes fixeron unha declaraci\u00f3n formal da mesma. Nunha concepci\u00f3n da doutrina militar dos Estados Unidos non se fai distinci\u00f3n ningunha, refer\u00edndose aos conflitos armados como guerras de cuarta xeraci\u00f3n.\nEntre o final da segunda guerra mundial e o ano 2010 houbo 246 enfrontamentos armados en 151 lugares do mundo.\nDefinici\u00f3ns e conceptos.\nPlat\u00f3n non fala de guerreiros, sen\u00f3n de \"gardi\u00e1ns\" da polis, e distingue ademais entre a discordia (que se d\u00e1 entre os gregos) e a guerra (que se d\u00e1 entre gregos e b\u00e1rbaros). Arist\u00f3teles afirmou que a guerra s\u00f3 ser\u00eda un medio en vista da paz, como o \u00e9 o traballo en vista do lecer e a acci\u00f3n en vista do pensamento,Arist\u00f3teles, \"Pol\u00edtica\", VII, 2 e 3, 14, 1333 a 1335 pois considera que a guerra \u00e9 tan natural na sociedade humana como a paz, xa que tam\u00e9n \u00e9 lex\u00edtima a escravitude na natureza para manter a xerarqu\u00eda do mellor sobre o peor, a orde social:\nA guerra, afirma o Marqu\u00e9s de Olivart, \u00e9 o litixio entre as naci\u00f3ns que defenden os seus dereitos, no cal \u00e9 o xu\u00edz a forza e serve de sentenza a vitoria. Hugo Grotius definiuna como \"status per vincertatium qua tales sunt\". Pola s\u00faa banda, Alberico Gentilis afirmou que \"Bellum est armorum publicorum ensta contentio\". Funk - Bretano e Alberto Sorel escribiron: \"A guerra \u00e9 un acto pol\u00edtico polo cal varios Estados, non podendo conciliar o que cren son os seus deberes, os seus dereitos ou os seus intereses, recorren \u00e1 forza armada para que esta decida cal de entre eles, sendo m\u00e1is forte, poder\u00e1 en raz\u00f3n da forza, impo\u00f1er a s\u00faa vontade aos demais.\".\nJoseph de Maistre (1821) dixo, no seu Soirees de Saint Petesburg: \"A guerra \u00e9 divina na gloria misteriosa que lle rodea e no atractivo non menos explicable que nos leva cara a ela. A guerra \u00e9 divina pola maneira como se produce independentemente da vontade dos que loitan. A guerra \u00e9 divina nos seus resultados que escapan absolutamente \u00e1 raz\u00f3n\".\nG.W.F Hegel escribio: \"a guerra \u00e9 bela, boa, santa e fecunda; crea a moralidade dos pobos e \u00e9 indispensable para o mantemento da s\u00faa sa\u00fade moral. \u00c9 na guerra onde o Estado ach\u00e9gase m\u00e1is ao seu ideal porque \u00e9 ent\u00f3n cando a vida e os bens dos cidad\u00e1ns est\u00e1n m\u00e1is estreitamente subordinados \u00e1 conservaci\u00f3n da entidade com\u00fan\".\nO instituto de investigaci\u00f3n da paz internacional de Suecia, define a guerra como todo aquel conflito armado que cumpre dous requisitos: enfrontar polo menos unha forza militar, xa sexa contra outro ou outros ex\u00e9rcitos ou contra unha forza insurxente e morrer dez mil ou m\u00e1is persoas.\nJohan Huizinga establece que a guerra obt\u00e9n un car\u00e1cter l\u00fadico cando se cumpre coa condici\u00f3n agonal; o elemento agonal empeza a actuar no momento no que os adversarios se consideran inimigos que loitan por unha cousa \u00e1 que pretenden ter dereito.\nOs fins do dereito son a paz e a xustiza, voc\u00e1bulos polis\u00e9micos; a paz incl\u00fae a seguridade; por iso a guerra sup\u00f3n a suspensi\u00f3n do dereito. O xurista Rudolf von Ihering no seu \"Der Kampf ums Recht\" ou \"A loita polo Dereito\" (1872) sostivo que a forza \u00e9 a base do dereito e que o dereito sen a forza \u00e9 unha utop\u00eda. Pero o dereito \u00e9 a loita contra a inxustiza:\nCausas da guerra.\nBuscar unha ou varias causas \u00e1s guerras foi unha constante para moitos historiadores e pol\u00edticos co fin de evitar posibles conflitos futuros ou atopar culpables. Pero o xurista Papiniano afirmaba que \"\u00e9 m\u00e1is f\u00e1cil cometer un crime que xustificalo\" e o senador Hiram Johnson escribiu xa en 1917 que \u00aba primeira v\u00edtima cando chega a guerra \u00e9 a verdade\u00bb. Autores como Brian Hayes sinalan, con todo, que hai consenso en ter como certas algunhas causas.\nCausas tradicionais.\nUnha das causas da guerra \u00e9 que d\u00faas naci\u00f3ns te\u00f1an diferenzas profundas en diversos temas, que s\u00f3 poden resolverse coa v\u00eda armada. O historiador grego Tuc\u00eddides afirma no seu \"Di\u00e1logo dos melios\", inclu\u00eddo na s\u00faa \"Historia da guerra do Peloponeso\" que \"non \u00e9 vergo\u00f1oso someterse a un inimigo m\u00e1is forte, especialmente un que est\u00e1 a ofrecer termos razoables... A xustiza s\u00f3 tense en conta no razoamento dos homes se as forzas son iguais en ambos os lados; no caso contrario, os fortes exercen o seu poder e os d\u00e9biles deben ceder ante eles\", pero de feito moitos inferiores non se someten \u00e1 raz\u00f3n sen\u00f3n \u00e1 guerra. Desde o punto de vista sociofilos\u00f3fico, avanz\u00e1ronse moitas teor\u00edas sobre a orixe e causa da guerra. A primeira, m\u00e1is contundente, resumida, filos\u00f3fica, \"racional\" (en canto a explicar a orixe dun fen\u00f3meno) \u00e9 a que prop\u00f3n Plat\u00f3n en \"A Rep\u00fablica\" (tras afirmar que unha cidade \u00e9 feliz se se ocupa de dispo\u00f1er do necesario e nada m\u00e1is):\nAdemais, parece posible tratar de clasificar, moi en xeral, as teor\u00edas en d\u00faas grandes divisi\u00f3ns: a que ve a guerra como produto racional de certas condici\u00f3ns, primariamente condici\u00f3ns pol\u00edticas (Carl von Clausewitz argumentou que a guerra \u00e9 a continuaci\u00f3n da pol\u00edtica por outros medios) e outra \"irracionalista\", que ve a guerra como produto dunha tendencia, ultimamente irracional, dos seres humanos.\nAs teor\u00edas irracionalistas poden aproximarse desde dous puntos de vista:\n1. Aquelas que ven a orixe da guerra en causas non atribu\u00edble a fundamento racional, por exemplo, sentimentos relixiosos ou emoci\u00f3ns. O extremo l\u00f3xico desta visi\u00f3n \u2014que o home \u00e9 un animal inherentemente agresivo suxeito a tendencias tanto de competici\u00f3n como cooperaci\u00f3n que se observan en animais sociais, situaci\u00f3n que demanda a expresi\u00f3n ocasional de tales tendencias\u2014 at\u00f3pase nalgunhas explicaci\u00f3ns xa sexa biol\u00f3xicas, psicol\u00f3xicas ou da psicolox\u00eda social da orixe de conflitos (ver, por exemplo: Experimento de Robber's Cave).\n2. A visi\u00f3n alternativa dentro desta posici\u00f3n ve a guerra como orixin\u00e1ndose, nalg\u00fans casos, debido a equivocaci\u00f3ns ou percepci\u00f3ns err\u00f3neas. As\u00ed, por exemplo, Lindley e Schildkraut argumentan, a partir dunha an\u00e1lise estat\u00edstica, que a cantidade de guerras que se poder\u00eda aducir tiveron unha orixe racional ha diminu\u00edda dramaticamente en tempos recentes (Lindley e Schildkraut ofrecen como exemplos de tales equivocaci\u00f3ns a Guerra das Malvinas a\u00ednda que se di que a causa foi en verdade subir a popularidade de Margaret Thatcher de Inglaterra declarando ela a guerra xa que Arxentina non matara a ningu\u00e9n e eles afundiron ao Belgrano que estaba a ir ao continente matando \u00e1 metade de todos os arxentinos que morreron, e a Guerra de Iraq) que outros aluden ao desexo de petr\u00f3leo, riquezas e dominio \u00e1 causa.\nA visi\u00f3n alternativa, da guerra como actividade racional, bas\u00e9ase en d\u00faas percepci\u00f3ns. A orixinal de von Clausewitz acerca da guerra constitu\u00edndo a persecuci\u00f3n de (obxectivos de) a pol\u00edtica por outros medios, e unha percepci\u00f3n posterior (impl\u00edcita en von Clausewitz) que indica que se recorrer\u00eda \u00e1 guerra cando se estima que as ganancias superan \u00e1s perdas potenciais (\u00e9 dicir, a trav\u00e9s dunha an\u00e1lise de custo-beneficio). \u00c1 s\u00faa vez, p\u00f3dense distinguir d\u00faas posici\u00f3ns:\n1. A teor\u00eda da primac\u00eda das pol\u00edticas dom\u00e9sticas: at\u00f3pase, por exemplo, nas obras de Eckart Kehr e Hans-Ulrich Wehler (op. cit). Para esta posici\u00f3n, a guerra \u00e9 o produto de condici\u00f3ns dom\u00e9sticas. As\u00ed, por exemplo, a primeira guerra mundial non foi produto de disputas internacionais, tratados secretos ou consideraci\u00f3ns estrat\u00e9xicas, sen\u00f3n o resultado de condici\u00f3ns sociopol\u00edticas, inclu\u00edndo econ\u00f3micas, que, a pesar de ser com\u00fans a varias sociedades, fac\u00edan sentir tensi\u00f3ns a cada unha delas en forma interna, tensi\u00f3ns que s\u00f3 se puideron resolver a trav\u00e9s da guerra.\n2. A teor\u00eda da primac\u00eda da pol\u00edtica internacional, que se atopa, por exemplo, na concepci\u00f3n de Leopold von Ranke, de acordo a quen \u00e9 as decisi\u00f3ns de estadistas motivados por consideraci\u00f3ns xeopol\u00edticas as que conducen \u00e1 guerra.\nPedro Lu\u00eds Lorenzo Cadarso sintetiza en tres grupos de teor\u00edas a orixe das guerras:\nDecepci\u00f3n estat\u00edstica.\nEste desexo de co\u00f1ecer as causas para poder predicir cando estalar\u00e1 o pr\u00f3ximo conflito foi abordado en varias ocasi\u00f3ns. Un dos investigadores do fen\u00f3meno b\u00e9lico foi Lewis Fry Richardson. Este autor investigou todos os conflitos desde o s\u00e9culo XIX ata a d\u00e9cada dos 1950; considerando conflito aquel enfrontamento onde morreron persoas por causa intencionada doutra persoa; deste xeito xuntaba os conflitos b\u00e9licos coas mortes por asasinato e homicidio, a mestura foi intencionada polas s\u00faas experiencias na segunda guerra mundial polas cales puido comprobar o efecto de moitas das ordes que viu dar e a sorte corrida por moitos soldados, enviados \u00e1 morte por mor desas ordes.\nRichardson tivo a idea de catalogar as guerras segundo o n\u00famero de mortos dunha forma similar a como se catalogan os terremotos: segundo a s\u00faa intensidade. As\u00ed, unha guerra de magnitude 6 ser\u00eda na que morrer\u00edan de a persoas; pero por todas as dificultades que achou para saber o n\u00famero de mortos nunha contenda (chegou a dicir que resultaba m\u00e1is f\u00e1cil saber o n\u00famero de estrelass dunha galaxia ou de neutrinos no universo) Richardson aplicou un \u00edndice de erro de 0,5 (m\u00e1is menos); con este \u00edndice de erro unha guerra de magnitude 3 ser\u00eda aquela na que pereceron entre e .\nA\u00ednda que Richardson non foi o primeiro en recompilar conflitos b\u00e9licos o seu traballo \u00e9 un dos m\u00e1is exhaustivos, pois comezou en 1940 e seguiu ata o ano da s\u00faa morte en 1953. Segundo os seus estudos entre 1820 e 1950 houbo 315 conflitos de magnitude 2,5 ou superior (polo menos 300 mortos).\nA pesar de reco\u00f1ecer que resulta moi dif\u00edcil saber cando comeza un conflito e cando termina, se \u00e9 un ou varios ao tempo ou o xa citado n\u00famero de mortos; os resultados foron decepcionantes en certo xeito:\nA frecuencia coa que estalan as confrontaci\u00f3ns segue a distribuci\u00f3n de Poisson, o que parece indicar que as guerras son un suceso aleatorio. As\u00ed pois o autor conclu\u00edu que a principal causa da guerra \u00e9 a casualidade.\nEn segundo lugar, colocou os conflitos cronoloxicamente e segundo a s\u00faa magnitude, para saber se alg\u00fan tipo de conflito repet\u00edase ou se un tipo de guerra \u00eda en aumento ou en detrimento respecto a os demais. Os resultados tampouco foron conclu\u00edntes, volvendo mostrar unha distribuci\u00f3n moi similar ao suceso aleatorio. Desta forma a conclusi\u00f3n \u00e9 que das guerras non se aprende a evitalas e que a probabilidade de que estale un novo conflito \u00e9 a mesma para calquera d\u00eda, non importa se antes sucedeu outro nin o tama\u00f1o destoutro.\nProfundando no seu traballo realizou un estudo de pa\u00edses veci\u00f1os que entraban en guerra. Medindo as fronteiras chegou \u00e1 conclusi\u00f3n de que un pa\u00eds linda con outras 6 naci\u00f3ns m\u00e1is ou menos; polo que a probabilidade de que unha naci\u00f3n entrase en guerra cun veci\u00f1o era case do 10 %, se fose un proceso aleatorio; con todo a estat\u00edstica indicaba que a probabilidade era do 87,33 % (de 94 guerras estudadas s\u00f3 12 non ti\u00f1an fronteira com\u00fan). Por tanto, segundo o matem\u00e1tico, outra causa da guerra \u00e9 a veci\u00f1anza.\nRichardson tam\u00e9n relacionou as guerras con outros factores comunmente indicados polos historiadores, como crise econ\u00f3mica ou relixi\u00f3n, chegando a outras tantas decepcionantes conclusi\u00f3ns:\nCon todo Richardson conclu\u00edu que nin sequera a relixi\u00f3n \u00e9 unha causa de grande importancia.\nO seguinte en investigar neste \u00e1mbito \u00e9 H. van Velzen e W. Wetering, quen, nunha an\u00e1lise comparativa sobre residencia e conflito, chegaban \u00e1 conclusi\u00f3n de que os grupos fraternos locais e a patrilinealidad constit\u00faen as variables m\u00e1is significativas en relaci\u00f3n coa frecuencia da guerra. Alg\u00fans anos m\u00e1is tarde, esta idea ser\u00eda retomada por K.Otterbein, quen, nunha nova investigaci\u00f3n transcultural, sinalar\u00eda outra variable importante: a poliginia.\nEn s\u00edntese, Otterbein sost\u00e9n que as sociedades patrilocales e polig\u00ednicas e con grupos locais fraternos recorren m\u00e1is facilmente \u00e1 violencia que as non patrilocales e polig\u00ednicas e sen os devanditos grupos.\n\u00c9 m\u00e1is, segundo este autor, as sociedades con maior n\u00famero de conflitos armados son aquelas que pos\u00faen comunidades pol\u00edticas similares. Orrerbein denomina guerra interna ao conflito entre estas, para distinguilo do que se orixina entre comunidades culturalmente distintas ou guerra externa. As\u00ed, tomando como basee a s\u00faa propia tabulaci\u00f3n estat\u00edstica resulta que, sobre unha mostra de vinte e oito sociedades patrilocales, un 71 % caracter\u00edzase por guerra interna frecuente e un 19 % por guerra interna espor\u00e1dica, mentres que en catorce sociedades non patrilocales, s\u00f3 un 55 % presenta conflitos internos frecuentes.\nConcepto filos\u00f3fico.\nPara Maquiavelo e Thomas Hobbes est\u00e1 na natureza humana o desexo e a ambici\u00f3n, o que induce \u00e1 inseguridade colectiva e \u00e1 \"guerra de todos contra todos\", e, por tanto, esa inseguridade \u00e9 o fundamento da lei e do estado, que debe cando menos reducila. Hobbes determina que as causas principais da guerra entre os homes son:\nSuxeriuse se, desde un punto de vista moral ou filos\u00f3fico, ser\u00eda posible falar dunha guerra xusta ou l\u00edcita. Se ese \u00e9 o caso, hai que distinguir:\nA primeira vista parece posible propo\u00f1er que a guerra non \u00e9 necesariamente \"il\u00edcita\". Existe o dereito natural de autodefensa ou de lex\u00edtima defensa contra o inimigo exterior cando ese ataca inxustamente a un pobo. Se se nega este dereito de lex\u00edtima defensa, se robustece ao agresor e ponse en perigo a paz dos pobos. Con todo, suxeriuse desde unha perspectiva \u00e9tica que, para que unha guerra poida ter unha licitud \u00e9tica, existen unha serie de condicionantes adicionais:\nA defensa do ben p\u00fablico prevalece sobre calquera dereito do agresor e mesmo sobre os riscos que poidan ter os propios agredidos. Pero consid\u00e9rase il\u00edcita a matanza inxusta.\nDesde ese mesmo punto de vista filos\u00f3fico, consid\u00e9rase que o movemento a favor da paz faise acredor do m\u00e1is alto reco\u00f1ecemento. Devandito movemento \u00e9 difusor dun esp\u00edrito de entendemento e comprensi\u00f3n entre os pobos. O seu fin \u00e9tico e moral \u00e9 conseguir a paz e os acordos sen derramamiento de sangue.\nTratadistas.\nO xeneral chin\u00e9s Sun Tzu, na s\u00faa soada obra \"A arte da guerra\", afirmou que a guerra hab\u00eda que ga\u00f1ala antes de declarala ou de que existise en si mesma. Neste aspecto, o soado xeneral expo\u00f1er\u00eda nunha sucinta frase a s\u00faa concepci\u00f3n sobre o car\u00e1cter da guerra: \u00abA guerra, \u00e9 o Tao do engano\u00bb; as\u00ed, pretender\u00eda establecer que o estratego virtuoso deb\u00eda basear todas as s\u00faas decisi\u00f3ns militares, buscando primeiramente distraer a atenci\u00f3n do inimigo nos elementos m\u00e1is sobresa\u00edntes da s\u00faa posici\u00f3n, e de non telos, inventalos.\nO pensamento de Sun Tzu, deixar\u00eda un profundo sinal no pensamento militar moderno, non s\u00f3 en reco\u00f1ecidos pensadores, sen\u00f3n tam\u00e9n en eximios estrategos como Napole\u00f3n Bonaparte, quen na s\u00faa renombrada vitoria na batalla de Austerlitz, aplicase aqueles preceptos do \"engano\".\nO concepto de guerra xusta foi presentado sistematicamente por Tom\u00e9 de Aquino en \"Summa Theologiae\".\nErasmo de Rotterdam, o reco\u00f1ecido humanista renacentista, cualificaba \u00e1 guerra coa frase \"Doce bellum inexpertis est\", cuxa traduci\u00f3n ao galego \u00e9 \u2018A guerra \u00e9 doce para os inexpertos\u2019.\nO historiador \u00e1rabe Ibn Khald\u00fan descubriu por primeira vez as causas materiais da guerra.\nCarl von Clausewitz, na s\u00faa cl\u00e1sica obra \"Da guerra\", pensaba que a guerra moderna \u00e9 \u00abA continuaci\u00f3n da pol\u00edtica por outros medios\u00bb e que o fin da mesma era \u00abdesarmar ao inimigo\u00bb, non exterminalo; de aqu\u00ed naceu o concepto de desarmamento mutuo, que imposibilita toda guerra e d\u00e1 paso \u00e1 pol\u00edtica. A guerra ser\u00eda pois un \u00abacto pol\u00edtico\u00bb e esta manifestaci\u00f3n po\u00f1\u00eda en xogo o que el consideraba o \u00fanico elemento racional da guerra.\nHistoria.\nA evidencia m\u00e1is antiga de guerra prehist\u00f3rica \u00e9 un cemiterio mesol\u00edtico en Jebel Sahaba, cuxa antig\u00fcidade se determinou nuns 13.400 anos. Ao redor do corenta e cinco por cento dos esqueletos presentaban signos de morte violenta, concretamente lesi\u00f3ns \u00f3seas traum\u00e1ticas. \nDesde o xurdimento dos estados fai uns 5.000 anos, a actividade militar produciuse en gran parte do planeta. As estimaci\u00f3ns sobre o total de mortes debidas \u00e1 guerra var\u00edan enormemente. Para o per\u00edodo comprendido entre 3000 a.C. e 1991, as estimaci\u00f3ns oscilan entre 145mill\u00f3ns e 2.000mill\u00f3ns. Segundo unha estimaci\u00f3n, crese que as guerras primitivas anterior ao ano 3000 a.C. cobraronse 400mill\u00f3ns de v\u00edtimas, partindo da base de que supu\u00f1en o 15,1% de todas as mortes. A modo de comparaci\u00f3n, calc\u00falase que no s\u00e9culo XX morreron 1.680.000.000 de persoas por mor de enfermidades infecciosas. \nNo libro \"War Before Civilization\" (\"A guerra antes da civilizaci\u00f3n\"), Lawrence H. Keeley, profesor da Universidade de Illinois, afirma que aproximadamente o 90-95% das sociedades co\u00f1ecidas ao longo da historia participaron en guerras polo menos ocasionalmente, e moitas loitaron constantemente.\nKeeley describe varios estilos de combate primitivo, como as pequenas e grandes incursi\u00f3ns e os masacres. Todas estas formas de guerra foron utilizadas polas sociedades primitivas, un achado apoiado por outros investigadores. Keeley explica que as primeiras incursi\u00f3ns b\u00e9licas non estaban ben organizadas, xa que os participantes carec\u00edan de formaci\u00f3n militar. A escaseza de recursos fac\u00eda que as fortificaci\u00f3ns non fosen unha forma rendible de protexer \u00e1 sociedade contra as incursi\u00f3ns inimigas.\nWilliam Rubinstein escribiu \"As sociedades preliterarias, incluso as organizadas de forma relativamente avanzada, eran famosas pola s\u00faa grande crueldade'\". A invenci\u00f3n da p\u00f3lvora, e o seu eventual uso na guerra, xunto coa aceleraci\u00f3n dos avances tecnol\u00f3xicos fomentaron cambios importantes na guerra mesma.\nNa Europa Occidental, desde finais do s\u00e9culo XVIII, tiveron lugar m\u00e1is de 150 conflitos e unhas 600 batallas. Durante o s\u00e9culo XX, a guerra intensificou drasticamente o ritmo dos cambios sociais e foi un catalizador crucial para o crecemento da pol\u00edtica de esquerdas.\nEn 1947, en vista das consecuencias cada vez m\u00e1is destrutivas da guerra moderna, e con especial preocupaci\u00f3n polas consecuencias e os custos da recentemente desenvolvida bomba at\u00f3mica, Albert Einstein declarou c\u00e9lebremente: \"Non sei con que armas librarase a terceira guerra mundial, pero a cuarta guerra mundial librarase con paus e pedras.\"\nMao Tse Tung instou o campo socialista a non temer unha guerra nuclear cos Estados Unidos xa que, a\u00ednda que \"a metade da humanidade morrese, a outra metade permanecer\u00eda mentres o imperialismo ser\u00eda arrasado e o mundo enteiro converter\u00edase en socialista\".\nUnha caracter\u00edstica distintiva da guerra desde 1945 \u00e9 que os combates foron en gran medida guerras civ\u00eds e insurxencias. As principais excepci\u00f3ns foron a guerra de Corea, a guerra indo-paquistan\u00ed de 1971, a guerra iraniana-iraqu\u00ed, a guerra do Golfo, a guerra eritreo-et\u00edope e a guerra ruso-ucra\u00edna.\nO informe sobre a seguridade humana 2005 documentou un descenso significativo do n\u00famero e a gravidade dos conflitos armados desde o final da guerra fr\u00eda a principios da d\u00e9cada de 1990. Con todo, as probas examinadas na edici\u00f3n de 2008 do estudo \"Paz e Conflito\" do Centro para o Desenvolvemento Internacional e a Xesti\u00f3n de Conflitos indicaban que o descenso xeral dos conflitos hab\u00edase estancado."}
{"id": "27066", "revid": "56817", "url": "https://gl.wikipedia.org/wiki?curid=27066", "title": "Variaci\u00f3ns solares", "text": "As variaci\u00f3ns solares son as variaci\u00f3ns na cantidade de enerx\u00eda emitida por parte do Sol. Son flutuaci\u00f3ns na luminosidade e no vento solar ou campo magn\u00e9tico do astro rei.\nAs variaci\u00f3ns na luminosidade e as do campo magn\u00e9tico adoitan estar interrelacionadas e te\u00f1en efectos visibles como as manchas solares. Malia todo o valor medio da radiaci\u00f3n solar, 1366 W/m2, case non cambia (ver constante solar). De feito as oscilaci\u00f3ns producidas polo ciclo das manchas solares non van m\u00e1is al\u00f3 de 1 W/m\u00b2. A s\u00faa contribuci\u00f3n no cambio clim\u00e1tico actual e pasado \u00e9 motivo de controversia.\nVariaci\u00f3n a longo prazo.\n\"M\u00e1is informaci\u00f3n en: Evoluci\u00f3n estelar\"\n\u00c9 evidente que a temperatura media da Terra depende, en gran medida do fluxo de radiaci\u00f3n solar que chega. Poder\u00edase pensar que o clima tam\u00e9n pode verse influ\u00eddo polo sol na mesma medida, pero non \u00e9 as\u00ed. O sol \u00e9 unha estrela de tipo G, en fase de secuencia principal, moi estable, polo que o seu fluxo mantense case constante no tempo. O fluxo de radiaci\u00f3n \u00e9, ademais, o motor dos fen\u00f3menos atmosf\u00e9ricos xa que aporta a enerx\u00eda necesaria \u00e1 atmosfera para que estes se produzan. Pero, debido a que esa achega de enerx\u00eda case non var\u00eda no tempo, non se considera que sexa unha contribuci\u00f3n importante para a variabilidade clim\u00e1tica.\nMalia todo, o Sol si infl\u00fae a moi longo prazo. Calculouse mediante modelos num\u00e9ricos que un aumento dun 1% no seu brillo provocar\u00eda que a temperatura media atmosf\u00e9rica subise un ou dous graos, segundo o modelo. S\u00e1bese, ademais, que a luminosidade solar aumenta co tempo, un 10% cada 1.000 mill\u00f3ns de anos, debido a que a presi\u00f3n no interior do Sol tam\u00e9n aumenta para compensar o paulatino esgotamento do hidr\u00f3xeno \"(ver evoluci\u00f3n estelar)\". Estes incrementos de luminosidade a\u00ednda que son desprezables a curto e medio prazo si son salientables a longo prazo. Inexorablemente, o Sol ir\u00e1 brillando cada vez m\u00e1is ata que, aproximadamente dentro de 1.000 mill\u00f3ns de anos, os oc\u00e9anos empecen a evaporarse. De feito ese aumento de brillo persiste dende que se formou a estrela, pero o noso planeta foi capaz de adaptarse a eses cambios, ata agora, xa que son o suficientemente lentos como para que non desequilibren o sistema. Como se dixo, a moi longo prazo chegar\u00e1 un momento en que o brillo solar romper\u00e1 o noso ciclo atmosf\u00e9rico e desencadear\u00e1 un efecto invernadoiro descontrolado que quizabes converta ao planeta nun novo Venus.\nManchas solares e actividade solar.\n\"M\u00e1is informaci\u00f3n en: Mancha solar\"\nA variaci\u00f3n solar m\u00e1is co\u00f1ecida \u00e9 a dos ciclos das manchas solares, de 11 anos de duraci\u00f3n. S\u00e1bese que existe un m\u00e1ximo do brillo cando o n\u00famero de manchas \u00e9 m\u00e1ximo e un m\u00ednimo cando case non hai. Esa variaci\u00f3n de intensidade, as\u00ed a todo, \u00e9 de tan s\u00f3 un 0,1% (1365,5 - 1367,0 Wm-2) polo que os seus efectos son case insignificantes. Doutra banda o per\u00edodo desas variaci\u00f3ns \u00e9 tan curto que os factores moderadores terrestres, como os oc\u00e9anos ou as nubes, impedir\u00edan que fixesen un efecto sensible por simple inercia t\u00e9rmica.\nExisten outros ciclos de maior duraci\u00f3n e, por iso, de maior influencia no clima. Tr\u00e1tase sobre todo do ciclo de Gleissberg, de 80 anos, causante do famoso M\u00ednimo de Maunder que, segundo parece, orixinou a pequena idade de xeo. A variaci\u00f3n de intensidade destes ciclos \u00e9, m\u00e1is ou menos, da mesma orde c\u00e1 dos ciclos de 11 anos pero coa diferenza de que se produce nun per\u00edodo m\u00e1is dilatado de tempo, suficiente para ocasionar alg\u00fans cambios clim\u00e1ticos apreciables.\nFix\u00e9ronse varios estudos tendo en consideraci\u00f3n o n\u00famero de manchas solares (das cales se te\u00f1en rexistros de varios s\u00e9culos) usando estes datos como patr\u00f3n da irradiancia solar (da cal s\u00f3 se te\u00f1en datos precisos de fai unhas poucas d\u00e9cadas).\nVento solar.\n\"M\u00e1is informaci\u00f3n en: Vento solar\""}
{"id": "27067", "revid": "88215", "url": "https://gl.wikipedia.org/wiki?curid=27067", "title": "Sam Nujoma", "text": "Samuel Daniel Shafiishuna Nujoma, nado en Ongandjera o 12 de maio de 1929, \u00e9 un pol\u00edtico namibio.\nEn 1960 converteuse en presidente da SWAPO, o partido que loitaba para libertar a Namibia de Sur\u00e1frica.\nO 21 de marzo de 1990 foi elixido o primeiro presidente de Namibia logo da s\u00faa independencia, e foi reelixido en 1994 e 1999, tendo gobernado ata 2005."}
{"id": "27069", "revid": "408", "url": "https://gl.wikipedia.org/wiki?curid=27069", "title": "Manchas solares", "text": ""}
{"id": "27074", "revid": "23204", "url": "https://gl.wikipedia.org/wiki?curid=27074", "title": "Mancha solar", "text": "Unha mancha solar \u00e9 unha rexi\u00f3n do Sol cunha temperatura m\u00e1is baixa c\u00f3s seus arredores, e cunha intensa actividade magn\u00e9tica.\nUnha mancha solar t\u00edpica consiste nunha rexi\u00f3n central escura, chamada \"umbra\", rodeada por unha \"penumbra\" m\u00e1is clara. Unha soa mancha pode chegar a medir ata 12.000 km (case tan grande como o di\u00e1metro da Terra), pero un grupo de manchas pode atinxir 120.000\u00a0km de extensi\u00f3n e mesmo m\u00e1is. A penumbra est\u00e1 constitu\u00edda por unha estrutura de filamentos claros e escuros que se estenden m\u00e1is ou menos radialmente dende a umbra. Ambas (umbra e penumbra) parece escuras por contraste coa fotosfera, simplemente porque est\u00e1n m\u00e1is fr\u00edas do que a temperatura media da fotosfera; as\u00ed a umbra ten unha temperatura de 4.000 K, mentres que a penumbra acada os 5.600 K, evidentemente inferiores aos aproximados 6.000 K que te\u00f1en os gr\u00e1nulos da fotosfera. Pola lei de Stefan-Boltzmann, en que a enerx\u00eda total radiada por un corpo negro (como unha estrela) \u00e9 proporcional \u00e1 cuarta potencia da s\u00faa temperatura efectiva (E = \u03c3 T4 ,onde \u03c3 = 5.67051 x 10\u22128 W/m2/K4 ), a umbra emite aproximadamente un 32% da luz emitida por unha \u00e1rea igual da fotosfera e analogamente a penumbra ten un brillo dun 71% da fotosfera. A escuridade dunha mancha solar \u00e9 soamente un efecto de contraste; se puid\u00e9semos ver unha mancha tipo, cunha umbra do tama\u00f1o da Terra, illada e \u00e1 mesma distancia c\u00f3 Sol, brillar\u00eda unha 50 veces m\u00e1is c\u00e1 L\u00faa chea. As manchas est\u00e1n relativamente inm\u00f3biles con respecto \u00e1 fotosfera e participan da rotaci\u00f3n solar. A \u00e1rea da superficie solar cuberta polas manchas m\u00eddese en termos de millon\u00e9sima do disco visible.\nA historia.\nAs primeiras referencias claras \u00e1s manchas solares foron feitas polos astr\u00f3nomos chineses no 28 a. C., os cales probablemente poder\u00edan ver os grupos de manchas m\u00e1is grandes cando a intensa luz do Sol era filtrada polo po que o vento levara dende os desertos da Asia central.\nLogo observ\u00e1ronse telescopicamente en 1610 polos astr\u00f3nomos Johannes e David Fabricius, quen publicou unha descrici\u00f3n en xu\u00f1o de 1611. Para rematar Galileo estivera ensinando as manchas solares a astr\u00f3nomos en Roma, e Christoph Scheiner estivera observando as manchas probablemente durante dous ou tres meses.\nAs manchas solares ti\u00f1an moita importancia no debate sobre a natureza do sistema solar. Mostraban que o Sol viraba e mostraban cambios solares, contrariamente ao ensino de Arist\u00f3teles. Os detalles do seu claro movemento non ti\u00f1an unha explicaci\u00f3n sinxela ag\u00e1s no Sistema helioc\u00e9ntrico de Cop\u00e9rnico.\nA evoluci\u00f3n dunha mancha solar.\nAs manchas solares aparecen, crecen, cambian de dimensi\u00f3ns e de aspecto e logo desaparecen tras existir tras unha ou d\u00faas rotaci\u00f3ns solares, \u00e9 dicir durante un ou dous meses, a\u00ednda que a s\u00faa vida media \u00e9 aproximadamente d\u00faas semanas.\nAdoitan aparecer por parellas. Primeiro obs\u00e9rvase unha formaci\u00f3n brillante, a f\u00e1cula logo un poro un intersticio entre a granulaci\u00f3n da fotoesfera que empeza a escurecerse. Ao d\u00eda seguinte xa hai unha pequena mancha, mentres na poro xemelgo a uns poucos graos de distancia aparece outra mancha. Aos poucos d\u00edas ambas manchas te\u00f1en o aspecto caracter\u00edstico unha rexi\u00f3n central escura chamada sombra con temperaturas ao redor de 2.200\u00a0\u00b0C. e brillo un 20% da fotoesfera, rodeada dunha zona grisalla e con aspecto filamentoso a penumbra con temperaturas ao redor de 3000\u00a0\u00b0C. e brillo un 75% da fotoesfera. Os filamentos claros e escuros te\u00f1en unha direcci\u00f3n radial. Os gr\u00e1nulos da penumbra te\u00f1en tam\u00e9n forma alargada de tama\u00f1os 0,5\u00ba a 2\u00ba e os seus tempos de vida son moito maiores que os gr\u00e1nulos ordinarios dende 40 min a 3 h. Xunto a estas d\u00faas manchas principais aparecen outras m\u00e1is pequenas. T\u00f3dalas manchas te\u00f1en movementos propios con velocidades de ata centenares de km/h. O grupo de manchas acada a s\u00faa m\u00e1xima complexidade cara ao d\u00e9cimo d\u00eda.\nAs d\u00faas manchas principais de cada grupo comp\u00f3rtanse coma se fosen os polos dun enorme e potente im\u00e1n xa que entrambos existe un campo magn\u00e9tico cunha intensidade entre 2.000 e 4.000 gauss mentres que o campo magn\u00e9tico terrestre ten unha intensidade de s\u00f3 medio gauss. A mancha que est\u00e1 ao oeste solar ch\u00e1mase condutora e a que est\u00e1 ao leste solar seguidora. En case t\u00f3dolos grupos o eixe entre as d\u00faas manchas non se disp\u00f3n na direcci\u00f3n leste-oeste sen\u00f3n que a mancha condutora est\u00e1 en ambos hemisferios m\u00e1is pr\u00f3xima ao Ecuador.\nObservouse que a baixas altitudes, existe un fluxo de materia dende a sombra cara \u00e1 penumbra a unha velocidade de 2\u00a0km/s (efecto Evershed) e de f\u00f3ra cara a dentro en altitudes maiores como a cromosfera (efecto Evershed inverso).\nClasificaci\u00f3n das manchas.\nO esquema McIntoch substitu\u00edu o esquema Z\u00faric na clasificaci\u00f3n das manchas. Util\u00edzase un c\u00f3digo de tres letras que describe a clase do grupo de mancha (sinxela, dobre, complexa) o desenvolvemento penumbral da mancha maior e a compacidade do grupo. A letra A res\u00e9rvase para os poros. A maior parte destes s\u00f3 chegan ao estadio B. As manchas que chegan a desenvolverse alcanzan a s\u00faa maior \u00e1rea ao cabo dunha decena de d\u00edas e logo empezan a dexenerar de modo que a mancha seguidora desaparece por regra xeral primeiro. O esquema de Monte Wilson util\u00edzase para describir o campo magn\u00e9tico que pode ser sinxelo, bipolar ou complexo.\nAs manchas e a rotaci\u00f3n solar.\nA medici\u00f3n do desprazamento das manchas solares sobre o disco permitiu deducir que o Sol ten un per\u00edodo de rotaci\u00f3n de aproximadamente 27 d\u00edas. Non todo o Sol xira \u00e1 mesma velocidade, posto que non \u00e9 un corpo r\u00edxido, as\u00ed no ecuador o per\u00edodo \u00e9 de 25 d\u00edas, a 40\u00ba de latitude \u00e9 de 28 d\u00edas e nos polos \u00e9 a\u00ednda maior. A isto co\u00f1\u00e9cese como rotaci\u00f3n diferencial\nVariaci\u00f3n da actividade solar.\nO n\u00famero de manchas solares foi medido dende 1700 e hai estimaci\u00f3ns de 11.000 anos atr\u00e1s. A tendencia recente \u00e9 ascendente dende 1900 aos anos sesenta.\nHeinrich Schwabe foi o primeiro que observou a variaci\u00f3n c\u00edclica do n\u00famero de manchas solar entre 1826 e 1843 e levou a Rudolf Wolf a facer observaci\u00f3ns sistem\u00e1ticas que comezan en 1848. O atraso en reco\u00f1ecer esta periodicidade do Sol d\u00e9bese ao comportamento moi raro do Sol durante o s\u00e9culo XVII. O n\u00famero de Wolf \u00e9 unha expresi\u00f3n que combina manchas individuais e grupos de manchas e que permite tabular a actividade solar.\nWolf tam\u00e9n estudou o rexistro hist\u00f3rico nun esforzo por establecer unha base de datos coas variaci\u00f3ns c\u00edclicas do pasado. Estableceu unha base de datos do ciclo ata 1700.\nA parte do ciclo de 11 anos comprobouse a existencia dun ciclo duns 80 anos durante a metade do cal o n\u00famero de manchas \u00e9 bastante superior \u00e1 outra metade.\nWolf estableceu unha base de datos do ciclo ata 1700, a\u00ednda que a tecnolox\u00eda e t\u00e9cnicas para as observaci\u00f3ns solares coidadosas estaban xa dispo\u00f1ibles en 1610. Gustav Sp\u00f6rer pensou que a raz\u00f3n para que Wolf fose incapaz en estender o ciclo era que hab\u00eda un per\u00edodo de 70 anos entre 1640 e 1715 no que raramente se observaron manchas solares. Os rexistros hist\u00f3ricos de manchas solares indican que logo do seu descubrimento en 1611 houbo dous m\u00e1ximos separados 30 anos e logo a actividade declinou ata un nivel moi baixo cara a 1640 e as\u00ed se mantivo ata 1715, en que recuperamos o ciclo tal como o co\u00f1ecemos.\nNon se puido apreciar o significado da ausencia porque tralo descubrimento das manchas solares houbo 34 anos de actividade e logo 70 sen ela, quen pod\u00eda dicir o que era normal?\nA investigaci\u00f3n sobre as manchas solares estaba inactiva durante o s\u00e9culo XVII e principios do XVIII debido ao M\u00ednimo de Maunder durante o cal ningunha mancha solar foi visible; pero logo da reasunci\u00f3n da actividade solar, Heinrich Schwabe en 1843 descubriu un cambio peri\u00f3dico undecenal no n\u00famero de manchas.\nEdward Maunder en 1895 e 1922 realizou estudos coidadosos para descubrir que o problema non era a falta de datos observacionais sen\u00f3n a ausencia real de manchas. Para iso agregou ao cadro a ausencia durante o mesmo per\u00edodo de auroras polares ligadas sempre aos ciclos de actividade solar. As auroras que son normais nas Illas Brit\u00e1nicas e en Escandinavia desapareceron durante os 70 anos de inactividade de modo que ao reaparecer en 1715 causaron admiraci\u00f3n e consternaci\u00f3n en Copenhagen e Estocolmo.\nPosto que as manchas solares son m\u00e1is escuras \u00e9 natural asumir que m\u00e1is manchas solar signifiquen menos radiaci\u00f3n solar. As\u00ed a todo as \u00e1reas circundantes son m\u00e1is luminosas e o efecto global \u00e9 que m\u00e1is manchas solar dan lugar a un sol m\u00e1is luminoso. A variaci\u00f3n \u00e9 pequena (da orde de 0.1%) e s\u00f3 se estableceu por medidas por sat\u00e9lite da variaci\u00f3n solar a partir dos anos oitenta. Durante o M\u00ednimo de Maunder houbo uns invernos anormalmente fr\u00edos e intensas nevadas tal como o demostran os rexistros hist\u00f3ricos. A Terra puido arrefriar case 1\u00baC.\nEn 1920 A.E. Douglas fixo un traballo pioneiro sobre a dataci\u00f3n cos aneis das \u00e1rbores. Observou unha tendencia xeral c\u00edclica na velocidade de crecemento cada unha ou d\u00faas d\u00e9cadas. Ao estudar madeiras da segunda metade do s\u00e9culo XVII observou a ausencia da periodicidade. Douglas leu en 1922 o artigo de Maunder e escribiulle para comunicarlle o seu achado.\nOs aneis das \u00e1rbores demostran este arrefriado pois son mais delgados durante os per\u00edodos fr\u00edos e mostran concentraci\u00f3ns anormalmente altas de carbono radioactivo (14C). Este tipo particular de carbono prod\u00facese a grandes alturas sobre a atmosfera terrestre, debido \u00e1 radiaci\u00f3n c\u00f3smica procedente da galaxia. Sabemos que durante un m\u00ednimo solar o vento solar \u00e9 m\u00e1is feble e hai un 10% m\u00e1is de 14C ca cando o Sol est\u00e1 activo. Suxeriuse que algunhas das glaciaci\u00f3ns foron o resultado de prolongados per\u00edodos de falta de actividade solar.\nEvoluci\u00f3n das manchas nun ciclo: Diagrama de Bolboreta.\nT\u00f3dalas manchas solares aparecen en ambos hemisferios en latitudes que van dende os 5\u00ba aos 40\u00ba.\nA actividade solar ocorre en ciclos de aproximadamente once anos. O punto de actividade solar m\u00e1is alta durante este ciclo \u00e9 co\u00f1ecido como o M\u00e1ximo Solar, e o punto de actividade m\u00e1is baixa \u00e9 o M\u00ednimo Solar. Ao principio dun ciclo, as manchas solares tenden aparecer nas latitudes m\u00e1is altas (uns 40\u00ba) e a medida que o ciclo se achega ao m\u00e1ximo aparecen manchas con maior frecuencia e cada vez a menos latitude (preto do ecuador), ata que se acada o m\u00e1ximo. Mentres isto ocorre aparecen as primeiras manchas do ciclo seguinte a unha latitude duns 40\u00ba. A isto ch\u00e1mase a lei de Sp\u00f6rer.\nHoxe s\u00e1bese que hai varios per\u00edodos no \u00edndice da mancha solar (n\u00famero de Wolf) o m\u00e1is importante ten 11 anos de duraci\u00f3n media. Este per\u00edodo tam\u00e9n se observa na maior\u00eda das outras expresi\u00f3ns da actividade solar e \u00fanese profundamente a unha variaci\u00f3n no campo magn\u00e9tico solar que cambia a polaridade con este per\u00edodo.\nGeorge Ellery Ale une os campos magn\u00e9ticos e as manchas solares para dar unha comprensi\u00f3n moderna da aparici\u00f3n das manchas solares. Ale suxeriu que o per\u00edodo de ciclo de mancha solar \u00e9 de 22 anos, cubrindo dous investimentos do campo do dipolo magn\u00e9tico solar. Horace W. Babcock propuxo a un modelo cualitativo despois para a din\u00e1mica das capas exteriores solares. O Modelo Babcock explica a conduta descrita pola lei de Sp\u00f6rer, as\u00ed como outros efectos, debido a campos magn\u00e9ticos que se retorcen pola rotaci\u00f3n do Sol.\nOrixe das manchas solares.\nNas manchas hai un campo magn\u00e9tico cunha intensidade de 3000 gauss. A\u00ednda que os detalles da creaci\u00f3n das manchas solares a\u00ednda son cuesti\u00f3n de investigaci\u00f3n, est\u00e1 bastante claro que as manchas solares son o aspecto visible do tubo de fluxo magn\u00e9tico que se forma debaixo da fotoesfera. Neles a presi\u00f3n e densidade son menores e por isto el\u00e9vanse e arrefr\u00edan. Cando o tubo de forza rompe a superficie da fotoesfera aparece a f\u00e1cula que \u00e9 unha rexi\u00f3n un 10% m\u00e1is brillante que o resto. Por convecci\u00f3n hai un fluxo de enerx\u00eda dende o interior do sol. O tubo magn\u00e9tico se enrosca pola rotaci\u00f3n diferencial. Se a tensi\u00f3n no fluxo do tubo acada certo l\u00edmite, o tubo magn\u00e9tico se riza como o far\u00eda unha venda de caucho. A transmisi\u00f3n do fluxo de enerx\u00eda dende o interior do sol inh\u00edbese, e con el a temperatura da superficie. A continuaci\u00f3n aparecen na superficie d\u00faas manchas con polaridade magn\u00e9tica oposta nos puntos nas que o tubo de forza curta \u00e1 fotoesfera.\nAs recentes observaci\u00f3ns do sat\u00e9lite (SOHO) usando as ondas sonoras que viaxan a trav\u00e9s da fotosfera do Sol permiten formar unha imaxe detallada da estrutura interior das manchas solares, debaixo de cada mancha solar f\u00f3rmase un v\u00f3rtice xiratorio isto fai que se concentren as li\u00f1as do campo magn\u00e9tico. As manchas solares comp\u00f3rtanse nalg\u00fans aspectos de modo similar aos furac\u00e1ns terrestre.\nAs manchas adoitan presentarse en grupos bipolares cuxos compo\u00f1entes te\u00f1en polaridades magn\u00e9ticas opostas. O Efecto Zeeman que consiste nun desdobramento das raias espectrais debido ao campo magn\u00e9tico, permitiu calcular a intensidade do campo magn\u00e9tico nas manchas e no centro podendo ser duns miles de gauss.\nO n\u00famero de manchas solares segue un ciclo duns 11 anos ao final do cal a polaridade das manchas e do Sol inv\u00e9rtense pasando de norte/sur e de sur/norte. As\u00ed pois o per\u00edodo magn\u00e9tico do Sol \u00e9 de 22 anos.\nO efecto Wilson dinos que as manchas solares son realmente depresi\u00f3ns diante da superficie de sol.\nA observaci\u00f3n das manchas polos afeccionados.\nAs manchas solares obs\u00e9rvanse facilmente ata cun telescopio pequeno mediante proxecci\u00f3n. Nalgunhas circunstancias (os solpores) poden observarse as manchas solares a simple vista.\nNota: Os raios solares poden causar graves danos nos ollos. Nunca mire directamente ao Sol; pode causar un dano permanente na retina, ata antes de que vostede note nada. O mellor \u00e9 proxectar a imaxe do Sol sobre unha pantalla. Tam\u00e9n \u00e9 v\u00e1lido utilizar un filtro solar pero ten que un filtro de mylar que abranga todo o obxectivo do telescopio e non s\u00f3 o ocular pois estes \u00faltimos qu\u00e9ntase moito e p\u00f3dense romper.\nRelaci\u00f3n das manchas solares e fen\u00f3menos terrestres.\nEfectu\u00e1ronse intentos de relacionar o ciclo de 11 anos das manchas solares con fen\u00f3menos c\u00edclicos da Terra, como variaci\u00f3ns do clima, per\u00edodos de choiva e seca, variaci\u00f3n na lonxitude do d\u00eda e alg\u00fans ata estramb\u00f3ticos como o estalido dunha revoluci\u00f3n ou o prezo dos ovos. Nin que dicir que a maior\u00eda non te\u00f1en fundamento.\nXa vimos unha correlaci\u00f3n clara entre o crecemento dos aneis das \u00e1rbores e a actividade solar. A parte desta, as poucas correlaci\u00f3ns deste tipo que son razoablemente fiables parecen deberse a lixeiras variaci\u00f3ns do fluxo de enerx\u00eda total emitido polo Sol e \u00e1s tremendas perturbaci\u00f3ns magn\u00e9ticas que poder\u00edan afectar \u00e1 parte superior da nosa atmosfera, isto influir\u00eda no clima terrestre.\nMais clara \u00e9 a s\u00faa relaci\u00f3n co estado da ionosfera, o que pode axudar a predicir as condici\u00f3ns de propagaci\u00f3n da onda curta ou as comunicaci\u00f3ns por sat\u00e9lite. P\u00f3dese xa que logo falar dun tempo espacial."}
{"id": "27076", "revid": "72012", "url": "https://gl.wikipedia.org/wiki?curid=27076", "title": "Fachada do Para\u00edso", "text": "A Fachada do Para\u00edso foi unha portada rom\u00e1nica da Catedral de Santiago de Compostela xa desaparecida que databa do s\u00e9culo XII e que daba \u00e1 Praza do Para\u00edso, fin do Cami\u00f1o de Santiago.\nA portada descr\u00edbese no Libro V do \"C\u00f3dice Calixtino\". O tema da portada estaba centrado no pecado e na redenci\u00f3n da humanidade. O friso presid\u00edao un Cristo en Maxestade (que se conserva actualmente nas Pratar\u00edas), rodeado polos s\u00edmbolos dos evanxelistas e representaci\u00f3ns do Para\u00edso e do anuncio da chegada do Salvador.\nA Fachada do Para\u00edso destru\u00eduse a fins do s\u00e9culo XVIII e parte dos seus relevos lev\u00e1ronse \u00e1 Fachada das Pratar\u00edas, constru\u00edndose no seu lugar a Fachada da Acibechar\u00eda.\nGaler\u00eda de imaxes.\nEn orixe estes relevos formaban parte da Fachada do Para\u00edso, actualmente est\u00e1n inseridos na Fachada das Pratar\u00edas."}
{"id": "27077", "revid": "408", "url": "https://gl.wikipedia.org/wiki?curid=27077", "title": "Vulcanismo", "text": ""}
{"id": "27081", "revid": "408", "url": "https://gl.wikipedia.org/wiki?curid=27081", "title": "Correntes oce\u00e1nicas", "text": ""}
{"id": "27083", "revid": "408", "url": "https://gl.wikipedia.org/wiki?curid=27083", "title": "Espazos naturais protexidos", "text": ""}
{"id": "27084", "revid": "89787", "url": "https://gl.wikipedia.org/wiki?curid=27084", "title": "Espazo natural protexido", "text": "Un espazo natural protexido, \u00e1rea protexida ou espazo de conservaci\u00f3n, \u00e9 unha paraxe terrestre ou mari\u00f1a definida xeograficamente e que se protexe coa finalidade de conservar a s\u00faa biodiversidade e os seus h\u00e1bitats. Pr\u00e9staselles atenci\u00f3n pola s\u00faa importancia no ecosistema ou o seu valor engadido de importancia cultural.\nNestes espazos, ben por interese gobernamental ben asociativo, apl\u00edcanse acci\u00f3ns de preservaci\u00f3n do ecosistema para manter os seus servizos ou melloralos, se \u00e9 que te\u00f1en zonas degradadas por actividade humana. A finalidade da protecci\u00f3n adoita ser a de paliar o impacto humano nos procesos do ecosistema, que provocan unha reduci\u00f3n da biodiversidade, e a de garantir que os ecosistemas se conserven para as futuras xeraci\u00f3ns.\nHai diferentes tipos de espazos naturais protexidos segundo a categor\u00eda que as leis de cada pa\u00eds lle outorguen ou a regulaci\u00f3n de convenios de organizaci\u00f3ns internacionais, como a Rede Natura 2000 da Uni\u00f3n Europea ou as Reservas da biosfera da UNESCO. Moitos dos espazos mari\u00f1os protexidos adoitan inclu\u00edr \u00e1reas mari\u00f1as extensas e ser transfronteirizos, polo que a s\u00faa conservaci\u00f3n \u00e9 un compromiso internacional.\nEn 2016 s\u00f3 o 14,8% (161 mill\u00f3ns km2) da superficie terrestre e as augas continentais, o 12,7% (3,6 mill\u00f3ns de km2) da costa e o 5,1% (3,6 mill\u00f3ns de km2) das augas oce\u00e1nicas estaba protexidas por algunha categor\u00eda de espazo natural.\nDefinici\u00f3n.\nAs \u00e1reas protexidas ent\u00e9ndense como aquelas nas que a ocupaci\u00f3n do espazo natural pola humanidade ou dos recursos do ecosistema \u00e9 limitado. As definici\u00f3ns que m\u00e1is se aceptan nos marcos de desenvolvemento rexional e nas lexislaci\u00f3ns estatais son as da Uni\u00f3n Internacional para a Conservaci\u00f3n da Natureza (IUCN). As s\u00faas definici\u00f3n foron:\nCategor\u00edas de xesti\u00f3n das \u00e1reas protexidas da IUCN.\nA IUCN, a trav\u00e9s da s\u00faa \"Comisi\u00f3n Mundial para os Espazos Protexidos\" (WCPA) definiu unha t\u00e1boa de clasificaci\u00f3n de seis categor\u00edas dos espazos naturais segundo os obxectivos de conservaci\u00f3n. Esta t\u00e1boa \u00e9 aceptada por varios gobernos e polas Naci\u00f3ns Unidas. Permite definir e catalogar as \u00e1reas protexidas e iniciar os seus planos de conservaci\u00f3n, segundo as necesidades de conservaci\u00f3n.\nAs categor\u00edas dos espazos protexidos segundo a IUCN son:\nOs elementos aos que se lle presta atenci\u00f3n para definir como de interese de preservaci\u00f3n unha \u00e1rea son a cantidade de especies en risco de extinci\u00f3n, as especies limitadas xeograficamente, as ensamblaxes de especies e o n\u00famero de especies en risco e que coexisten e os tipos de ecosistema en perigo de desaparici\u00f3n e a s\u00faa integridade. As agregaci\u00f3ns demogr\u00e1ficas de especies, os refuxios ecol\u00f3xicos e as fontes de recursos, como alimentos ou puntos de reproduci\u00f3n serven para determinar as \u00e1reas tam\u00e9n. A biodiversidade dos ecosistemas aval\u00edase ao nivel da riqueza taxon\u00f3mica e da variabilidade xen\u00e9tica das especies.\nEspazos naturais por rexi\u00f3ns.\nEuropa.\nNa Uni\u00f3n Europea creouse a Rede Natura 2000 entre todos os estados membros coa finalidade de garantir a supervivencia das especies de maior interese e en maior risco de extinci\u00f3n da Uni\u00f3n Europea. Esta rede de espazos protexidos componse de zonas especial de conservaci\u00f3n (ZEC) e zona de especial protecci\u00f3n para as aves (ZEPA). Os lugares de importancia comunitaria (LIC) son a primeira fase de declaraci\u00f3n dun espazo, por parte dun estado membro, antes da s\u00faa catalogaci\u00f3n como zonas especial de conservaci\u00f3n (ZEC) na Uni\u00f3n. Des\u00edgnase baixo a lexislaci\u00f3n da Directiva de H\u00e1bitats (Directiva 92/43/CE de 1992 coa que se crea a rede) e a Directiva de Aves.\nEn 2017 estaban catalogados dentro da Rede Natura 2000 europea m\u00e1is do 18% do territorio terrestre e o 6% do mari\u00f1o da Uni\u00f3n. As\u00ed \u00e9 que \u00e9 a maior rede de conservaci\u00f3n de espazos naturais do planeta.\nA rede ten por obxectivos protexer a especies e h\u00e1bitats, manter e restaurar ecosistemas, conseguir unha agricultura, explotaci\u00f3n forestal e pesca sostibles, combater as especies invasoras, reducir a perda de biodiversidade global.\nEspa\u00f1a.\nOs espazos protexidos terrestres e mar\u00edtimos dentro da soberan\u00eda do estado espa\u00f1ol r\u00e9xense pola Lei 42/2007 do patrimonio natural e da biodiversidade. A lei ten por obxectivo a conservaci\u00f3n e protecci\u00f3n da diversidade biol\u00f3xica, a riqueza xeol\u00f3xica e a traduci\u00f3n cultural asociada a estes espazos. Na lei consid\u00e9ranse de interese de protecci\u00f3n espazos naturais en risco ou con posibilidade de ameaza, ou espazos de interese ecol\u00f3xico, xeol\u00f3xico, paisax\u00edstico ou outros.\nA lei recolle cinco categor\u00edas de clasificaci\u00f3n para os espazos:\nAs comunidades aut\u00f3nomas do estado desenvolveron as s\u00faas propias lexislaci\u00f3ns sobre dos espazos protexidos e en 2017 chegaban a ser m\u00e1is de 40 figuras de protecci\u00f3ns. Segundo o seu marco xur\u00eddico, estes espazos est\u00e1n agr\u00fapanse dentro de:\nA Lei 42/2007 reco\u00f1eceu a figura e importancia dos lugares de interese xeol\u00f3xico; definindo a xeodiversidade, o patrimonio xeol\u00f3xico e os xeoparques.\nEn Espa\u00f1a en 2017 os espazos naturais declarados supo\u00f1en o 28,03% (142 mil km2) da superficie terrestre e o 8,37% (84 mil km2) de superficie mari\u00f1a. Seguindo a clasificaci\u00f3n da IUCN, das 4,040 \u00e1reas protexidas s\u00f3 13 espazos naturais son da categor\u00eda Ia e 61 da Ib.\nGalicia.\nDentro do marco estatal, a lexislaci\u00f3n galega rexe que existen as seguintes figuras de espazos naturais:\nA costa galega conta con \u00e1reas mari\u00f1as catalogadas como zonas de especial protecci\u00f3n dos valores naturais, mais que son de competencia do estado polo r\u00e9xime xur\u00eddico de costas vixente. Este \u00e9 o caso das ZEPA e LIC Banco de Galicia e ZEPAs das R\u00edas Baixas de Galicia, da Punta de Candelaria - R\u00eda de Ortigueira - Estaca de Bares, da Costa de Ferrolterra - Valdovi\u00f1o, da Costa da Morte e a das R\u00edas Baixas de Galicia.\nAs\u00ed mesmo as outras figuras de orde internacional que existen no territorio galego son:\nPortugal.\nA lexislaci\u00f3n portuguesa declara aos espazos naturais protexidos como \u00e1reas protexidas e establece para cada tipo unha regulaci\u00f3n espec\u00edfica. A lei para este fin foi o decreto-lei 19/93 do 23 de xaneiro de 1993 e o posterior decreto-lei 142/2008, e nelas declar\u00e1ronse as seguintes categor\u00edas de \u00e1reas protexidas:\nO seu \u00fanico parque nacional \u00e9 o da Peneda-Ger\u00eas. Conta con outros trece parques naturais: o Montesinho, Douro Internacional, Litoral Norte, Alv\u00e3o, Serra da Estrela, Tejo Internacional, Serras de Aire e Candeeiros, S\u00e3o Mamede, Sintra-Cascais, Arr\u00e1bida, Suroeste Alentejano e Costa Vicentina, Vale do Guadiana, e Ria Formosa. Portugal conta co seu 22.9% (21 mil km2) de superficie terrestre e 8,36% (144 mil km2) de superficie mari\u00f1a protexido. 13 \u00e1reas son de categor\u00eda Ia da IUCN e 25 da Ib."}
{"id": "27086", "revid": "23204", "url": "https://gl.wikipedia.org/wiki?curid=27086", "title": "Atentados do 11 de marzo de 2004 en Madrid", "text": "Os Atentados do 11-M ou Atentados do 11M, co\u00f1ecidos tam\u00e9n como 11M, foron unha serie de ataques terroristas en catro trens da rede ferroviaria de Madrid. Foron levados a cabo por unha c\u00e9lula xihadista, segundo a investigaci\u00f3n policial e as sentenza da Audiencia Nacional e do Tribunal Supremo. Faleceron 193 persoas e arredor de d\u00faas mil resultaron feridas.\nEntre as 07:36 e as 07:40 (CET) do 11 de marzo de 2004, en hora punta, produc\u00edronse dez explosi\u00f3ns case simult\u00e1neas en catro trens de Madrid. M\u00e1is tarde, logo dun intento de desactivaci\u00f3n, a polic\u00eda detonou de forma controlada dous artefactos que non chegaron a estoupar. Despois disto, desactivaron un terceiro que permitir\u00eda, debido \u00f3 seu contido, comezar a investigaci\u00f3n que conducir\u00eda \u00e1 identificaci\u00f3n dos autores.\nOs atentados produc\u00edronse tres d\u00edas antes das elecci\u00f3ns xerais de 2004. Os dous principais partidos pol\u00edticos espa\u00f1ois daquela, o PP e o PSOE, acus\u00e1ronse mutuamente de agochar ou distorsionar informaci\u00f3n relativa \u00f3s atentados por raz\u00f3ns electorais. \nFoi o segundo maior atentado cometido en Europa, por detr\u00e1s do atentado de Lockerbie de 1988. Este non foi o primeiro atentado xihadista en Espa\u00f1a. En 1985 produciuse o atentado do restaurante El Descanso, que causou 18 mortes.\nFeitos.\nAs explosi\u00f3ns produc\u00edronse na ma\u00f1\u00e1 do xoves 11 de marzo, entre as 7:39 e as 7:42, tres d\u00edas antes das elecci\u00f3ns lexislativas. Un total de 10 mochilas-bomba estouraron en catro trens de proximidade nas estaci\u00f3ns de Atocha, El Pozo del T\u00edo Raimundo, Santa Eugenia e nun tren que \u00eda entrar na estaci\u00f3n de Atocha. A polic\u00eda atopou outras tres bombas que non chegaron a estoupar e que, segundo o Ministro de Interior, \u00c1ngel Acebes, estaban pensadas para estoupar \u00e1 chegada do auxilio.\nAs fontes oficiais identificaron, nun primeiro momento, a ETA como a organizaci\u00f3n autora do masacre. As forzas pr\u00f3ximas \u00e1 banda terrorista e a propia ETA negaron a s\u00faa autor\u00eda nun comunicado o d\u00eda seguinte. Xurdiu a hip\u00f3tese dunha organizaci\u00f3n terrorista islamista radical. Esta hip\u00f3tese viuse reforzada ao anunciar o Ministro de Interior o descubrimento dunha furgoneta con detonadores e unha cinta de v\u00eddeo con textos do Cor\u00e1n. A\u00ednda as\u00ed, mant\u00edvose oficialmente a tese dun atentado de ETA, o que supuxo fortes cr\u00edticas ao goberno nalg\u00fans medios de comunicaci\u00f3n e polas forzas pol\u00edticas da oposici\u00f3n.\nO 13 de marzo, a polic\u00eda detivo sete sospeitosos relacionados coa venda dun tel\u00e9fono m\u00f3bil e unha tarxeta de prepago que se atopara na furgoneta en que se atoparan os detonadores. Nos d\u00edas seguintes foron arrestados novos sospeitosos, moitos ligados a grupos islamistas radicais. O 3 de abril, cando a polic\u00eda pretend\u00eda arrestar varios sospeitosos nun piso de Legan\u00e9s, estes inmol\u00e1ronse facendo estoupar explosivos, cos que mataron tam\u00e9n un axente dos Grupos de Operaci\u00f3ns Especiais.\nO xu\u00edz encargado do caso, Juan del Olmo, acusou o 19 de marzo a varios marroqu\u00eds de complicidade nos atentados. As investigaci\u00f3ns policiais dirix\u00edronse cara as organizaci\u00f3ns terroristas isl\u00e1micas, en especial cara a c\u00e9lulas vinculadas a Al Qaida. A organizaci\u00f3n fundamentalista reivindicara os atentados a noite do d\u00eda 11."}
{"id": "27088", "revid": "85894", "url": "https://gl.wikipedia.org/wiki?curid=27088", "title": "Lois, Ribadumia", "text": "San Fins de Lois \u00e9 unha parroquia que se localiza no concello de Ribadumia na comarca do Saln\u00e9s. Segundo o padr\u00f3n municipal de 2016 ti\u00f1a 466 habitantes (237 homes e 229 mulleres), 31 menos ca en 2010 e sete menos ca en 2005. Ten dezaoito entidades de poboaci\u00f3n."}
{"id": "27089", "revid": "25871", "url": "https://gl.wikipedia.org/wiki?curid=27089", "title": "Ribadumia, Ribadumia", "text": "Santa Baia de Ribadumia \u00e9 unha parroquia que se localiza no concello pontevedr\u00e9s de Ribadumia. Segundo o padr\u00f3n municipal en 2016 ti\u00f1a 1667 habitantes (883 mulleres e 784 homes), 127 m\u00e1is ca en 2010 e 471 m\u00e1is ca en 2005. Ten dezanove entidades de poboaci\u00f3n.\nEsta parroquia d\u00e1lle nome ao concello, se ben a capital municipal sit\u00faase na vila de Barrantes."}
{"id": "27090", "revid": "5863", "url": "https://gl.wikipedia.org/wiki?curid=27090", "title": "Sis\u00e1n, Ribadumia", "text": "San Clemenzo de Sis\u00e1n \u00e9 unha parroquia que se localiza no concello pontevedr\u00e9s de Ribadumia. Segundo o IGE, en 2016 ti\u00f1a 685 habitantes (340 mulleres e 345 homes), distribu\u00eddos en 15 entidades de poboaci\u00f3n, o que sup\u00f3n un descenso respecto \u00f3s anos 2010, cando ti\u00f1a 725 habitantes, e 2005, cando eran 711.\nSis\u00e1n na literatura popular.\n\"San Vicente de Padrenda/ ten unha rosa na man/ que lla mandou de regalo/ San Clemenzo de Sis\u00e1n\" "}
{"id": "27092", "revid": "1888", "url": "https://gl.wikipedia.org/wiki?curid=27092", "title": "\u00c1lceme, Rodeiro", "text": "Santa Mar\u00eda de \u00c1lceme \u00e9 unha parroquia que se localiza no concello de Rodeiro, na provincia de Pontevedra. Segundo o INE en 2011 ti\u00f1a 196 habitantes (102 homes e 94 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 258 habitantes.\nNesta parroquia naceu o alcalde de Rodeiro Jos\u00e9 Benito Vence Deza."}
{"id": "27093", "revid": "85894", "url": "https://gl.wikipedia.org/wiki?curid=27093", "title": "Camba, Rodeiro", "text": "San Xo\u00e1n de Camba \u00e9 unha parroquia que se localiza no concello de Rodeiro. Segundo o IGE en 2012 ti\u00f1a 143 habitantes (74 homes e 69 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 266 habitantes.\nNesta parroquia naceu o alcalde de Rodeiro Eliseo Di\u00e9guez Garc\u00eda.\nPatrimonio.\nEntre os edificios singulares da parroquia salienta o conxunto formado polo Pazo de Camba e a Igrexa de San Xo\u00e1n de Camba propiedade dos Camba, familia nobre que tivo a orixe nesta parroquia no s\u00e9culo XIII e que tivo gran protagonismo na Baixa Idade Media."}
{"id": "27094", "revid": "85894", "url": "https://gl.wikipedia.org/wiki?curid=27094", "title": "Arnego, Rodeiro", "text": "Santiago de Arnego \u00e9 unha parroquia que se localiza no concello de Rodeiro. Segundo o IGE en 2011 ti\u00f1a 156 habitantes (79 mulleres e 77 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 246 habitantes.\nXentilicio.\nO seu xentilicio \u00e9 arnegao.\nXeograf\u00eda.\n\u00c9 a parroquia situada m\u00e1is ao Sur do concello, lim\u00edtrofe coa provincia de Ourense. Nela sit\u00faase a Pena de Francia (914 m.), que cerra a Serra do Faro. Aqu\u00ed nace o r\u00edo Arnego."}
{"id": "27095", "revid": "1131", "url": "https://gl.wikipedia.org/wiki?curid=27095", "title": "Carboentes, Rodeiro", "text": "Santo Estevo de Carboentes \u00e9 unha parroquia que se localiza no concello de Rodeiro. Segundo o IGE en 2011 ti\u00f1a 245 habitantes (132 homes e 113 mulleres), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 402 habitantes.\nXentilicio.\nO seu xentilicio \u00e9 carboentino."}
{"id": "27096", "revid": "85894", "url": "https://gl.wikipedia.org/wiki?curid=27096", "title": "Fafi\u00e1n, Rodeiro", "text": "Santiago de Fafi\u00e1n \u00e9 unha parroquia que se localiza no concello de Rodeiro. Segundo o IGE en 2013 ti\u00f1a 77 habitantes (39 homes e 38 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 132 habitantes.\nPatrimonio.\nEntre os monumentos da parroquia salienta o Pazo de Trasulfe, edificado no s\u00e9culo XVII polo conde de Montaos. A igrexa parroquial co\u00f1\u00e9cese como Igrexa de Santiago e \u00e9 de orixe rom\u00e1nica pero no s\u00e9culo XIX derrubouse a cabeceira para constru\u00edr a casa reitoral, e tan s\u00f3 conserva uns poucos elementos rom\u00e1nicos.\nO sitio arqueol\u00f3xico co\u00f1ecido como Porta de Arcos, que foi escavado en 1972 polo Museo de Pontevedra, descubrindo restos dunha vila romana."}
{"id": "27097", "revid": "85894", "url": "https://gl.wikipedia.org/wiki?curid=27097", "title": "Guillar, Rodeiro", "text": "Santa Mar\u00eda de Guillar \u00e9 unha parroquia que se localiza no concello de Rodeiro. Segundo o IGE en 2013 ti\u00f1a 164 habitantes (73 mulleres e 91 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 211 habitantes.\nNesta parroquia naceu o alcalde de Rodeiro Manuel Salgado Gonz\u00e1lez.\nPatrimonio.\nA torre de Guillar, catalogada como Ben de Interese Cultural, ten as s\u00faas orixes nos primeiros s\u00e9culos do pasado milenio."}
{"id": "27099", "revid": "5942577", "url": "https://gl.wikipedia.org/wiki?curid=27099", "title": "Ellen Johnson Sirleaf", "text": "Ellen Johnson-Sirleaf, nada o 29 de outubro de 1938, \u00e9 unha pol\u00edtica liberiana. En 2005 foi nomeada presidenta do seu pa\u00eds, e no ano 2011 recibiu o Premio Nobel da Paz. A s\u00faa vitoria electoral foi formalmente anunciada pola comisi\u00f3n electoral liberiana o 23 de novembro de 2005 logo dos comicios presidenciais dese mesmo ano. Foi a primeira muller negra que foi elixida presidenta e asemade a primeira muller elixida xefa de estado en \u00c1frica. O seu vicepresidente foi Joseph Boakai. \u00c9 frecuente que a chamen, como a outras mulleres que chegaron ao poder, a \"dama de ferro\". A revista Forbes nomeouna en 2006 como a 51\u00aa muller m\u00e1is poderosa do mundo.\nTraxectoria.\nTres dos av\u00f3s de Johnson-Sirleaf eran ind\u00edxenas liberianos mentres que o cuarto era un alem\u00e1n que casou cunha vendedora rural. Este seu av\u00f3 tivo que marchar do pa\u00eds cando Liberia, en lealdade cos Estados Unidos lle declarou a guerra a Alema\u00f1a en 1917.\nJohnson-Sirleaf graduouse no College of West Africa (en Monrovia), un instituto metodista, e proseguiu os seus estudos de Econom\u00eda en Madison, Wisconsin, nos Estados Unidos en 1964, e obtivo o diploma na Universidade de Colorado en 1970, e un m\u00e1ster en administraci\u00f3n P\u00fablica pola Universidade Harvard en 1971.\n\u00c1 volta a Liberia tras Harvard, Johnson-Sirleaf conseguiu un posto de asistente no ministerio de Econom\u00eda do goberno de William Tolbert. En 1980, o sarxento do ex\u00e9rcito Samuel Doe destit\u00fae e asasina o presidente Tolbert, po\u00f1\u00e9ndolle fin a d\u00e9cadas de relativa estabilidade. Doe era da etnia krahn e o primeiro presidente liberiano que non proced\u00eda da elite de descendentes de escravos estadounidenses. Nos dez anos seguintes, Doe levou os krahn a dominar a vida p\u00fablica.\nDurante o goberno de Doe, Johnson-Sirleaf marchou para o exilio en Nairobi, onde traballou para Citibank. Volveu ao pa\u00eds en 1985 para presentarse ao senado, pero cando falou contra o r\u00e9xime militar de Doe, foi condenada a dez anos de c\u00e1rcere. Posta en liberdade ao cabo duns meses, exiliouse a Washington, D.C., e regresou ao pa\u00eds doce anos despois, en 1997, como economista, traballando para o Banco Mundial e Citibank en \u00c1frica.\nA\u00ednda que inicialmente apoiou a rebeli\u00f3n sanguenta de Charles Taylor contra o presidente Samuel Doe en 1990, despois op\u00faxose a el nas elecci\u00f3ns presidenciais de 1997. S\u00f3 conseguiu o 10% dos votos, mentres que o seu contrincante Taylor acadaba o 75%. Daquela Taylor acusouna de traiz\u00f3n. Ela fixo campa\u00f1a na s\u00faa contra, e foi unha membro moi activa do goberno de transici\u00f3n que se preparaba para as presidenciais de 2005. Coa sa\u00edda de Taylor do pa\u00eds, colleu o liderado do Partido da Unidade.\nPresidencia.\nNa primeira rolda das votaci\u00f3ns, quedou segunda con 175.520 votos, pasando \u00e1 segunda volta do 8 de novembro de 2005 contra o exfutbolista George Weah. O 11 de novembro, ta comisi\u00f3n electoral de Liberia declaraba a Johnson-Sirleaf presidenta electa de Liberia. O 23 de novembro, ratificaban a decisi\u00f3n sinalando que Johnson-Sirleaf librara cando menos un 20% de marxe sobre Weah. Os distintos observadores declararon que o proceso fora xusto e limpo. \u00c1 toma de posesi\u00f3n, que tivo lugar o 16 de xaneiro de 2006 asistiron diversas personalidades internacionais, entre as que se atopaban Condoleezza Rice e Laura Bush.\nDesafortunadamente para Johnson-Sirleaf, os seareiros do deposto ditador Charles Taylor a\u00ednda son abondosos nas filas do goberno liberiano. Edwin Snowe, o seu actual voceiro e terceiro en orde de importancia do goberno, \u00e9 o xenro de Taylor. A s\u00faa muller, Jewel Howard Taylor, \u00e9 deputada, como tam\u00e9n o \u00e9 Prince Johnson, a quen se lle gravou torturando e asasinando a Samuel Doe en 1990, nunha cinta que deu a volta ao mundo. Independentemente diso, o 17 de marzo de 2006, a presidenta Johnson-Sirleaf pediu un informe oficial para reclamarlle a Nixeria a extradici\u00f3n de Taylor.\nO 26 de xullo de 2006 declar\u00e1base un incendio no pazo presidencial onde Johnson Sirleaf acoll\u00eda os l\u00edderes de Costa do Marfil, Ghana, e a Serra Leoa. A polic\u00eda non exclu\u00edu a posibilidade dunha sabotaxe.\nDatos persoais.\nJohnson-Sirleaf \u00e9 nai de catro fillos (dous deles viven nos Estados Unidos e outros dous en Liberia) e avoa de seis netos. En decembro de 2021, James Sirleaf, un dos fillos de Ellen Sirleaf, morreu na s\u00faa residencia de Liberia en circunstancias desco\u00f1ecidas."}
{"id": "27102", "revid": "1131", "url": "https://gl.wikipedia.org/wiki?curid=27102", "title": "Negrelos, Rodeiro", "text": "San Cibrao de Negrelos \u00e9 unha parroquia que se localiza no concello de Rodeiro. Segundo o padr\u00f3n municipal de 2013 ti\u00f1a 150 habitantes (77 homes e 73 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 195 habitantes.\nNesta parroquia naceu o guerrilleiro antifranquista Benjam\u00edn Garc\u00eda Di\u00e9guez, \"O Largo\"."}
{"id": "27103", "revid": "85894", "url": "https://gl.wikipedia.org/wiki?curid=27103", "title": "Pedroso, Rodeiro", "text": "San Xiao de Pedroso \u00e9 unha parroquia que se localiza no occidente do concello de Rodeiro. Segundo o INE en 2010 ti\u00f1a 113 habitantes (60 mulleres e 53 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 146 habitantes.\nNesta parroquia naceu o aviador Gumersindo Are\u00e1n Rodr\u00edguez\nEconom\u00eda.\nNesta parroquia a actividade principal \u00e9 a gandar\u00eda e a agricultura, dela viven case a totalidade dos veci\u00f1os que est\u00e1n en activo. Exist\u00eda a tradici\u00f3n da extracci\u00f3n de pedra das s\u00faas canteiras. Na actualidade hai cinco canteiras abertas nas que se extrae unha pedra de gran calidade, por formar bloques sen fendas.\nPatrimonio.\nHabitada desde a antig\u00fcidade, hai restos dun castro e varias m\u00e1moas, cons\u00e9rvase unha ponte do s\u00e9culo XII sobre o r\u00edo Arnego, a Ponte de Pedroso. A igrexa parroquial constru\u00eduse entre os s\u00e9culos XII e XIII, con nave e \u00e1bsida rectangular."}
{"id": "27104", "revid": "1131", "url": "https://gl.wikipedia.org/wiki?curid=27104", "title": "A Portela, Rodeiro", "text": "San Cristovo da Portela \u00e9 unha parroquia que se localiza no concello de Rodeiro. Segundo o IGE en 2012 ti\u00f1a 76 habitantes (40 mulleres e 36 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 118 habitantes.\nXeograf\u00eda.\nEst\u00e1 situada na parte occidental do concello. Conserva unha paisaxe m\u00e1is tradicional."}
{"id": "27105", "revid": "85894", "url": "https://gl.wikipedia.org/wiki?curid=27105", "title": "R\u00edo, Rodeiro", "text": "Santa Mar\u00eda de R\u00edo \u00e9 unha parroquia que se localiza no concello de Rodeiro. Segundo o IGE en 2012 ti\u00f1a 124 habitantes (69 homes e 55 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 188 habitantes.\nHistoria.\nR\u00edo foi capital municipal en 1876. Cel\u00e9brase unha feira os 15 de cada mes que tivo unha grande importancia, polo que R\u00edo era considerado o centro comercial do concello."}
{"id": "27106", "revid": "85894", "url": "https://gl.wikipedia.org/wiki?curid=27106", "title": "Riob\u00f3, Rodeiro", "text": "San Miguel de Riob\u00f3 \u00e9 unha parroquia que se localiza no concello de Rodeiro. Segundo o IGE en 2011 ti\u00f1a 44 habitantes (28 mulleres e 16 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 53 habitantes."}
{"id": "27107", "revid": "85894", "url": "https://gl.wikipedia.org/wiki?curid=27107", "title": "Rodeiro, Rodeiro", "text": "San Vicente de Rodeiro \u00e9 unha parroquia que se localiza no concello de Rodeiro. Segundo o IGE en 2011 ti\u00f1a 419 habitantes (226 mulleres e 193 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 484 habitantes.\nTop\u00f3nimo.\n\"Rodeiro\" \u00e9 un top\u00f3nimo latino que se refire aos cumes circulares, como poden ser os outeiros ou as localizaci\u00f3ns de castros."}
{"id": "27108", "revid": "85894", "url": "https://gl.wikipedia.org/wiki?curid=27108", "title": "O Salto, Rodeiro", "text": "Santo Estevo do Salto \u00e9 unha parroquia que se localiza no concello de Rodeiro. Segundo o IGE en 2012 ti\u00f1a 137 habitantes (70 mulleres e 67 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 267 habitantes.\nHistoria.\nXunto coa parroquia de Vilela forma o territorio dos antigos prioratos de Oseira. A\u00ednda se poden ver d\u00faas casas monacais no lugar da Granxa.\nNo lugar de Fa\u00edlde est\u00e1 a casa familiar de Francisco Javier Vales Fa\u00edlde.\nPatrimonio.\nEn 1948 atopouse no lugar de Casardixo un machado de bronce datado de hai uns 3.200 anos. As medidas son 155\u00a0mm x 39\u00a0mm (f\u00edo) x 15\u00a0mm (grosor baixo a asa); o peso \u00e9 de 300 gr. Ten tres estr\u00edas superficiais en cada folla, con tres estr\u00edas a cada lado menos profundas. A forma moi curva do f\u00edo e o acurtamento da folla abonan a funci\u00f3n cortante. As s\u00faas proporci\u00f3n son harm\u00f3nicas e a riqueza decorativa realza a elegancia deste machado. Sorprendeu pola pureza das s\u00faas li\u00f1as e factura perfecta do machado de d\u00faas asas.\nCons\u00e9rvase unha m\u00e1moa megal\u00edtica, en Coto dos Mouros.\nDa cultura castrexa cons\u00e9rvanse d\u00faas localizaci\u00f3ns de poboados castrexos: o de Castro Pequeno e o de Castro Grande.\nXa de \u00e9poca m\u00e1is recente \u00e9 a casa reitoral."}
{"id": "27109", "revid": "1131", "url": "https://gl.wikipedia.org/wiki?curid=27109", "title": "San Marti\u00f1o de Asperelo, Rodeiro", "text": "San Marti\u00f1o de Asperelo \u00e9 unha parroquia que se localiza no concello de Rodeiro. Segundo o IGE en 2011 ti\u00f1a 214 habitantes (112 homes e 102 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 287 habitantes.\nPatrimonio.\nA igrexa de San Marti\u00f1o de Asperelo \u00e9 de fasqu\u00eda rom\u00e1nica, constru\u00edda no ano 1225, conserva intacta a s\u00faa estrutura rom\u00e1nica, con d\u00faas portadas e unha \u00e1bsida rectangular."}
{"id": "27110", "revid": "1131", "url": "https://gl.wikipedia.org/wiki?curid=27110", "title": "San Paio de Senra, Rodeiro", "text": "San Paio de Senra \u00e9 unha parroquia que se localiza no concello de Rodeiro. Segundo o IGE de 2011 ti\u00f1a 40 habitantes (20 homes e 20 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 72 habitantes."}
{"id": "27111", "revid": "85894", "url": "https://gl.wikipedia.org/wiki?curid=27111", "title": "San Salvador de Camba, Rodeiro", "text": "San Salvador de Camba \u00e9 unha parroquia que se localiza no concello de Rodeiro. Segundo o padr\u00f3n municipal de 2012 ti\u00f1a 112 habitantes (57 mulleres e 55 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 186 habitantes.\nNesta parroquia naceron o monxe Manuel Garc\u00eda Gil, o alcalde de Rodeiro Lu\u00eds L\u00f3pez Di\u00e9guez, o fil\u00f3sofo Ram\u00f3n Regueira Varela e o sacerdote Javier Vales Fa\u00edlde.\nFestas.\nCelebra unha romar\u00eda popular o 9 de setembro."}
{"id": "27112", "revid": "85894", "url": "https://gl.wikipedia.org/wiki?curid=27112", "title": "Santa Baia de Camba, Rodeiro", "text": "Santa Baia de Camba \u00e9 unha parroquia que se localiza no concello de Rodeiro. Segundo o IGE en 2013 ti\u00f1a 113 habitantes (57 mulleres e 56 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 236 habitantes."}
{"id": "27113", "revid": "85894", "url": "https://gl.wikipedia.org/wiki?curid=27113", "title": "Santa Mari\u00f1a de Pescoso, Rodeiro", "text": "Santa Mari\u00f1a de Pescoso \u00e9 unha parroquia que se localiza no concello de Rodeiro. Segundo o IGE en 2013 ti\u00f1a 169 habitantes (76 homes e 93 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 246 habitantes.\nPatrimonio.\nA igrexa de Santa Mari\u00f1a de Pescoso data do s\u00e9culo XII e constit\u00fae un bo exemplo do rom\u00e1nico rural."}
{"id": "27114", "revid": "85894", "url": "https://gl.wikipedia.org/wiki?curid=27114", "title": "Vilela, Rodeiro", "text": "Santa Mar\u00eda de Vilela \u00e9 unha parroquia que se localiza no concello de Rodeiro. Segundo o IGE en 2012 ti\u00f1a 91 habitantes (52 homes e 39 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 150 habitantes.\nNesta parroquia naceu o sacerdote Xos\u00e9 Moreiras Santiso.\nPatrimonio.\nHai catro castros, entre os que destaca o de Cantelle que conta cun anel defensivo en todo o per\u00edmetro con porta dobre.\nXunto coa parroquia do Salto forma o territorio dos antigos prioratos de Oseira."}
{"id": "27116", "revid": "54336", "url": "https://gl.wikipedia.org/wiki?curid=27116", "title": "Entenza, Salceda de Caselas", "text": "Santos Xusto e Pastor de Entenza \u00e9 unha parroquia que se localiza no concello de Salceda de Caselas na comarca de Vigo. Segundo o padr\u00f3n municipal de 2004 ti\u00f1a 659 habitantes (333 homes e 326 mulleres), distribu\u00eddos en 20 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 654 habitantes. Segundo o IGE, no 2014 a s\u00faa poboaci\u00f3n descendera ata os 613 habitantes, sendo 308 homes e 305 mulleres.\nArciprestado de Tui-Entenza.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27117", "revid": "23204", "url": "https://gl.wikipedia.org/wiki?curid=27117", "title": "Parderrubias, Salceda de Caselas", "text": "San Tom\u00e9 de Parderrubias \u00e9 unha parroquia que se localiza no concello de Salceda de Caselas na comarca de Vigo. Segundo o IGE, en 2022 ti\u00f1a 996 habitantes (485 homes e 511 mulleres), distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 1999, cando ti\u00f1a 983 habitantes.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado da Louri\u00f1a, na diocese de Tui-Vigo.\nPersoeiros.\nDesta parroquia procede o pai de Martin Sheen."}
{"id": "27118", "revid": "54336", "url": "https://gl.wikipedia.org/wiki?curid=27118", "title": "A Pico\u00f1a, Salceda de Caselas", "text": "San Marti\u00f1o da Pico\u00f1a \u00e9 unha parroquia que se localiza no concello de Salceda de Caselas na comarca de Vigo. Segundo o padr\u00f3n municipal de 2004 ti\u00f1a 527 habitantes (274 mulleres e 253 homes), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 559 habitantes. Segundo o IGE, no 2014 a s\u00faa poboaci\u00f3n medrara ata os 528 habitantes, sendo 254 homes e 274 mulleres.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado da Louri\u00f1a, na diocese de Tui-Vigo."}
{"id": "27119", "revid": "54336", "url": "https://gl.wikipedia.org/wiki?curid=27119", "title": "San Xurxo de Salceda, Salceda de Caselas", "text": "San Xurxo de Salceda \u00e9 unha parroquia que se localiza no concello de Salceda de Caselas na comarca de Vigo. Segundo o padr\u00f3n municipal de 2004 ti\u00f1a 798 habitantes (407 mulleres e 391 homes), distribu\u00eddos en 7 entidades de poboaci\u00f3n, o que sup\u00f3n o mantemento con relaci\u00f3n ao ano 1999 cando ti\u00f1a 815 habitantes. Segundo o IGE, no 2014 a s\u00faa poboaci\u00f3n descendera ata os 733 habitantes, sendo 362 homes e 371 mulleres.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado da Louri\u00f1a, na diocese de Tui-Vigo."}
{"id": "27120", "revid": "54336", "url": "https://gl.wikipedia.org/wiki?curid=27120", "title": "Soutelo, Salceda de Caselas", "text": "San Vicente de Soutelo \u00e9 unha parroquia que se localiza no concello de Salceda de Caselas. Segundo o padr\u00f3n municipal de 2004 ti\u00f1a 449 habitantes (227 mulleres e 222 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 457 habitantes. Segundo o IGE, no 2014 a s\u00faa poboaci\u00f3n medrara ata os 479 habitantes, sendo 249 homes e 230 mulleres.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27121", "revid": "54336", "url": "https://gl.wikipedia.org/wiki?curid=27121", "title": "Santa Mar\u00eda de Salceda, Salceda de Caselas", "text": "Santa Mar\u00eda de Salceda \u00e9 unha parroquia que se localiza no concello pontevedr\u00e9s de Salceda de Caselas na comarca de Vigo. Segundo o padr\u00f3n municipal de 2004 ti\u00f1a 2.798 habitantes (1.418 homes e 1.380 mulleres), distribu\u00eddos en 23 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.978 habitantes. Segundo o IGE, no 2014 a s\u00faa poboaci\u00f3n medrara ata os 4.853 habitantes, sendo 2.462 homes e 2.391 mulleres.\nPatrimonio.\nNa parroquia est\u00e1 situado o pazo de Aballe.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado da Louri\u00f1a, na diocese de Tui-Vigo."}
{"id": "27123", "revid": "23204", "url": "https://gl.wikipedia.org/wiki?curid=27123", "title": "Alx\u00e9n, Salvaterra de Mi\u00f1o", "text": "San Paio de Alx\u00e9n \u00e9 unha parroquia do concello de Salvaterra de Mi\u00f1o. Segundo o IGE, en 2022 ti\u00f1a 661 habitantes (321 homes e 340 mulleres), distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 753 habitantes. Pertence \u00f3 arciprestado de Entenza.\nXentilicio.\nO seu xentilicio \u00e9 alxenino.\nSituaci\u00f3n.\nLocal\u00edzase na parte norte do concello, a medio cami\u00f1o entre Salvaterra e Salceda de Caselas. Alx\u00e9n at\u00f3pase a 32 minutos do centro de Vigo, a 26 minutos do aeroporto de Peinador, e a 10 minutos do porto seco de Oleiros. Debido a esta situaci\u00f3n estas terras son atractivas para usos residenciais.\nA parroquia de Alx\u00e9n est\u00e1 atravesada polo r\u00edo Tea, o principal afluente do r\u00edo Mi\u00f1o no seu curso baixo. No Cordeiro hai unha praia fluvial que ten zonas de sombra con mesas e asadeiros. Tam\u00e9n no Cordeiro empr\u00e1zase o campo de sl\u00e1lom de pirag\u00fcismo do concello de Salvaterra.\nOutras paraxes de importancia poden ser os penedos das Catro Cruces; o penedo da Beir\u00f3 ou un dos pi\u00f1eiros de maior tama\u00f1o de todo o territorio galego.\nHistoria.\nNo s\u00e9culo XVII Alx\u00e9n anexou a parroquia de Santiago de Grix\u00f3.\nPatrimonio.\nArquitectonicamente resaltan a igrexa, de estilo g\u00f3tico, ou a capela de Santiago Ap\u00f3stolo situada no barrio do Ceo. No barrio de Grix\u00f3 enc\u00f3ntrase un pazo t\u00edpico galego do s\u00e9culo XIX. Na actualidade este pazo e as vi\u00f1as do seu redor conforman as adegas de vi\u00f1o Lusco do Mi\u00f1o.\nInfraestruturas.\nEn canto as infraestruturas culturais e deportivas, Alx\u00e9n ten dous colexios: un de educaci\u00f3n infantil: Vesada, como o barrio no que se sit\u00faa; e o outro de educaci\u00f3n primaria: o CEP Carlos Casares.\nHai cun campo de f\u00fatbol onde xogan os equipos de Alx\u00e9n A e Alx\u00e9n B. Ademais disp\u00f3n de d\u00faas pistas polideportivas e un pavill\u00f3n semicuberto que se encontra dentro de recinto do CEP.\nFestas.\nO 26 de xu\u00f1o \u00e9 a data da celebraci\u00f3n da festa na honra do patr\u00f3n da aldea, San Paio. A segunda fin de semana de agosto te\u00f1en lugar as festas de m\u00e1is importancia e duraci\u00f3n na honra da Virxe das Dores."}
{"id": "27124", "revid": "23204", "url": "https://gl.wikipedia.org/wiki?curid=27124", "title": "Arantei, Salvaterra de Mi\u00f1o", "text": "San Pedro de Arantei \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2022 ti\u00f1a 424 habitantes (212 homes e 212 mulleres), distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 460 habitantes.\nPertence \u00f3 arciprestado de Entenza.\nNo mes de xullo cel\u00e9brase desde 1998 un festival folcl\u00f3rico con grupos internacionais na \u00e1rea recreativa do Manteiro.\nHistoria.\nA parroquia chamouse Retorta at\u00e9 a metade do s\u00e9culo XVII por estar a igrexa parroquial nunha retorta do r\u00edo Mi\u00f1o. No ano 1647 comezouse a construci\u00f3n do novo templo no lugar alto denominado Arantei, do cal tomou o nome, e foi inaugurado o 17 de novembro de 1652."}
{"id": "27125", "revid": "23204", "url": "https://gl.wikipedia.org/wiki?curid=27125", "title": "Cabreira, Salvaterra de Mi\u00f1o", "text": "San Miguel de Cabreira \u00e9 unha parroquia que se localiza no concello de Salvaterra de Mi\u00f1o. Segundo o IGE, en 2022 ti\u00f1a 433 habitantes (213 homes e 220 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 478 habitantes.\nXeograf\u00eda.\nA parroquia de Cabreira local\u00edzase no oeste do concello, sendo atravesada polo r\u00edo Caselas. Presenta as pequenas elevaci\u00f3ns dos montes Curros (144 m) e do Viso (142 m). Preto dos lindes da parroquia atopamos o r\u00edo Tea e a s\u00faa desembocadura no Mi\u00f1o, sendo a ponte que salva este r\u00edo, a ponte da Fillaboa, historicamente fundamental para as comunicaci\u00f3ns de Cabreira.\nHistoria.\nTense constancia de distintas variantes do top\u00f3nimo utilizadas no pasado, como Cabral ou Capraria. Aparece xa en documentos do s\u00e9culo XIII nomeada como Cabreyra, como no contrato de foro de 1297 no que o mosteiro de Oia compra unha peza de vi\u00f1a no \u201caral de Cabreyra\u201d. \nNa Idade Moderna contamos coas valiosas fontes do Catastro de Ensenada, que describe a realidade socioecon\u00f3mica da parroquia en 1752 e a do Censo de Floridablanca, de 1789. O Catastro de Ensenada sinala que o se\u00f1or xurisdicional de Cabreira era o conde de Salvaterra e os preceptores do d\u00e9cimo o cura de Cabreira e o arcediano da Catedral de Tui. Fronte aos 365 que describir\u00eda d\u00e9cadas despois o Censo de Floridablanca, o Catastro de Ensenada describe unha poboaci\u00f3n de 346 habitantes, destacando nas ocupaci\u00f3ns dos seus poboadores a existencia dun cirurxi\u00e1n sangrador na parroquia, as\u00ed como a dun ferreiro, tres carpinteiros ou dous xastres. Mentres tanto, a agricultura era sen d\u00fabida a m\u00e1is importante actividade econ\u00f3mica da parroquia e da zona. Segundo este documento, en Cabreira destacaba un amplo uso dos terreos de seca\u00f1o respecto ao resto de parroquias do concello, igualando estes en superficie aos de regad\u00edo. Ademais, cabe nomear que a parroquia contaba cunha devesa real, tres mu\u00ed\u00f1os e d\u00faas tabernas.\nXa na Idade Contempor\u00e1nea, a parroquia aparece descrita no \u201cDiccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\u201d. Cualif\u00edcase como de pintoresca localizaci\u00f3n, pola s\u00faa proximidade ao inmediato reino de Portugal e \u00e1s s\u00faas vilas. Esboza terreos f\u00e9rtiles nos que se cr\u00edan carballos e casti\u00f1eiros, nos que existen moitos e saborosos pastos ademais de fontes de exquisitas augas. Menciona os tres mu\u00ed\u00f1os de fari\u00f1a as\u00ed como unha produci\u00f3n agr\u00edcola variada, acompa\u00f1ada da crianza gandeira, da caza e da pesca.\nPatrimonio.\nConxunto da Igrexa de San Miguel.\nIgrexa en forma de cruz latina cunha soa nave m\u00e1is d\u00faas capelas laterais. Foi constru\u00edda no 1710 segundo indica a ep\u00edgrafe gravada na parte posterior da igrexa, que di: \u201cHESTE CORO MANDO HACER DON TOMAS SALGADO A\u00d1O DE 1710\u201d. Sobre esta inscrici\u00f3n atopamos un escudo ben labrado e conservado da familia dos Salgado, que incl\u00fae a m\u00e1xima \u201cSALGA POR DONDE SALIERE\u201d. Cons\u00e9rvanse catro retablos, un na capela do Carme, outro na capela da Inmaculada, un retablo sen altar dedicado \u00e1 Virxe das Angustias e \u00c1nimas e o retablo maior adicado a San Miguel. Caracter\u00edzase dun marcado sentido horizontal, cunha fornela central ocupada polo Crucificado, a Virxe e San Xos\u00e9 e cun \u00e1tico presidido polo patr\u00f3n San Miguel, acompa\u00f1ado nos laterais por San Sebasti\u00e1n e Santa Luc\u00eda. Est\u00e1 rematado co escudo de armas dos Salgado, o que, xunto co escudo da fachada posterior, serve para manexar a moi prob\u00e1bel posibilidade de que o cl\u00e9rigo e fidalgo Tom\u00e1s Salgado fora o patrono da construci\u00f3n. Por similitudes estil\u00edsticas e coincidencia hist\u00f3rica, p\u00e9nsanse que o escultor encargado da obra poder\u00eda ser o artes\u00e1n de Fornelos Domingo Rodr\u00edguez de Pazos.&lt;br&gt;\nNo adro da Igrexa Parroquial distrib\u00faense as estaci\u00f3ns do viacrucis, cun total de 14 cruces entre completas e estragadas, dun tama\u00f1o medio duns 2,4 m, medindo algo menos as correspondentes ao Bo Ladr\u00f3n e o Mal Ladr\u00f3n do calvario, constando de 1,78 m e 92 cm respectivamente. &lt;br&gt;\nA poucos metros, no lateral dereito da igrexa, at\u00f3pase o Cruceiro da Inmaculada, protexido por reixa de ferro, que rodea tam\u00e9n o cadaleito do abade Don Alberte Gonz\u00e1lez. O capitel ten unha bola do mundo franqueada por anxos, con dous deles que parecen sostela. Enriba, a Inmaculada Concepci\u00f3n aparece esmagando a cabeza dunha serpe. No lateral esquerdo da reixa existe unha placa de m\u00e1rmore coa inscrici\u00f3n \u201cA LA PROTECTORA DE CABREIRA EN EL QUINCUAGESIMO A\u00d1O DE SU CONCEPCION, A.D. MCMIIII, J.BALI\u00d1O\u201d. O texto ref\u00edrese \u00e1 proclamaci\u00f3n do dogma da Inmaculada Concepci\u00f3n na carta apost\u00f3lica Ineffabilis Deus, promulgada no 1854 polo papa Pio IX. Por tanto, os n\u00fameros romanos indican a data da construci\u00f3n do cruceiro, cincuenta anos despois no 1904, as\u00ed como o p\u00e1rroco no momento \u201cA.D\u201d xunto co ferreiro e a marmorer\u00eda encargada da placa, \u201cJ. Bali\u00f1o\u201d de Vigo.\nCruceiro das Arras.\nNun cruzamento de cami\u00f1os do lugar das Arras lev\u00e1ntase o terceiro cruceiro da parroquia, cunha columna octogonal que amosa na parte m\u00e1is baixa un coraz\u00f3n cos tres cravos e m\u00e1is alto a Santo Antonio co meni\u00f1o Xes\u00fas. Sobre o capitel \u00e9rguese por diante un Cristo crucificado con detalles no pano e nas mans e por detr\u00e1s a Virxe Mar\u00eda de p\u00e9 coas mans no peito.\nConxunto de San Roque.\nO Plan B\u00e1sico Auton\u00f3mico inventar\u00eda varios bens patrimoniais dentro deste conxunto de San Roque. Estes elementos ser\u00edan a Capela, o Palco da M\u00fasica e o Cruceiro e Peto de \u00c1nimas de San Roque. &lt;br&gt;A capela \u00e9 un pequeno templo de nave \u00fanica rectangular en devoci\u00f3n ao santo ao que se lle adica a festa maior de Cabreira, San Roque, que d\u00e1 nome a este Barrio. Este ten un pequeno retablo no interior da mesma. Ao car\u00f3n da capela sit\u00faase o Palco Da M\u00fasica, de plano octogonal con cuberta de madeira, cun chan abovedado por construci\u00f3n. Conta cunha placa na que se informa de que foi doado polos fillos da parroquia residentes en Bos Aires no ano 1929. Est\u00e1 situado no que foi o torreiro da festa da parroquia ata o traslado deste ao R\u00edo. &lt;br&gt;A uns 40 metros de distancia da igrexa e do palco, nun cruzamento de cami\u00f1os, sit\u00faase o Cruceiro e o Peto de \u00c1nimas de San Roque, de 1783. Na base do cruceiro atopamos unha ep\u00edgrafe cunha oraci\u00f3n gravada en m\u00e1rmore, que \u00e9 case id\u00e9ntica \u00e1 do cruceiro e peto da Magdalena, en Cangas. Por esta coincidencia textual e polo estilo e feitura do cruceiro, \u00e9 pos\u00edbel que o que o art\u00edfice da obra fora o mesmo, Ignacio Cervi\u00f1o Quinteiro. Sostido por unha columna cil\u00edndrica con base cadrada, o capitel est\u00e1 rodeado de catro rapaces que parecen sostelo, un en cada v\u00e9rtice. A cruz \u00e9 cil\u00edndrica e o Cristo est\u00e1 ben definido, coa cabeza ladeada e unha coroa met\u00e1lica de espi\u00f1os. A s\u00faa dereita achamos un anxo que recolle o sangue cunha grande copa, e ao p\u00e9 da cruz hai catro figuras con coroa met\u00e1lica. No varal do cruceiro aparece a Inmaculada Concepci\u00f3n pousada no Mundo e pisando a cabeza dunha serpe, igual que aparece no Cruceiro da Inmaculada. &lt;br&gt;\nO peto de \u00e1nimas conta cun retablo no que as \u00e1nimas vense enmarcadas entre d\u00faas columnas, sendo a \u00e1nima do centro un sacerdote en posici\u00f3n orante. Foi mandado constru\u00edr por Xos\u00e9 Gonz\u00e1lez en 1783, como indica unha ep\u00edgrafe na obra. Na mesa aparece o caix\u00f3n das esmolas ao que actualmente non se d\u00e1 uso. &lt;br&gt;Tanto o cruceiro como o peto de \u00e1nimas foron restaurados polo concello de Salvaterra de Mi\u00f1o no ver\u00e1n de 2021.\nCruz do Campo da Misi\u00f3n.\nNas Leiri\u00f1as, no barrio da Devesa, \u00e1chase esta cruz baixa na beira da estrada secundaria que conecta Cabreira con Alx\u00e9n, no medio dun bosque de pi\u00f1eiros. Tr\u00e1tase dun altar de pedra sobre o que un c\u00edrculo serve \u00e1 s\u00faa vez de alicerce para unha cruz pequena. Neste c\u00edrculo est\u00e1 inscrito \u201cCAMPO DE LA MISI\u00d3N JUNIO DE 1901\u201d, xa que conmemora a Santa Misi\u00f3n levada a cabo polos xesu\u00edtas neste ano. En concreto os sacerdotes convocantes foron Rafael Vicente e o salmantino Ignacio Santos, ambos con ampla experiencia en misi\u00f3ns populares. Tense constancia da existencia dun cruceiro neste Campo da Misi\u00f3n, que foi destru\u00eddo ou espoliado. Neste exist\u00eda unha inscrici\u00f3n que rezaba \u201cAQU\u00cd SE CELEBRARON 18 MISAS COMULGARON 14.000 ASISTIERON 13 PARROQUIAS\". Isto da unha imaxe da grande importancia que ti\u00f1an estes acontecementos no momento, que buscaban lugares amplos onde puideran reunirse grandes cantidades de persoas, elixindo ademais lugares estrat\u00e9xicos como \u00e9 este, que funciona como encrucillada dos concellos de Salceda de Caselas e Salvaterra de Mi\u00f1o, as\u00ed como das parroquias de Arantei, Entenza e Alx\u00e9n.&lt;br&gt;Existe en Cabreira un segundo elemento que recorda esta misi\u00f3n. Tr\u00e1tase dunha cruz de m\u00e1rmore branco pendurada na fachada lateral da Igrexa Parroquial, que conta coa seguinte inscrici\u00f3n \u201cACUERDATE DE TUS NOVISIMOS Y NUNCA PECAR\u00c1S\u201d, cita b\u00edblica, \u201cJHS\u201d, abreviatura da Compa\u00f1\u00eda de Xes\u00fas, \u201cSANTA MISION DADA POR LOS P.P SANTOS Y VICENTE S.J. SIENDO C.P. DN A.M.G JUNIO DEL A\u00d1O 1901\u201d, sendo A.M.G Alberte Gonz\u00e1lez, p\u00e1rroco que repousa no cadaleito do Cruceiro da Inmaculada.\nArquitectura civil.\nDestaca na parroquia o Pazo da Gavi\u00f1eira, edificio con planta en U situado no lugar da Pousa, cunha das \u00e1s rematada por unha torre cadrada e a outra dotada dunha galer\u00eda con arcos ao longo da fachada. Na porta pode verse a inscrito \"M\u00c1NDOA FACER D. XACINTO VALENZUELA EN 18 \"... \".&lt;br&gt; \nNunha chaira fluvial \u00e1 beira do r\u00edo Caselas atopamos un mu\u00ed\u00f1o moedor cunha planta rectangular, paredes de cantar\u00eda e cuberta a d\u00faas augas, presentando dous buratos do inferno e no lado oposto d\u00faas canalizaci\u00f3ns coas s\u00faas correspondentes maqu\u00edas.&lt;br&gt;\nRespecto \u00e1 arquitectura contempor\u00e1nea sobresae a vivenda-farmacia constru\u00edda no lugar do Cerdeiral polos arquitectos Faustino Pati\u00f1o e Juan Ignacio Prieto, nun ancho edificable de tan s\u00f3 5 metros. Recibiu diversos reco\u00f1ecementos entre os que se atopan o primeiro premio no XIV Premio COAG de Arquitectura na categor\u00eda de Obra primeira, Obra de Arquitectos no comezo da s\u00faa carreira profesional, ou o premio COAG Gran de Area 2008, as\u00ed como a s\u00faa selecci\u00f3n para a XI Bienal Espa\u00f1ola de Arquitectura y Urbanismo.\nCultura.\nA\u00ednda que o patr\u00f3n da parroquia \u00e9 San Miguel, a festa maior cel\u00e9brase o 16 de agosto na honra de San Roque. Nos d\u00edas previos real\u00edzase unha novena en devoci\u00f3n ao santo e o 15 faise unha tirada de fogos anunciando a festa. O d\u00eda 16 cel\u00e9branse varias misas na capela dedicada a este santo, unha delas solemne, seguida dunha procesi\u00f3n ao redor do templo, que \u00e9 acompa\u00f1ada por pasacalles dunha banda de m\u00fasica con posterior concerto desta no campo da festa, co\u00f1ecido como \u201cO R\u00edo\u201d. Aqu\u00ed adoitan celebrarse verbenas con orquestras galegas tanto o d\u00eda do santo, como o d\u00eda seguinte, co\u00f1ecido como \u201cFesta do Can\u201d, en referencia ao can que acompa\u00f1a a San Roque na s\u00faa iconograf\u00eda.\nEst\u00e1n descritas as caracter\u00edsticas desta festa no pasado, a trav\u00e9s da publicaci\u00f3n dun anuncio do programa destas no xornal ol\u00edvico Faro de Vigo, que o 12 de agosto de 1890 xa anunciaba a \u201ctirada de bombas y gran repique de campanas\u201d na v\u00e9spera da festividade as\u00ed como a actuaci\u00f3n das bandas de Ponteareas e Paramos. Tam\u00e9n se documentan tradici\u00f3ns xa perdidas como a actuaci\u00f3n de \u201ccabezudos acompa\u00f1ados por gaitas del pa\u00eds\u201d ou a \u201celevaci\u00f3n de gran porci\u00f3n de globos de caprichosas formas y voladores, quem\u00e1ndose al \u00faltimo dos bonitos castillos y una serpentina, no faltando los conocidos fuegos de silbato.\u201d\nNestas datas tam\u00e9n se te\u00f1en celebrado varias edici\u00f3ns do Festival San Rock\u2019i\u00f1o, organizado pola Asociaci\u00f3n Veci\u00f1al Xerme, entidade que dende a s\u00faa fundaci\u00f3n en 1976 ven programando diversas actividades culturais como teatro, m\u00fasica ou baile tradicional galego na parroquia. A asociaci\u00f3n tam\u00e9n xestiona o Centro Cultural Xerme, situado no barrio do R\u00edo, que serve como sede para os distintos cursos que esta promove. \nAnualmente dende o 2015, coa excepci\u00f3n do 2021, cel\u00e9brase neste centro o festival po\u00e9tico-musical Entreverbas, organizado por Xanela Iniciativa Cultural, que ten reunido na parroquia a poetas como Olga Novo, Ant\u00f3n Reixa ou Luz Fandi\u00f1o e a m\u00fasicas como Su Garrido Pombo, Xabier D\u00edaz ou Anxo Pintos."}
{"id": "27126", "revid": "1131", "url": "https://gl.wikipedia.org/wiki?curid=27126", "title": "Corz\u00e1ns, Salvaterra de Mi\u00f1o", "text": "San Miguel de Corz\u00e1ns \u00e9 unha parroquia que se localiza no concello de Salvaterra de Mi\u00f1o, na Comarca do Condado. Segundo o padr\u00f3n municipal de 2014 ti\u00f1a 253 habitantes (135 homes e 118 mulleres), distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 293 habitantes.\nPatrimonio.\nNesta parroquia, pr\u00f3ximo \u00e1 igrexa parroquial, est\u00e1 o Pazo Torre de Pet\u00e1n."}
{"id": "27127", "revid": "69467", "url": "https://gl.wikipedia.org/wiki?curid=27127", "title": "Fiolledo, Salvaterra de Mi\u00f1o", "text": "San Paio de Fiolledo \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 263 habitantes (142 mulleres e 121 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 308 habitantes. Segundo o IGE, no 2014 a s\u00faa poboaci\u00f3n medrara ata os 265 habitantes, sendo 129 homes e 136 mulleres.\nXentilicio.\nO seu xentilicio \u00e9 fiolled\u00e1n."}
{"id": "27129", "revid": "85894", "url": "https://gl.wikipedia.org/wiki?curid=27129", "title": "Leirado, Salvaterra de Mi\u00f1o", "text": "San Salvador de Leirado \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 649 habitantes (340 mulleres e 309 homes), distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 739 habitantes. Segundo o IGE, no 2014 a s\u00faa poboaci\u00f3n descendera ata os 620 habitantes, sendo 304 homes e 316 mulleres."}
{"id": "27130", "revid": "136561", "url": "https://gl.wikipedia.org/wiki?curid=27130", "title": "Lira, Salvaterra de Mi\u00f1o", "text": "San Sim\u00f3n de Lira \u00e9 unha parroquia do concello de Salvaterra de Mi\u00f1o. En 2004 ti\u00f1a 327 habitantes, distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 378 habitantes. Segundo o IGE, no 2014 a s\u00faa poboaci\u00f3n descendera ata os 291 habitantes, sendo 147 homes e 144 mulleres.\nXeograf\u00eda.\nLimita ao norte co concello de Ponteareas, ao sur coas parroquias de Soutolobre e Leirado, ao leste con Vilacova e pola parte occidental coa parroquia de Fornelos e o concello de Ponteareas.\nA altitude media \u00e9 baixa, arredor duns 60 m sobre o nivel do mar. O relevo ten outeiros mac\u00edos, salientando o lombo de Santo Amaro. Non hai chairas ag\u00e1s na zona norte onde o r\u00edo forma unha mediana extensi\u00f3n con algunhas insuas.\nA fregues\u00eda ten boa cantidade de auga en parte por mor a s\u00faa escasa altitude. Atrav\u00e9sana gran cantidade de regueiros. Pola zona norte pasa o r\u00edo Uma, outros cursos importantes son o Regueiro da Vila e o Rego da Lavandeira. Salientar os vellos sistemas de rega cos que contaba a parroquia para paliar as secas do est\u00edo, formados por pozas e canles. Parte das marxes do r\u00edo Uma tam\u00e9n se achan canalizadas con vellos muros de cachoter\u00eda, para controlar ou modificar o curso ou levar auga aos mu\u00ed\u00f1os.\nO clima de Lira \u00e9 atl\u00e1ntico h\u00famido con influencia mediterr\u00e1nea que se manifesta nunha pequena seca duns dous meses no ver\u00e1n (xullo, agosto). Salientan as xeadas no inverno.\nA vexetaci\u00f3n \u00e9 moi rica, e pode presumir dunha boa conservaci\u00f3n se a comparamos con outras zonas de Galicia. Componse principalmente de bosque atl\u00e1ntico h\u00famido con certa influencia mediterr\u00e1nea, dada pola bonanza das temperaturas no ver\u00e1n. As fragas ocupan todas as zonas baixas da aldea e van ga\u00f1ando terreo \u00e1s terras incultas. A principal especie segue a ser o carballo (\"Quercus robur\" L.) As carballeiras son polo xeral novas mais \u00e1chanse bos exemplares no lugar da Feira e alg\u00fans senlleiros como as vellas carballas da Fraga das Cernadas (todos eles plantados con fins ornamentais hai s\u00e9culos). Entre os carballos atopamos outras especies, moitas t\u00edpicas de ribeira: amieiro, bidueiro, abeleira, pradairo, salgueiro, cerdeira brava, pereira brava etc. Algunhas especies amosan a influencia mediterr\u00e1nea, \u00e9 o caso do loureiro ou pi\u00f1eiro do pa\u00eds (\"Pinus pinaster\"). Este \u00faltimo ocupa gran parte da parroquia, especialmente os outeiros, mesturado con outras especies aut\u00f3ctonas; a s\u00faa orixe foron as reforestaci\u00f3ns efectuadas desde finais do s\u00e9culo XIX e hoxe xa non pode considerarse unha especie allea. Por\u00e9n a superficie dedicada ao pi\u00f1eiro estase vendo reducida por mor da aparici\u00f3n no sur de Galicia entre 2009 e 2012 dunha cepa do nematodo do pi\u00f1eiro (\"Bursaphelenchus xylophilus\"), tam\u00e9n en Lira. O casti\u00f1eiro, especie for\u00e1nea considerada tam\u00e9n como aut\u00f3ctona e moi beneficiosa, ocupa unha \u00e1rea importante na aldea. Outras especies alleas que contan cun bo n\u00famero de exemplares son o eucalipto (\"Eucalyptus globulus\") e a robinia ou falsa acacia (\"Robinia pseudacacia\"), especie invasora chamada aqu\u00ed \"alcacia de pico\" e plantada pola s\u00faa boa madeira fronte \u00e1 humidade. Ultimamente aparecen outras especies como o ailanto (moi invasor), ou o carballo americano (\"Quercus rubra\"), plantado para fins madeireiros e ornamentais. A vexetaci\u00f3n arbustiva e herb\u00e1cea tam\u00e9n \u00e9 importante. Conta tam\u00e9n cun bo abano espec\u00edfico de fentos e musgos.\nC\u00f3mpre salientar a importancia ecol\u00f3xica e biol\u00f3xica da chaira que forma o r\u00edo Uma entre a parroquia de Lira e a de Celeiros, pola s\u00faa grande extensi\u00f3n de bosque aut\u00f3ctono e de ribeira.\nEconom\u00eda.\nA poboaci\u00f3n \u00e1chase espallada por toda a aldea. Non hai casas illadas, por\u00e9n non \u00e9 sempre doado distinguir os lindeiros de cada agrupaci\u00f3n. As casas non aparecen acaroadas, sen\u00f3n que cada unha conta co seu eido, a s\u00faa horta e os seus alpendres.\nLira \u00e9 unha parroquia m\u00e1is forestal que agr\u00edcola ou gandeira. Hoxe a superficie traballada diminu\u00edu moito a favor das fragas aut\u00f3ctonas. A\u00ednda poden verse alg\u00fans pasteiros, prados, leiras de millo e hortas de patacas, verzas etc. para autoconsumo. Xa que as vivendas non est\u00e1n pegadas formando pequenas vilas, cada casa conta co seu propio eido: a s\u00faa propia horta e o seu pomar, onde salientan as maceiras, pereiras, pexegueiros, cerdeiras, ameixeiras, limoeiros... e m\u00e1is recentemente kiwis e feixoas (goiabo). Especial menci\u00f3n merecen as videiras. Lira sempre foi zona de vi\u00f1o, polo que forma parte da s\u00faa cultura e da s\u00faa agricultura. O vi\u00f1o aqu\u00ed \u00e9 de boa calidade, o chamado Condado, que pertencer\u00eda \u00e1 Denominaci\u00f3n de Orixe R\u00edas Baixas.\nArquitectura popular.\nA construci\u00f3n tradicional da zona de Lira segue o modelo galego t\u00edpico e, especificamente, encadrar\u00edase dentro da chamada casa do vi\u00f1o. A casa consta dun eido de mediano talle, a vivenda, as m\u00e1is pobres de planta baixa e chan de terra, na que se mesturaban todas as dependencias tanto para persoas coma para o gado. As m\u00e1is evolu\u00eddas son sempre coa cuberta de tella a d\u00faas augas e dous muros pi\u00f1\u00f3n. Contan cun soto, onde est\u00e1n as cortes e a adega do vi\u00f1o, e un andar ao cal accedemos por unha escaleira exterior formando o pat\u00edn e/ou o corredor. Neste sobrado est\u00e1 a coci\u00f1a (coa lareira), a sala e os cuartos. O faiado non acostumaba a habitarse. Todas as vivendas contan con muros de cachoter\u00eda en pedra de gra e con selar\u00eda nos cantos e ocos (linteis, xambas...). As separaci\u00f3ns horizontais fac\u00edanse con grandes trabes de casti\u00f1eiro e carballo cubertas cun entaboado. Ademais da vivenda, a casa compl\u00e9tase co canastro (nesta zona \u00e9 rectangular, cuberta a d\u00faas augas, seis p\u00e9s con cadanseu tornarrato (m\u00f3) e caixa en madeira); o cuberto ou alboio; e \u00e1s veces outras dependencias: casa do forno, pozo, lagar, coci\u00f1a exterior etc. O eido c\u00e9rrase con muros de cachotes e m\u00e1is recentemente con chantos en granito (chamados aqu\u00ed pastas). Nos anos 40 un novo modelo de vivenda colonial estendeuse pola parroquia modificando un pouco a casa tradicional. Tellados con m\u00e1is pendente, chemineas con enfeites, enfuscados de cores, fiestras m\u00e1is grandes...\nAdemais da casa atopamos boas mostras da arquitectura popular: mu\u00ed\u00f1os, pontellas, lavadoiros, cami\u00f1os enlousados, fontes, cruceiros etc. Un destes \u00faltimos, de bo valor etnogr\u00e1fico, at\u00f3pase no interior da igrexa de san Sim\u00f3n (disque antes ficaba no adro). Ademais, o cruceiro situado no cemiterio est\u00e1 datado en 1732. A cruz ten esculturas acoradas polos dous lados, por diante un cristo cravado e por detr\u00e1s a representaci\u00f3n dunha piedade.\nComo en toda Galicia a arquitectura popular sufriu unha gran deterioraci\u00f3n a partir dos anos 60 coa incorporaci\u00f3n dos novos materias e afast\u00e1ndose totalmente dos modelos tradicionais. Como consecuencia atopamos unha lixeira perda de harmon\u00eda e calidade paisax\u00edstica nas zonas habitadas da aldea.\nHistoria.\nExiste no monte Santo Amaro un sitio arqueol\u00f3xico. As condici\u00f3ns naturais do terreo favoreceron a construci\u00f3n dun castro con defensas, parapetos e foxos. Na zona meridional abundan restos de cer\u00e1micas galaico - romanas e romanas. Entre os fragmentos recollidos destaca unha peza decorada con elementos de sogas delimitada por acanaladuras horizontais, similar a outros restos cer\u00e1micos achados na comarca.\nNo cumio do monte, a car\u00f3n da ermida, at\u00f3pase unha rocha con aspecto de altar e existe unha agrupaci\u00f3n de cazoletas megal\u00edticas de diferente di\u00e1metro. As lendas din que os mouros fac\u00edan celebraci\u00f3ns relixiosas neste lugar, e seguramente foi a zona sagrada do castro c\u00e9ltico-galaico. O lugar pag\u00e1n foi cristianizado cunha capela no s\u00e9culo XVIII. O 15 de xaneiro, durante a celebraci\u00f3n de Santo Amaro o cura enche as p\u00edas con auga bieita para despois benzoar as leiras, seguramente tradici\u00f3n herdada das tradici\u00f3ns pag\u00e1s\nO top\u00f3nimo \"Lira\" aparece por vez primeira na doaz\u00f3n do rei de Galiza Vermudo II \u00e1 Igrexa compostel\u00e1, co termo \"Liroto\". Nesta parroquia tivo orixe a familia Lira cuxo v\u00ednculo se\u00f1orial fundou Ram\u00f3n Gil en 1522. A extensa familia foi entroncando con outras en distintas partes de Galicia e outras rexi\u00f3ns peninsulares.\nSonadas foran as feiras de gando vac\u00fan da fregues\u00eda, dato que xa figura no Catastro de Ensenada e polo ilustrado Lucas Labrada. A feira de Lira celebr\u00e1base os d\u00edas 5 e 18 de cada mes. Deixouse de celbrar nos anos 70 do s\u00e9culo XX coa perda de peso econ\u00f3mico das feiras e pola modernizaci\u00f3n da agricultura.\nPatrimonio.\nA igrexa parroquial de San Sim\u00f3n, foi constru\u00edda no s\u00e9culo XVIII. Feita en cantar\u00eda de granito, ten unha planta rectangular coa cabeceira m\u00e1is estreita e alta. Unicamente presenta unha nave central. A austeridade decorativa domina na construci\u00f3n. Os muros laterais aparecen artellados mediante contrafortes. Non ten retablo, posiblemente foi destru\u00eddo nunha restauraci\u00f3n.\nExisten d\u00faas pequenas capelas, a ermida de Santo Amaro, xa citada e no cumio do outeiro como xeito de cristianizaci\u00f3n do castro, \u00e9 unha pequena capela barroca moi sinxela, de planta cuadrangular, cubrici\u00f3n a d\u00faas agugas e con fachada cunha porta alintelada e d\u00faas xanelas a ambos os lados. Un pin\u00e1culo en cadanseu lado e unha sinxela espadana adornada cunha cruz latina no curuto. Na propia aldea at\u00f3pase a capela de San Sebasti\u00e1n, tam\u00e9n moi sinxela, e que conta coa s\u00faa festividade no mes de xaneiro, a festa m\u00e1is louvada na fregues\u00eda: \"O San Basti\u00e1n\". Nesta \u00faltima tam\u00e9n se venera \u00e1 Virxe das Neves (de feito alg\u00fan ano f\u00edxose festa o 5 de agosto na s\u00faa honra).\nLira foi famosa polas s\u00faas feiras de gado vac\u00fan. Este dato figura no Catastro de Ensenada e tam\u00e9n foi recollido polo ilustrado Lucas Labrada. Esta feira celebr\u00e1base todos os d\u00edas 5 e 18 de cada mes. As feiras foron perdendo peso econ\u00f3mico ao tempo que se produc\u00eda a modernizaci\u00f3n da agricultura.\nA mediados do s\u00e9culo XX un carro de bois afundiu no chan preto dun sinxelo cruceiro no lugar da Feira. Nos anos 90 escavouse o lugar e atop\u00e1ronse unha especie de galer\u00edas antr\u00f3picas con alg\u00fans poios no percorrido, en parte derrubado pola construci\u00f3n de novas vivendas. Pouco se sabe, polo de agora, da orixe desta especie de corredoiros subterr\u00e1neos.\nNo lugar do Alc\u00e1zar est\u00e1 o pazo de Lira, de propiedade privada, e a estrutura da capela, estragada nun incendio. Este pazo, de pasado castrense, ten muros de cantar\u00eda, vans cuadrangulares e planta en escuadra. No v\u00e9rtice de uni\u00f3n \u00e9rguese a torre de planta cuadrangular de tres andares, con dous escudos nun dos lados e rematada con ameas. A orixe do pazo foi esta torre \u00e1 que se lle engadiu a construci\u00f3n civil. A casa \u00e9 en xeral sinxela. A pequena capela dedic\u00e1base ao Sant\u00edsimo Sacramento. Segundo o historiador Claudio Gonz\u00e1lez, na fonte p\u00fablica situada nas inmediaci\u00f3ns do pazo, empr\u00e9gase como p\u00eda un sarc\u00f3fago medieval tipo ba\u00f1eira.\nCultura popular.\nO folclore relacionado con este lugar \u00e9 moi variado e rico. Contan os veci\u00f1os lendas relacionadas con mouros, personaxes da mitolox\u00eda popular. Destaca o referente \u00e1s minas de auga tapadas polos campesi\u00f1os para evitar perder o gado.\nNa zona co\u00f1ecida como Forno da Moura, preto do campo da feira e das Cernadas, contan a existencia dun tear de ouro, unha moura peiteando os seus longos cabelos, uns pitos que p\u00edan pero que ningu\u00e9n viu e outros relatos m\u00e1xicos."}
{"id": "27137", "revid": "181", "url": "https://gl.wikipedia.org/wiki?curid=27137", "title": "Atentados do 11-M", "text": ""}
{"id": "27140", "revid": "181", "url": "https://gl.wikipedia.org/wiki?curid=27140", "title": "Al-Qaida", "text": ""}
{"id": "27141", "revid": "23204", "url": "https://gl.wikipedia.org/wiki?curid=27141", "title": "Fachada das Pratar\u00edas", "text": "A fachada das Pratar\u00edas \u00e9 a fachada meridional do cruceiro da catedral de Santiago de Compostela.\nHistoria e caracter\u00edsticas.\nEdificouse entre 1103 e 1117 e cont\u00e9n, ademais dos relevos rom\u00e1nicos orixinais, outros procedentes dunha porta que nunca se chegou a edificar e da fachada do Para\u00edso. A fachada das Pratar\u00edas sufriu un incendio en 1117 durante un ataque dos burgueses contra Diego Xelm\u00edrez e outro nas mediadas do s\u00e9culo XV. En 1884 Antonio L\u00f3pez Ferreiro colocou nesta portada unha serie de estatu\u00ed\u00f1as que proced\u00edan do coro do mestre Mateu.\nA fachada das Pratar\u00edas debe o seu nome aos obradoiros de prata que exist\u00edan no lugar.\nNo t\u00edmpano da porta esquerda aparece o Cristo tentado por un grupo de demos. Nas xambas aparecen santo Andr\u00e9 e Mois\u00e9s. No contraforte esquerdo, o b\u00edblico rei David sentado no seu trono coas pernas cruzadas translucidas a trav\u00e9s da fina tea da s\u00faa roupa e tocando unha viola, personifica o triunfo sobre o mal sendo unha obra destacada do rom\u00e1nico esculpida polo Mestre de Prater\u00edas, a creaci\u00f3n de Ad\u00e1n e Cristo abenzoando. Todas estas figuras proceden da fachada rom\u00e1nica norte ou do Para\u00edso (actual fachada da Acibechar\u00eda) e foron colocadas nesta fachada no s\u00e9culo XVIII.\nNo t\u00edmpano da porta dereita aparecen varias escenas da paix\u00f3n de Cristo. Nunha das xambas aparece a inscrici\u00f3n que conmemora a colocaci\u00f3n da primeira pedra: ERA / IC / XVI / V IDUS / JULLII (11 DE XULLO DE 1078). Unha imaxe, non identificada, sobre un raposo que engole unha lebre e, fronte a esta, unha muller mal vestida cun animal no colo, proceden doutro lugar. Apoiadas no muro da torre da Berenguela aparecen outras imaxes que representan a creaci\u00f3n de Eva, Cristo nun trono e o sacrificio de Isaac.\nDas once columnas inferiores desta fachada, tres son de m\u00e1rmore (a central e as extremas) e o resto de granito. Na central aparecen as figuras de doce profetas e nas laterais os ap\u00f3stolos.\nPara o friso tam\u00e9n se aproveitaron algunhas das figuras da porta da Acibecher\u00eda. Dous le\u00f3ns, sobre os que repousa un crism\u00f3n e unha figura desco\u00f1ecida, ap\u00f3ianse sobre a columna central. Nun medall\u00f3n aparece o Pai Eterno (ou a Transfiguraci\u00f3n), coas mans abertas e rodeado por dous anxos que tocan cornos. No centro do friso aparece Cristo abenzoando acompa\u00f1ado do Ap\u00f3stolo Santiago e de seis figuras m\u00e1is, as colocadas por Antonio L\u00f3pez Ferreiro. Tam\u00e9n aparecen santo Andr\u00e9, a Virxe e m\u00e1is o Neno e catro ap\u00f3stolos e un anxo. \u00c1 dereita de Santiago est\u00e1 san Xo\u00e1n, unha escena da expulsi\u00f3n de Ad\u00e1n e Eva do Para\u00edso e outras figuras soltas, inclu\u00eddo un centauro.\nO friso sep\u00e1rase do corpo superior por un tornachoivas sostido por canzorros grotescos. As d\u00faas xanelas est\u00e1n adornadas por arquivoltas. Os arcos interiores est\u00e1n descentrados por causa das reformas realizadas no s\u00e9culo XIII. \u00c1 esquerda hai unha grande cuncha que sost\u00e9n a escaleira de acceso ao primitivo tesouro.\nOrixinariamente hab\u00eda d\u00faas torres rom\u00e1nicas a ambos os dous lados desta fachada (s\u00f3 se conservan os alicerces dunha delas, sobre a que se ergueu a Torre do Reloxo) e o tema da portada era o do Mes\u00edas.\nA \"muller ad\u00faltera\".\nNo t\u00edmpano da porta esquerda aparece unha muller sentada cunha caveira nas mans, co\u00f1ecida popularmente como a \"muller ad\u00faltera\". Recibe esta denominaci\u00f3n pola descrici\u00f3n que fai Aimery Picaud na s\u00faa interpretaci\u00f3n do \"Codex Calixtinus\" (libro V, cap. IX) :\nOutros expertos dubidan desta interpretaci\u00f3n e propo\u00f1en outros significados: un signo zodiacal (segundo Bertaux), a alegor\u00eda da luxuria (segundo Weisbach), a Madalena (Gaillard) ou a figura de Eva cuxo pecado xerou a morte (Azc\u00e1rate). Esta \u00faltima explicaci\u00f3n apoiar\u00edase na presenza no t\u00edmpano da porta dereita da figura da Virxe, xeradora de vida.\nUnha \u00faltima interpretaci\u00f3n, de Francisco Xabier Oca\u00f1a Eiroa , nega calquera destes simbolismos e parte da base de que a figura foi colocada al\u00ed para restaura-los danos que sufrira a portada das Pratar\u00edas nunha revolta popular en 1117, o que explica o feito de te-lo seu lado esquerdo recortado para acomodala \u00f3 espazo e \u00e1 curva da arcada. Para este autor, a figura representa a beleza e xuventude da muller, enfrontada \u00e1 realidade da morte."}
{"id": "27142", "revid": "5863", "url": "https://gl.wikipedia.org/wiki?curid=27142", "title": "Antonio Machado", "text": "Antonio Machado Ruiz, nado en Sevilla o 26 de xullo de 1875 e finado en Collioure, Francia, o 22 de febreiro de 1939, foi un poeta espa\u00f1ol da xeraci\u00f3n do 98.\nTraxectoria.\nFillo de Antonio Machado \u00c1lvarez, naceu no seo dunha familia de tradici\u00f3n liberal, un ano despois que o seu irm\u00e1n Manuel, tam\u00e9n poeta. En 1883 trasladouse coa s\u00faa familia a Madrid, onde estudou na Instituci\u00f3n Libre de Ense\u00f1anza, en 1889 pasou a estudar en institutos oficiais, a partir de 1885 coa morte do seu av\u00f3, catedr\u00e1tico de universidade, viuse obrigado a realizar diversos oficios. En 1899 viaxou co seu irm\u00e1n Manuel a Par\u00eds e entrou en relaci\u00f3n cos poetas simbolistas, Jean Mor\u00e9as, Paul Fort e Paul Verlaine.\nDe volta a Espa\u00f1a traballou como autor teatral e obtivo o t\u00edtulo de bacharelato. En 1901 publicou os seus primeiros poemas na revista \"Electra\" e ao ano seguinte fixo unha nova viaxe a Par\u00eds, onde co\u00f1eceu a Rub\u00e9n Dar\u00edo. En 1903 publicou o seu primeiro libro, \"Soledades\" e seguiu a colaborar con diversas publicaci\u00f3ns: \"Helios\", \"Blanco y Negro\", \"Alma Espa\u00f1ola\". En 1907 publicou a versi\u00f3n definitiva do seu primeiro libro: \"Soledades. Galer\u00edas. Otros poemas\" e aprobou as oposici\u00f3ns a profesor de franc\u00e9s con destino en Soria. O 30 de xullo de 1909 casou con Leonor Izquierdo.\nEn 1911 marchou cunha bolsa de estudos a Par\u00eds, pero ao lle ser diagnosticada tuberculose \u00e1 s\u00faa dona volveu a Espa\u00f1a; ao ano seguinte apareceu \"Campos de Castilla\" e morreu a s\u00faa dona o 1 de agosto, tras o que Machado pediu o cambio de destino para Baeza. En 1915 comezou estudos de filosof\u00eda e letras na Universidade e apoiou os aliados na Primeira guerra mundial. En 1916 apareceu unha nova edici\u00f3n de \"Campos de Castilla\" con, entre outros, poemas dedicados a Leonor. Entre 1919 e 1931 foi profesor de franc\u00e9s en Segovia, al\u00ed participa na Liga de Dereitos Humanos local. En 1927 entrou na Real Academia Espa\u00f1ola e en 1931 trasladouse a vivir a Madrid. Activo defensor da Rep\u00fablica, logo do alzamento contra esta trasladouse a vivir a Valencia e en 1938 pasou a Barcelona. Coa desfeita da Rep\u00fablica Machado cruzou a fronteira francesa e morreu o 22 de febreiro de 1939 en Collioure.\nObra.\nPor data de publicaci\u00f3n:"}
{"id": "27143", "revid": "5863", "url": "https://gl.wikipedia.org/wiki?curid=27143", "title": "Heinz G. Konsalik", "text": "Heinz Gunter Konsalik, nado en Colonia o 28 de maio de 1921 e finado en Salzburgo o 2 de outubro de 1999, foi un novelista alem\u00e1n de \u00e9xito comercial.\nTraxectoria.\nAos dez anos escribiu a s\u00faa primeira novela, sobre os indios norteamericanos e con 16 publicaba follet\u00f3ns nos xornais da s\u00faa cidade natal. Estudou medicina, xerman\u00edstica e teatro. Durante a segunda guerra mundial foi correspondente de guerra en Francia e marchou como soldado \u00e1 fronte leste, onde resultou ferido. A partir do \u00e9xito de \"Der Arzt von Stalingrad\" (\"O m\u00e9dico de Stalingrado\") en 1951 dedicouse a escribir, dos seus 186 libros vendeu m\u00e1is de 80\u00a0000\u00a0000 de exemplares ata a s\u00faa morte e das s\u00faas novelas fix\u00e9ronse filmes para cine e televisi\u00f3n."}
{"id": "27144", "revid": "65337", "url": "https://gl.wikipedia.org/wiki?curid=27144", "title": "Fran\u00e7ois Guizot", "text": "Fran\u00e7ois Pierre Guillaume Guizot, nado en Nimes o 4 de outubro de 1787 e finado en Val-Richer o 12 de setembro de 1874, foi un historiador e pol\u00edtico franc\u00e9s.\nTraxectoria.\nNaceu no seo dunha familia burguesa hugonote, logo da morte do seu pai na guillotina durante a \u00e9poca do Terror da Revoluci\u00f3n francesa, marchou a Xenebra coa s\u00faa nai, unha liberal influ\u00edda polos principios de Jean-Jacques Rousseau. En 1805 trasladouse a Par\u00eds para estudar dereito e a partir de 1809 comezou a colaborar coa prensa parisiense. Casa en 1812 pola primeira vez, e nese ano comezou a dar clases de historia moderna na Sorbona, o 11 de decembro deu a s\u00faa primeira lectura e deu comezo ao rexurdimento da investigaci\u00f3n hist\u00f3rica en Francia e conseguiu unha destacada posici\u00f3n social na capital francesa, ao tempo que entraba en contacto con Pierre Paul Royer-Collard, un dos l\u00edderes do partido liberal franc\u00e9s e serviu no primeiro goberno de Lu\u00eds XVIII como secretario xeral do Ministerio do Interior, tras a volta de Napole\u00f3n dimite e volve aos seus estudos literarios. Na segunda restauraci\u00f3n foi secretario xeral do Ministerio de Xustiza ata a s\u00faa dimisi\u00f3n en 1816. En 1819 volveu \u00e1 pol\u00edtica como director xeral de comunas e departamentos ata 1820, nese anos converteuse no principal l\u00edder dos doutrinarios, partidarios dunha v\u00eda intermedia entre o goberno absolutista e o popular. Foi un dos l\u00edderes da oposici\u00f3n a Carlos X. Entre 1822 e 1830 publicou d\u00faas importantes colecci\u00f3ns de fontes hist\u00f3ricas as \"M\u00e9moires de l\u2019Histoire d\u2019Angleterre\" en 26 volumes e \"M\u00e9moires sur l\u2019Histoire de France\" en 31 volumes. En 1828 publicou \"Histoire de la civilisation en Europe\" e en 1830 a s\u00faa \"Histoire de la civilisation en France\" en 4 volumes.\nTras a ca\u00edda de Carlos X e a subida de Lu\u00eds Filipe ao trono franc\u00e9s, Guizot foi ministro do interior entre agosto e novembro de 1830. En outubro de 1832 ocupou o ministerio de instruci\u00f3n p\u00fablica e reorganizou o ensino primario, introduciuse o sistema de inspecci\u00f3n e dobrouse o n\u00famero de escolas durante o seu mandato ata que deixa o posto en 1837. Nomeado embaixador no Reino Unido en 1839, asumiu o ministerio de exteriores en 1840. Foi presidente do consello de ministros entre 1847 e 1848, oposto \u00e1s reformas parlamentarias e electorais vese obrigado a deixar o poder e marcha ao Reino Unido, regresou en 1849"}
{"id": "27146", "revid": "98629", "url": "https://gl.wikipedia.org/wiki?curid=27146", "title": "Atentado", "text": "O atentado non ten un concepto moi sinxelo de dar: def\u00ednese como unha agresi\u00f3n ou desacato grave a autoridade, que tam\u00e9n se considera coma unha ofensa a un principio de orde que se considera recto/a. Tam\u00e9n \u00e9 observado este concepto a trav\u00e9s do dereito penal e do c\u00f3digo civil coma unha agresi\u00f3n contra a vida ou a integridade f\u00edsica, ps\u00edquica e moral dunha persoa. Na actualidade t\u00e9ndese a espallar o termo a o delito que leva consigo a violencia e resistencia grave na contra das autoridades, axentes en servizo de funci\u00f3ns p\u00fablicas (gardas, polic\u00edas etc...), sen chegar a rebeli\u00f3n ou a sedici\u00f3n.\nExposici\u00f3ns.\nCando o atentado \u00e9 realizado por persoas que portan sobre si alg\u00fan tipo de obxecto capaz de ferir ou matar (independentemente do portador) a outras persoas soese considerar coma atentado suicida, este tipo de atentados acostuman carrexar ideolox\u00edas de \u00edndole relixiosa, sectaria ou \u00e9tnica. Pola contra adoita denominarse atentado terrorista a aquela agresi\u00f3n violenta contra a vida das persoas coa finalidade de crear un clima de inestabilidade pol\u00edtica ou de terror.\nO dereitos e as s\u00faas lexislaci\u00f3ns recollen nos seus artigos unha serie de figuras delituosas tendentes a protecci\u00f3n do principio da autoridade, f\u00f3ra da nota est\u00e1 o com\u00fan do ben xur\u00eddico protexido, falta a concordancia necesaria para dar unanimidade conceptual a esta variedade lexislativa. Nalg\u00fan pa\u00eds (ocorre en Inglaterra) o atentado non chega a ter consideraci\u00f3n delituosa aut\u00f3noma consider\u00e1ndose un delito com\u00fan agravado \"aggravated assault\". \u00c9 caracter\u00edstica a evoluci\u00f3n deste delito dende a antiga concepci\u00f3n, que consideraba a s\u00faa existencia en calquera ataque as autoridades; por estimar que estas persoas encarnaban de seu os atributos de mando de maneira permanente e inseparable, ata a posici\u00f3n moderna (que aparta a persoa da funci\u00f3n) polo que s\u00f3 cando a ofensa vaia a esta derradeira pode considerarse coma atentado. Por esta raz\u00f3n, o delito \u00e9 netamente intencional: precisa de intenci\u00f3n ou \u00e1nimo de menospreza-la funci\u00f3n p\u00fablica.\nCando a violencia ou resistencia grave produzan resultados de lesi\u00f3ns na persoa, aplicarase un concurso de delitos (por ser varios nos que aparecen): un, o constitu\u00eddo polo dano sufrido pola persoa como tal e o outro, o que se sup\u00f3n a ofensa a funci\u00f3n autoritaria.\nDereito Penal.\nO termo atentado ten no Dereito penal unha significaci\u00f3n distinta a do linguaxe usual. Para o Dereito penal \u00e9 o \"nomen iuris\" dunha espec\u00edfica figura delituosa: a integrada pola conduta de quen empregan violencia o resistencia graves contra as persoas que exercen unha funci\u00f3n p\u00fablica, cando estean no exercicio da mesma ou con ocasi\u00f3n dela. Aparece tipificada con distintos nomes no C\u00f3digo Penal europeo. A s\u00faa finalidade \u00e9 a de dispensar unha protecci\u00f3n especial a quen desempe\u00f1an funci\u00f3ns p\u00fablicas, tanto en atenci\u00f3n a mesma funci\u00f3n como a persoa que a exerce. Nalg\u00fans casos, esta tutela especial est\u00e9ndese as persoas da familia da autoridade ou funcionario protexido. Non \u00e9 un privilexio persoal, pois para a constituci\u00f3n do delito non basta coa condici\u00f3n especial, sen\u00f3n que precisase ademais que o ataque se realice no exercicio da funci\u00f3n ou con ocasi\u00f3n da mesma, o que implica que o suxeito activo te\u00f1a co\u00f1ecemento dela.\nO C\u00f3digo Penal espa\u00f1ol trata a materia (nos cap\u00edtulos VI, III, II do libro H) de acordo coa doutrina dominante, a prolixa enumeraci\u00f3n de tipos que o lexislador fai pode ser reducida as seguintes figuras:\nA Lei org\u00e1nica 21/1986 do 13 de marzo, de Forzas e Corpos de Seguridade (no seu artigo 7, 2\u00ba par\u00e1grafo) converte os atentados contra axentes da autoridade (polic\u00edas) do artigo 236 do C\u00f3digo Penal en atentados contra a autoridade do artigo 232 cando se empreguen na s\u00faa execuci\u00f3n \"armas de fogo, explosivos e outros medios de agresi\u00f3n de an\u00e1loga perigosidade\"."}
{"id": "27148", "revid": "839", "url": "https://gl.wikipedia.org/wiki?curid=27148", "title": "Ngaio Marsh", "text": "Dame Ngaio Marsh, nada en 1895 e finada en 1982, foi unha escritora e directora de teatro neozelandesa.\nTraxectoria.\nEstoudou pintura en Christchurch, pero acabou por converterse nunha actriz de teatro. A partir de 1928 viviu entre Inglaterra e Nova Zelandia.\nNgaio co\u00f1\u00e9cese internacionalmente polas 32 novelas policiais protagonizadas por Roderick Alleyn e que publicou entre 1934 e 1982, xunto con Agatha Christie, Margery Allingham e Dorothy L. Sayers foi unha das catro damas do crime que dominaron o x\u00e9nero entre 1930 e 1950. Non obstante, en Nova Zelandia \u00e9 m\u00e1is co\u00f1ecida polo seu traballo teatral."}
{"id": "27152", "revid": "98629", "url": "https://gl.wikipedia.org/wiki?curid=27152", "title": "Econom\u00eda do Senegal", "text": "Logo dunha retracci\u00f3n de 2,1% no crecemento o 1993, en xaneiro de 1994, o Senegal adoptou un profundo programa de reforma econ\u00f3mica co apoio da comunidade de doadores internacionais. Esta reforma comezou cunha depreciaci\u00f3n de 50% da moeda, o Franco CFA, que se manti\u00f1a cunha taxa de cambio fixa en relaci\u00f3n ao franco franc\u00e9s. O control gobernamental de prezos e os subsidios foron desmantelados Despois o pa\u00eds sufriu un gran cambio cando o Produto Interior Bruto anual comezou a crecer por encima do 5% entre 1995 e 2004, reduc\u00edndose a inflaci\u00f3n \u00e1 metade, desde o 18 ao 8,5 por cento. A econom\u00eda volveu crecer debido \u00e1s reformas econ\u00f3micas, e o pa\u00eds tivo un crecemento sostido de 5% ao ano entre o 1995 e o 2008. A inflaci\u00f3n anual caeu a 1 d\u00edxito.\nComo Membro da Uni\u00f3n Econ\u00f3mica e Monetaria do Oeste da \u00c1frica (WAEMU), o Senegal ten traballado pola integraci\u00f3n econ\u00f3mica rexional cunha tarifa externa \u00fanica e unha pol\u00edtica monetaria m\u00e1is est\u00e1bel. No entanto, o pa\u00eds a\u00ednda depende de doadores internacionais. Baixo o programa do Fondo Monetario Internacional para a d\u00e9beda dos pa\u00edses pobres, o Senegal beneficiarase da erradicaci\u00f3n de dous terzos das s\u00faas d\u00e9bedas bilaterais, multilaterais, e do sector privado. A pesca \u00e9 o sector principal das exportaci\u00f3ns senegalesas. As s\u00faas receitas atinxiron US$239 mill\u00f3ns en 2000. A industria pesqueira loita contra os altos custos, e o at\u00fan senegal\u00e9s ten perdido o mercado franc\u00e9s para os competidores asiaticos, m\u00e1is eficientes. As exportaci\u00f3ns de fosfatos, o segundo produto da econom\u00eda, te\u00f1en permanecido est\u00e1beis, en torno de US$ 95 mill\u00f3ns anuais.\nMoeda: Franco CFA \"(Communaute Financiere Africaine)\",\ndividido en 100 c\u00e9ntimos\nTaxa de cambio: En 2006, 1 \u20ac = 655.82 XOF (Franco CFA), ou 1 XOF = 0.001525 \u20ac"}
{"id": "27153", "revid": "605", "url": "https://gl.wikipedia.org/wiki?curid=27153", "title": "Washington Capitol", "text": ""}
{"id": "27161", "revid": "98629", "url": "https://gl.wikipedia.org/wiki?curid=27161", "title": "Artes liberais", "text": "O concepto de arte liberal, herdado da antig\u00fcidade cl\u00e1sica, fai referencia \u00f3 seu cultivo por \"homes libres\" en oposici\u00f3n \u00e1s \"artes serv\u00eds\". O termo artes liberais (en lat\u00edn \"artes liberales\") designaba os estudos que ti\u00f1an como prop\u00f3sito ofrecer co\u00f1ecementos xerais e destrezas intelectuais antes que destrezas profesionais ou ocupacionais especializadas.\nDurante a Idade Media, as artes liberais conformaban a parte central do curr\u00edculum das universidades. Alcu\u00edno, conselleiro intelectual de Carlomagno adoptounas como base da reforma escolar levada a cabo durante o per\u00edodo do \"Renacemento carolinxio\"). Nas teor\u00edas educativas medievais o \"quadrivium\" segu\u00eda o traballo preparatorio do \"trivium\". A\u00ednda que o esquema de trivium e quadrivium \u00e9 \u00e1s veces co\u00f1ecido como \"educaci\u00f3n cl\u00e1sica\" corresp\u00f3ndese fundamentalmente cun desenvolvemento medieval que chega \u00f3s s\u00e9culos XII e XIII.\nO \u00e1mbito e alcance das artes liberais evolucionou no tempo. Inicialmente refer\u00eda a educaci\u00f3n das elites nos cl\u00e1sicos. Boecio, o \"\u00faltimo romano, o primeiro escol\u00e1stico\", nunha tentativa case desesperada de transmitir \u00f3s novos donos de Italia a civilizaci\u00f3n cl\u00e1sica, permanece no reino dos ostrogodos para tentar ensinarlles os rudimentos do quadrivium. Do s\u00e9culo VI en diante o sistema medieval de estudos acad\u00e9micos corresponderase co esquema duplo dos contidos do trivium e quadrivium pero coa aparici\u00f3n das Humanidades e da Ciencia na \u00e9poca da Ilustraci\u00f3n, o significado de \"artes liberais\" est\u00e9ndese ata abranguer a ambas. Son a\u00ednda exclu\u00eddas das artes liberais ocupaci\u00f3ns espec\u00edficas como a agricultura, os negocios, a enxe\u00f1ar\u00eda, a pedagox\u00eda, a medicina ou a farmacia.\nAs sete artes liberais que se ensinaban na antig\u00fcidade comprend\u00edan dous grupos de estudos: o \"trivium\" e o \"quadrivium\". Eran estas (acompa\u00f1adas a seguir da s\u00faa materia principal en lat\u00edn):\nO trivium.\nO trivium, (lat. \"tres v\u00edas ou cami\u00f1os\") agrupaba as disciplinas literarias (relacionadas coa elocuencia). A m\u00e1xima latina \"Gram. loquitur, Dia. vera docet, Rhet. verba colorat\" resume os contidos e ensinanzas de cada unha delas:\nO quadrivium.\nO quadrivium (lat. \"catro cami\u00f1os\"), agrupaba as disciplinas cient\u00edficas relacionadas coas matem\u00e1ticas. A m\u00e1xima latina rezaba \"Ar. numerat, Geo ponderat, As. colit astra Mus. canit\". Eran estas:"}
{"id": "27162", "revid": "89787", "url": "https://gl.wikipedia.org/wiki?curid=27162", "title": "Trivio", "text": "Nas universidades medievais, o trivio (do lat\u00edn \"trivium\") comprend\u00eda as tres materias que primeiro se ensinaban, isto \u00e9, antes do cuadrivio. Supo\u00f1\u00edan o comezo do estudo das artes liberais.\nA palabra latina trivio procede do prefixo \"tri-\" 'tres' e da ra\u00edz latina \"viam\", que significaba 'v\u00eda, cami\u00f1o'. Literalmente en lat\u00edn significaba 'tres v\u00edas, tres cami\u00f1os' ou, o que \u00e9 o mesmo, 'a tripla v\u00eda, o cami\u00f1o triplo' (cf. as palabras \"trivial\" e \"trivialidade\", que fan referencia \u00f3 m\u00e1is b\u00e1sico e que est\u00e1n emparentadas etimoloxicamente con ela, como se pode advertir pola ra\u00edz).\nO trivio consist\u00eda na educaci\u00f3n dos estudantes en gram\u00e1tica, dial\u00e9ctica (ou l\u00f3xica, dado que dial\u00e9ctica e l\u00f3xica funcionaban como palabras sin\u00f3nimas na Idade Media) e ret\u00f3rica. Dado que o lat\u00edn era a lingua internacional do mundo acad\u00e9mico e unha lingua segunda para moitos europeos, a s\u00faa gram\u00e1tica ti\u00f1a que ser ensinada e aprendida concienciudamente.\nNa gram\u00e1tica os estudantes encarg\u00e1banse do estudo da mec\u00e1nica da lingua; nas de l\u00f3xica, da mec\u00e1nica do pensamento e da an\u00e1lise; nas aulas de ret\u00f3rica, do uso da lingua para instru\u00edr e persuadir. Estas tres materias eran consideradas como un campo de preparaci\u00f3n para o cuadrivio, que consist\u00eda no estudo da aritm\u00e9tica, xeometr\u00eda, m\u00fasica e astronom\u00eda. \u00c1 s\u00faa vez o cuadrivio supo\u00f1\u00eda a preparaci\u00f3n para o estudo serio da filosof\u00eda e a teolox\u00eda."}
{"id": "27163", "revid": "22570", "url": "https://gl.wikipedia.org/wiki?curid=27163", "title": "Cuadrivio", "text": "O cuadrivio (\"quadrivium\") comprend\u00eda as catro materias ensinadas nas universidades medievais despois do trivio. En lat\u00edn \"quadrivium\" significa 'as catro v\u00edas', 'os catro cami\u00f1os'. O cuadrivio supo\u00f1\u00eda completar o estudo das denominadas artes liberais.\nTexto de cabeceira.\nNas teor\u00edas educativas da Idade Media, o cuadrivio consist\u00eda en aritm\u00e9tica, xeometr\u00eda, m\u00fasica e astronom\u00eda. Estas materias continuaban o traballo preparatorio do trivio, consistente en gram\u00e1tica, l\u00f3xica (chamada tam\u00e9n elocuencia) e ret\u00f3rica. Pola s\u00faa parte, o cuadrivio era considerado como a preparaci\u00f3n para o estudo da filosof\u00eda e teolox\u00eda.\nO \"cuadrivio\" poder\u00eda ser considerado o estudo do n\u00famero: a aritm\u00e9tica era o puro n\u00famero; a xeometr\u00eda era o n\u00famero no espazo, a m\u00fasica, o n\u00famero no tempo, e a astronom\u00eda, o n\u00famero no espazo e no tempo.\nAndreas Capellanus (s\u00e9culo XII) \u00e9 unha das fontes que fornece maior informaci\u00f3n sobre o trivio e cuadrivio no per\u00edodo medieval."}
{"id": "27165", "revid": "35560", "url": "https://gl.wikipedia.org/wiki?curid=27165", "title": "Instituto de Tecnolox\u00eda de Massachusetts", "text": "O Instituto de Tecnolox\u00eda de Massachusetts (en ) ou simplemente MIT- consid\u00e9rase como a instituci\u00f3n m\u00e1is prestixiosa do mundo no referente \u00e1 educaci\u00f3n cient\u00edfica e tecnol\u00f3xica. O MIT est\u00e1 situado na cidade de Cambridge no estado de Massachusetts, preto de Boston, nos Estados Unidos.\nHistoria.\nO Instituto de Tecnolox\u00eda de Massachusetts foi fundado no 1861 polo xe\u00f3logo William Barton Rogers que desexaba crear un novo tipo de instituci\u00f3n educativa independente dedicada \u00e1 crecente industrializaci\u00f3n dos Estados Unidos.\nA apertura do instituto foi atrasada pola Guerra Civil nos Estados Unidos, e acolleu aos seus primeiros estudantes no 1865. Nos seguintes anos, estableceu unha reputaci\u00f3n de primeira nas ciencias e enxe\u00f1er\u00eda, pero caeu en dificultades econ\u00f3micas. Estes dous factores fac\u00edan parecer favorable a idea de fusionala coa Universidade Harvard, que ti\u00f1a moitos cartos, pero ti\u00f1a carencias en ciencias comparadas c\u00e1s letras e artes liberais. No 1904 o presidente Henry S. Pritchett reuniuse con Charles W. Eliot, presidente de Harvard para levar a cabo a fusi\u00f3n. Pero finalmente as protestas dos alumnos fixeron que se cancelase. No 1916, o MIT moveuse \u00f3 longo do r\u00edo desde a s\u00faa localizaci\u00f3n en Boston\u2019s Back Bay ata a s\u00faa posici\u00f3n actual en Cambridge, Massachusetts."}
{"id": "27166", "revid": "22570", "url": "https://gl.wikipedia.org/wiki?curid=27166", "title": "Parapente", "text": "O parapente \u00e9 un deporte a\u00e9reo. O seu nome \u00e9 debido \u00e1s s\u00faas orixes, \"paraca\u00eddas de pendente\".\nHistoria.\nA xente que practicaba paracaidismo, e tam\u00e9n alpinismo, atopou un xeito de descenso r\u00e1pido. Co tempo, a feitura dos parapentes foi mellorando de tal forma que na actualidade non s\u00f3 serven para descender bot\u00e1ndose dunha monta\u00f1a, sen\u00f3n tam\u00e9n de facer aut\u00e9nticos voos remontando sobre o punto de engalaxe. Isto cons\u00e9guese a base de aproveitar as correntes t\u00e9rmicas ascendentes igual que fan as aves. Na actualidade \u00e1s veces p\u00f3dense facer voos de centos de quil\u00f3metros.\nEquipamento necesario.\nO equipo b\u00e1sico necesario para iniciarse na arte de voar en parapente incl\u00fae: "}
{"id": "27168", "revid": "22570", "url": "https://gl.wikipedia.org/wiki?curid=27168", "title": "Meder, Salvaterra de Mi\u00f1o", "text": "Santo Adri\u00e1n de Meder \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 510 habitantes (263 homes e 247 mulleres), distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 557 habitantes. Segundo o IGE, no 2014 a s\u00faa poboaci\u00f3n descendera ata os 480 habitantes, sendo 245 homes e 235 mulleres."}
{"id": "27169", "revid": "85894", "url": "https://gl.wikipedia.org/wiki?curid=27169", "title": "Oleiros, Salvaterra de Mi\u00f1o", "text": "Santa Mar\u00eda de Oleiros \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 443 habitantes (246 homes e 197 mulleres), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 485 habitantes. Segundo o IGE, no 2014 a s\u00faa poboaci\u00f3n descendera ata os 432 habitantes, sendo 205 homes e 227 mulleres."}
{"id": "27170", "revid": "1131", "url": "https://gl.wikipedia.org/wiki?curid=27170", "title": "Pesqueiras, Salvaterra de Mi\u00f1o", "text": "Santa Mari\u00f1a de Pesqueiras \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 570 habitantes (306 mulleres e 264 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 611 habitantes. Segundo o IGE, no 2014 a s\u00faa poboaci\u00f3n descendera ata os 513 habitantes, sendo 242 homes e 271 mulleres.\nPatrimonio.\nNo cumio do monte Castelo, xunto a Outeiri\u00f1o, \u00e1chase a ermida da Nosa Se\u00f1ora da Asunci\u00f3n, sobre un antigo castro romanizado, encravada nunha enorme pedra gran\u00edtica. O acceso ao seu interior faise a trav\u00e9s dun p\u00f3rtico realizado en pedra con arco apuntado de medio punto culminado por pequena estrutura a xeito de torre espadana. No seu interior p\u00f3dense admirar diversos signos de forma serpentiforme, as\u00ed como gravados que asemellan ferraduras nunha situaci\u00f3n pr\u00f3xima ao altar. Segundo a tradici\u00f3n popular reza unha lenda que di: \"No teitume da ermida existe unha cruz, que a\u00ednda que se intenta borrar, reaparece sempre de novo\".\nNo lugar do Rial e da Fontarcade hai un peto de \u00e1nimas. Est\u00e1 situado nun cruzamento de cami\u00f1os e consiste nun pequeno pedestal no que descansa unha fornela enmarcada por columnas, no interior das cales se fai unha representaci\u00f3n iconogr\u00e1fica das \u00e1nimas do purgatorio en actitude suplicante envolvidas nun purificador lume. Na parte inferior e superior a imaxe da Virxe co Neno semella interceder por elas. Unha inscrici\u00f3n presente no propio peto de \u00e1nimas parece relacionar a s\u00faa construci\u00f3n coa devoci\u00f3n dun fregu\u00e9s \"Felipe \u00c1lvarez\", invitando a rezar pola s\u00faa alma todo viaxeiro que por al\u00ed pasase."}
{"id": "27171", "revid": "23204", "url": "https://gl.wikipedia.org/wiki?curid=27171", "title": "UKUSA", "text": "UKUSA (UK\u2013USA Security Agreement) en galego \"Tratado de Seguridade Reino Unido-Estados Unidos\", \u00e9 unha alianza de naci\u00f3ns de lingua inglesa co prop\u00f3sito de recoller informaci\u00f3n de intelixencia, especialmente a de sinais SIGINT. UKUSA est\u00e1 formada por:\nO prop\u00f3sito principal de UKUSA \u00e9 servir ao sistema de monitorizaci\u00f3n de ECHELON."}
{"id": "27172", "revid": "85894", "url": "https://gl.wikipedia.org/wiki?curid=27172", "title": "Porto, Salvaterra de Mi\u00f1o", "text": "San Paulo de Porto \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 219 habitantes (112 homes e 107 mulleres), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 224 habitantes. Segundo o IGE, no 2014 a s\u00faa poboaci\u00f3n medrara ata os 224 habitantes, sendo 115 homes e 109 mulleres."}
{"id": "27173", "revid": "85894", "url": "https://gl.wikipedia.org/wiki?curid=27173", "title": "Salvaterra, Salvaterra de Mi\u00f1o", "text": "San Lourenzo de Salvaterra \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 1.865 habitantes (933 homes e 932 mulleres), distribu\u00eddos en 26 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.718 habitantes. Segundo o IGE, no 2014 a s\u00faa poboaci\u00f3n medrara ata os 3.647 habitantes, sendo 1.871 homes e 1.776 mulleres."}
{"id": "27174", "revid": "22570", "url": "https://gl.wikipedia.org/wiki?curid=27174", "title": "Soutolobre, Salvaterra de Mi\u00f1o", "text": "Santa Comba de Soutolobre \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 109 habitantes (62 mulleres e 47 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 125 habitantes. Segundo o IGE, no 2014 a s\u00faa poboaci\u00f3n mantiv\u00e9rase nos 109 habitantes, sendo 55 homes e 54 mulleres."}
{"id": "27175", "revid": "5863", "url": "https://gl.wikipedia.org/wiki?curid=27175", "title": "Uma, Salvaterra de Mi\u00f1o", "text": "Santo Andr\u00e9 de Uma \u00e9 unha parroquia que se localiza no extremo norte do concello de Salvaterra de Mi\u00f1o. Segundo o IGE en 2014 ti\u00f1a 199 habitantes (86 homes e 113 mulleres), 52 menos que en 2004 (127 mulleres e 124 homes) e 74 menos que en 1999. Ten dez n\u00facleos de poboaci\u00f3n.\nXeograf\u00eda.\nUma \u00e9 un exclave de Salvaterra de Mi\u00f1o. Est\u00e1 situada entre as parroquias de Mouriscados (Mondariz), San Pedro e Santa Eulalia de Batall\u00e1ns (As Neves), A Franqueira (A Ca\u00f1iza) e Guillade (Ponteareas).\nDista tres quil\u00f3metros de Salvaterra de Mi\u00f1o e 200 metros de Vilacova, o outro exclave do concello. A s\u00faa orograf\u00eda \u00e9 monta\u00f1osa, cunha altitude m\u00e1xima de 449 metros. Nos montes pr\u00f3ximos nace o r\u00edo Uma que percorre gran parte do concello de Salvaterra. A abundancia de regatos de auga xustifica a gran cantidade de mu\u00ed\u00f1os existentes desde a \u00e9poca moderna.\nPatrimonio.\nUma \u00e9 unha das parroquias onde se atoparon m\u00e1is restos arqueol\u00f3xicos. Os materiais atopados est\u00e1n en mans de particulares ou depositados no Museo de Ponteareas.\nA s\u00faa primeira menci\u00f3n documental aparece na informaci\u00f3n das Miragres de San Telmo, realizada polo ano 1258 co nome \"Deuma\". A igrexa de Uma pertenc\u00eda ao Mosteiro de Mel\u00f3n, que no ano 1516 a permutou por outras propiedades ao bispo de Tui. Logo foi doada aos monxe da Franqueira ata a Desamortizaci\u00f3n.\nFabricada en perpia\u00f1o, e de pequenas dimensi\u00f3ns, a igrexa parroquial de Uma ten planta rectangular rematada nunha cabeceira m\u00e1is estreita e alta que a nave principal. Pegada a un lateral ten a sancrist\u00eda. A fachada principal, sen excesivo ornato, ten unha vent\u00e1 alintelada como \u00fanico van. Remata nunha torre de espadana. Os muros laterais organ\u00edzanse mediante contrafortes. No interior ten unha b\u00f3veda de can\u00f3n sobre o presbiterio e un coro alto situado aos p\u00e9s da nave.\nNo barrio do Casal, lugar c\u00e9ntrico e concorrido, hai un peto de \u00e1nimas. R\u00fastico e primitivo, est\u00e1 apousentado sobre muro de cachoter\u00eda, diferenci\u00e1ndose en tres partes: a primeira con pedra de base cuadrangular e pequeno fornelo con porta de ferro; a segunda \u00e9 unha mesa con forma piramidal invertida e a terceira cobiza o retablo de madeira baixo arco de medio punto, apreci\u00e1ndose restos de policrom\u00eda."}
{"id": "27176", "revid": "5863", "url": "https://gl.wikipedia.org/wiki?curid=27176", "title": "Vilacova, Salvaterra de Mi\u00f1o", "text": "San Xo\u00e1n de Vilacova \u00e9 unha parroquia que se localiza no concello de Salvaterra de Mi\u00f1o. Segundo o padr\u00f3n municipal de 2004 ti\u00f1a 138 habitantes (74 mulleres e 64 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 183 habitantes. Segundo o IGE, no 2014 a s\u00faa poboaci\u00f3n medrara ata os 150 habitantes, sendo 69 homes e 81 mulleres.\n\u00c9 un exclave de Salvaterra de Mi\u00f1o, igual que a parroquia de Uma. Limita ao oeste e norte con Ponteareas e ao leste e sur coas Neves. Dista un quil\u00f3metro do concello."}
{"id": "27178", "revid": "98629", "url": "https://gl.wikipedia.org/wiki?curid=27178", "title": "National Security Agency", "text": "A National Security Agency (en galego \u00abAxencia de Seguridade Nacional\u00bb), m\u00e1is co\u00f1ecida polas s\u00faas siglas en ingl\u00e9s NSA, \u00e9 unha axencia de intelixencia estadounidense.\nHistoria e caracter\u00edsticas.\nFoi fundada oficialmente o 4 de novembro de 1952 e \u00e9 responsable de obter e analizar informaci\u00f3n transmitida por calquera medio de comunicaci\u00f3n (SIGINT), e de garantir a seguridade das comunicaci\u00f3ns do goberno estadounidense con outras axencias similares doutros pa\u00edses. Pertence \u00f3 Departamento de Defensa. As s\u00faas actividades de espionaxe incl\u00faen a radiodifusi\u00f3n, tanto de organizaci\u00f3ns como de individuos, internet, e outras formas de comunicaci\u00f3n, sobre todo confidenciais. A interceptaci\u00f3n de comunicaci\u00f3ns seguras incl\u00fae militares, diplom\u00e1ticos, e outras comunicaci\u00f3ns sensibles, confidenciais ou secretas do goberno. A pesar de ser considerada como a organizaci\u00f3n que m\u00e1is doutores matem\u00e1ticos emprega, como propietaria do maior n\u00famero de superordenadores, e tendo un orzamento moito maior c\u00f3 da CIA, tivo un perfil notablemente baixo ata os \u00faltimos anos. Durante moito tempo a existencia desta axencia non foi admitida polo goberno dos EUA. Cheg\u00f3uselle a co\u00f1ecer coma No Such Agency (non hai tal axencia).\nPor mor do seu labor de espionaxe mediante escoitas, a NSA est\u00e1 fortemente implicada na investigaci\u00f3n da criptoanal\u00edtica, seguindo o traballo das axencias precursoras que foran responsables de romper moitos c\u00f3digos e claves durante a segunda guerra mundial (mirar, por exemplo, C\u00f3digo P\u00farpura, Venona, e JN-25).\nA oficina central da Axencia de Seguridade Nacional est\u00e1 en Fort Meade (Maryland), aproximadamente a 16\u00a0km \u00f3 noroeste de Washington. A NSA ten a s\u00faa propia sa\u00edda na autoestrada Baltimore-Washington, sinalizada como \"S\u00f3 para empregados da NSA\". A escala das operaci\u00f3ns da NSA \u00e9 dif\u00edcil de determinar a partir dos datos desclasificados, pero unha pista \u00e9 o uso de electricidade da oficina central. O orzamento da NSA para electricidade excede os 21 mill\u00f3ns de US$ por ano, fac\u00e9ndoo o segundo maior consumidor de electricidade do estado de Maryland. As fotos da sede central amosan que hai aproximadamente 18.000 prazas de aparcadoiro no lugar, a\u00ednda que se cre que o n\u00famero de empregados na NSA pode dobrar este n\u00famero; os empregados est\u00e1n esparexidos por todo o mundo.\nO seu programa de comunicaci\u00f3ns seguras para o goberno dos Estados Unidos, implicou a NSA na produci\u00f3n de hardware e software de comunicaci\u00f3ns e de semicondutores (hai unha planta de fabricaci\u00f3n de chips en Fort Meade), na investigaci\u00f3n da criptograf\u00eda, e ten contratos coa industria privada para subministrarlle produtos, equipos tecnol\u00f3xicos e at\u00e9 investigaci\u00f3n.\nProgramas da NSA.\nECHELON.\nECHELON, como tal, \u00e9 un programa inform\u00e1tico. A Rede Echelon en cambio ser\u00eda un entramado de antenas, estaci\u00f3ns de escoita, radares e sat\u00e9lites, apoiados por submarinos e avi\u00f3ns esp\u00eda, unidos todos eses elementos a trav\u00e9s de bases terrestres. O seu obxectivo \u00e9 espiar as comunicaci\u00f3ns mundiais, teoricamente, para loitar contra o terrorismo internacional e o tr\u00e1fico de drogas. Entre as comunicaci\u00f3ns espiadas at\u00f3panse os correos electr\u00f3nicos, fax, comunicaci\u00f3ns por cable, por sat\u00e9lite, radio, conversaci\u00f3ns telef\u00f3nicas etc.\nNa constituci\u00f3n estadounidense establ\u00e9cese que a NSA non pode espiar dentro dos Estados Unidos, pero como a rede ECHELON participan outros pa\u00edses, a NSA pode pedirlle a informaci\u00f3n a outros servizos de intelixencia que formen parte de UKUSA, como Gran Breta\u00f1a, e ser\u00eda totalmente legal. Hoxe en d\u00eda a rede ECHELON \u00e9 un dos proxectos principais aos que se dedica a NSA.\nEscoitas telef\u00f3nicas baixo o goberno de George W. Bush.\nO 16 de decembro de 2005, o xornal \"The New York Times\" deu a co\u00f1ecer que o presidente George W. Bush dera orde \u00e1 NSA, nun intento de frear o terrorismo, de realizar escoitas telef\u00f3nicas a individuos que chamasen f\u00f3ra dos EUA Esta orde executouse sen a aprobaci\u00f3n da autoridade competente, o United States Foreign Intelligence Surveillance Court, un tribunal secreto creado para tal fin baixo a ley de vixilancia de intelixencia exterior (Foreign Intelligence Surveillance Act) do 1978.\nEscoitas baixo o goberno de Barack Obama.\nNo 2009 \"The New York Times\" divulgou que a NSA estaba a interceptar comunicaci\u00f3ns de cidad\u00e1ns americanos, incluso de membros do congreso a\u00ednda que o departamento de xustiza americano cr\u00eda que a NSA corrixira os seus erros pasados. O fiscal xeral americano, Eric Holder v\u00f3lvese ocupar da investigaci\u00f3n das escoitas telef\u00f3nicas de acordo coa lei de vixilancia de intelixencia exterior, pero sen dar explicaci\u00f3n do acontecido.\nSistemas de encriptaci\u00f3n da NSA.\nA NSA \u00e9 responsable dos seguintes sistemas de encriptaci\u00f3n:\nSupercomputadores.\nDado a alta confidencialidade da NSA \u00e9 dif\u00edcil controlar a veracidade desta informaci\u00f3n.\nOrzamentos.\nComparativa dos orzamentos das axencias de seguridade dos Estados Unidos en 2013 en miles de mill\u00f3ns de d\u00f3lares americanos:\nA NSA e o Software Libre.\nA NSA, no marco da seguridade inform\u00e1tica dos ordenadores do goberno dos EUA contribu\u00edu co software libre creando varios modificaci\u00f3ns de seguridade para Linux baixo o nome de SELinux (Security-Enhanced Linux).\nNa ficci\u00f3n.\nDende que se revelou a existencia da NSA converteuse, especialmente dende a d\u00e9cada dos 1990, en parte da ficci\u00f3n da espionaxe. Moitas das representaci\u00f3ns esaxeran as actividades e participaci\u00f3n da axencia en distintos eventos. Aparece en libros como \"Digital Fortress\" de Dan Brown, \"Red Storm Rising\" de Tom Clancy, en series de televisi\u00f3n como \"Chuck\" ou \"Jack 2.0\", en pel\u00edculas como \"xXx\", \"Good Will Hunting\", \"Die Another Day\" ou \"The Simpsons Movie\" e en videoxogos como a saga de \"Splinter Cell\" onde \u00e9 parte fundamental do xogo."}
{"id": "27180", "revid": "5863", "url": "https://gl.wikipedia.org/wiki?curid=27180", "title": "Adina, Sanxenxo", "text": "Santa Mar\u00eda de Adina \u00e9 unha parroquia do concello pontevedr\u00e9s de Sanxenxo. Segundo o IGE, en 2016 contaba cunha poboaci\u00f3n de 4.783 habitantes (2.404 mulleres e 2.379 homes), o que sup\u00f3n un lixeiro incremento respecto \u00f3 ano 2009, cando ti\u00f1a 4.662 habitantes, e 2008, cando eran 4.667.\nLimita \u00f3 norte coa parroquia de Gondar, \u00f3 sur coa r\u00eda de Pontevedra, \u00f3 leste coas parroquias de Nantes e Padri\u00f1\u00e1n, e \u00f3 oeste coas de Noalla e Arra. Ten unha extensi\u00f3n de 10,5\u00a0km\u00b2 (inclu\u00edndo a parroquia eclesi\u00e1stica de Arra) e 17 entidades de poboaci\u00f3n, entre as que destaca Portonovo.\nSegundo a arquidiocese de Santiago de Compostela, o seu nome oficial \u00e9 Santa Mar\u00eda de Portonovo (Adigna), pero \u00e9 de uso habitual polos seus veci\u00f1os o nome de Santa Mar\u00eda Adina de Portonovo, en concordancia co uso habitual do galego de antepo\u00f1er a advocaci\u00f3n \u00e1 localizaci\u00f3n xeogr\u00e1fica da parroquia. Neste caso, Adina util\u00edzase como un t\u00edtulo da Virxe, que deu, por extensi\u00f3n, en nome do lugar de situaci\u00f3n da igrexa.\nPatrimonio hist\u00f3rico e art\u00edstico.\nA igrexa de Santa Mar\u00eda de Adina conserva restos rom\u00e1nicos de finais do s\u00e9culo XII, xunto con elementos g\u00f3ticos e outros do s\u00e9culo XVI.\nNo interior da igrexa e servendo de p\u00e9 do altar maior, cons\u00e9rvase un panel dun baldaquino que representa a Anunciaci\u00f3n. O panel estivo colocado no frontal do osario da igrexa e presenta a imaxe da Virxe picada.\nV\u00e9xase tam\u00e9n.\nBibliograf\u00eda.\nFILGUEIRA VALVERDE, Xos\u00e9; RAM\u00d3N E FERN\u00c1NDEZ-OXEA, Xos\u00e9: \"Baldaquinos gallegos\", Fundaci\u00f3n Barri\u00e9 de la Maza, A Coru\u00f1a 1987."}
{"id": "27181", "revid": "5863", "url": "https://gl.wikipedia.org/wiki?curid=27181", "title": "Arra, Sanxenxo", "text": "San Amaro de Arra \u00e9 unha parroquia civil do concello de Sanxenxo. Segundo o IGE, en 2016 ti\u00f1a 417 habitantes (207 mulleres e 210 homes), 39 m\u00e1is ca en 2009 e 82 m\u00e1is ca en 2000. Ten d\u00faas entidades de poboaci\u00f3n.\nComo parroquia eclesi\u00e1stica est\u00e1 inclu\u00edda na de Santa Mar\u00eda de Adina, da mesma maneira que Gondar o est\u00e1 na parroquia de Vilalonga. Por esta raz\u00f3n nin Arra nin Gondar aparecen na listaxe de parroquias da p\u00e1xina web do concello de Sanxenxo.\nLinda \u00f3 norte e \u00f3 oeste coa parroquia de Noalla, \u00f3 sur co oc\u00e9ano Atl\u00e1ntico e \u00f3 leste coa parroquia da Adina."}
{"id": "27182", "revid": "5863", "url": "https://gl.wikipedia.org/wiki?curid=27182", "title": "Bord\u00f3ns, Sanxenxo", "text": "San Pedro de Bord\u00f3ns \u00e9 unha parroquia que se localiza no concello pontevedr\u00e9s de Sanxenxo. Segundo o IGE, en 2016 ti\u00f1a 602 habitantes (295 mulleres e 307 homes), o que sup\u00f3n un descenso respecto \u00e1 poboaci\u00f3n do ano 2009, cando ti\u00f1a 619 habitantes, para alcanzar a que ti\u00f1a en 2007, cando eran 601 veci\u00f1os. A poboaci\u00f3n distrib\u00faese en 8 entidades.\nXeograf\u00eda.\nA superficie da parroquia \u00e9 de tan s\u00f3 2,5\u00a0km2, o que a converte na segunda m\u00e1is pequena do concello ap\u00f3s a parroquia de Arra.\nLimita \u00f3 norte co concello de Mea\u00f1o, \u00f3 sur coa r\u00eda de Pontevedra, \u00f3 leste coa parroquia de Dorr\u00f3n e \u00f3 oeste coa de Padri\u00f1\u00e1n.\nPatrimonio.\nA igrexa parroquial, localizada no lugar da Lamela, conta cunha soa nave rectangular, dividida en tres tramos. O primeiro est\u00e1 composto por tres arcos de medio punto, que forman b\u00f3veda de can\u00f3n con contrafortes no exterior. Os outros dous tramos son de planta rectangular e de maior anchura.\nNo exterior destaca a fachada principal, cunha espadana de d\u00faas camp\u00e1s e varios pin\u00e1culos de ornamentaci\u00f3n, que se repiten en t\u00f3dalas esquinas do templo.\nNo contorno da igrexa destaca a entrada do camposanto, na que se conservan dous linteis dun baldaquino. Un deles representa o enterro de Cristo, que aparece tendido sobre o arco axudado por dous santos no extremo do sudario mentres San Xo\u00e1n lle colle a man esquerda. Detr\u00e1s aparece a Virxe chorando.\nNo outro frontal aparece San Sebasti\u00e1n asaeteado por dous sai\u00f3ns sobre fondo de seis frechas en forma de aur\u00e9ola."}
{"id": "27183", "revid": "785", "url": "https://gl.wikipedia.org/wiki?curid=27183", "title": "Dorr\u00f3n, Sanxenxo", "text": "San Xo\u00e1n de Dorr\u00f3n \u00e9 unha parroquia que se localiza no extremo oriental do concello pontevedr\u00e9s de Sanxenxo, lindando xa co de Poio. \u00d3 oeste linda coa parroquia de Bord\u00f3ns, \u00f3 norte do concello de Mea\u00f1o e \u00f3 sur coa R\u00eda de Pontevedra.\nSegundo o IGE, en 2016 ti\u00f1a 1.393 habitantes (722 mulleres e 671 homes), o que sup\u00f3n un descenso respecto \u00f3 ano 2009, cando ti\u00f1a 1.412 habitantes, pero un ascenso respecto \u00f3 ano 2000, cando ti\u00f1a 1.328.\nA parroquia ten unha superficie de 5,6\u00a0km2, distribu\u00edda en 13 entidades de poboaci\u00f3n.\nPatrimonio.\nA igrexa parroquial, constru\u00edda en 1764 sobre un templo anterior que se sup\u00f3n rom\u00e1nico, \u00e9 de planta rectangular dividida en dous tramos. Un consta de dous arcos que forman b\u00f3veda de can\u00f3n con contrafortes no exterior, e o outro \u00e9 rectangular e de menor anchura, coa sancrist\u00eda como engadido.\nNo frontal exterior, con pin\u00e1culos nas esquinas, destaca unha espadana de d\u00faas camp\u00e1s.\nNo seu interior destaca o retablo barroco da Capela do Carme."}
{"id": "27184", "revid": "85894", "url": "https://gl.wikipedia.org/wiki?curid=27184", "title": "Gondar, Sanxenxo", "text": "San Tom\u00e9 de Gondar \u00e9 unha parroquia que se localiza no concello de Sanxenxo. Segundo o IGE, en 2016 ti\u00f1a 816 habitantes (417 mulleres e 399 homes), o que significa un descenso poboacional respecto \u00f3s anos anteriores: en 2009 ti\u00f1a 852 habitantes, e no ano 2000 eran 829 habitantes. Distrib\u00faense en 11 entidades de poboaci\u00f3n.\nSituada no norte do concello, linda \u00f3 nord\u00e9s co concello de Mea\u00f1o (parroquia de Dena); \u00f3 sueste coa parroquia de Nantes; \u00f3 sur coa de Adina, \u00f3 suroeste coa de Noalla e \u00f3 noroeste coa de Vilalonga.\nNa divisi\u00f3n territorial eclesi\u00e1stica, a parroquia de Gondar anexionouse \u00e1 de San Pedro de Vilalonga. Por ese motivo, igual que acontece coa parroquia de Arra, non figura como parroquia na p\u00e1xina web do concello de Sanxenxo.\nToponimia.\nSegundo Nicandro Ares \"Gondar\" deriva do antrop\u00f3nimo g\u00f3tico que ser\u00eda o posuidor da vila."}
{"id": "27185", "revid": "5863", "url": "https://gl.wikipedia.org/wiki?curid=27185", "title": "Nantes, Sanxenxo", "text": "Santa Baia de Nantes \u00e9 unha parroquia que se localiza no concello de Sanxenxo. Segundo o IGE, en 2016 ti\u00f1a 758 habitantes (371 mulleres e 387 homes), o que representa un descenso continuado respecto \u00f3 ano 2009, cando ti\u00f1a 793 habitantes, e \u00f3 ano 2000, cando ti\u00f1a 781.\nXeograf\u00eda.\n\u00c9 a \u00fanica parroquia do concello que carece de costa. Linda \u00f3 norte e \u00f3 leste con Mea\u00f1o, \u00f3 oeste coas parroquias de Gondar e Adina e \u00f3 sur coa de Padri\u00f1\u00e1n. A superficie da parroquia \u00e9 de 4,3\u00a0km 2, distribu\u00edda en 15 entidades de poboaci\u00f3n.\nNantes est\u00e1 cruzada de norte a sur pola autov\u00eda AG-41, que deixa \u00e1 s\u00faa esquerda o Parque Empresarial de Nantes. Tr\u00e1tase dun parque empresarial de 650.000 m 2, cuxos terreos comezaron a expropiarse en 2003 e que a febreiro de 2017 segue sen subministraci\u00f3n de auga nin luz, e cuns accesos insuficientes; nesta data s\u00f3 hab\u00eda d\u00faas empresas instaladas no pol\u00edgono .\nPatrimonio.\nO actual templo parroquial foi levantado en 1965, dese\u00f1ada por Alejandro de la Sota, sobre o terreo que ocupaba a igrexa anterior, rom\u00e1nica, da que non quedan restos. No patio da igrexa cons\u00e9rvanse sepulcros antropomorfos atopados durante as obras de construci\u00f3n.\nNo lugar do Santo hai unha pequena capela constru\u00edda en 1591, dedicada \u00f3 frade franciscano Xo\u00e1n de Navarrete, a quen disque fai alusi\u00f3n o top\u00f3nimo, e que segundo a lenda faleceu aqu\u00ed tras caer dun asno cando volv\u00eda ao convento de San Francisco de Pontevedra (onde est\u00e1 soterrado) despois de dar misa en Adina. Na fachada loce un escudo coa imaxe de dous bois, que lembra a xugada que doou o abade para traer a pedra necesaria para a construci\u00f3n da capela."}
{"id": "27186", "revid": "5863", "url": "https://gl.wikipedia.org/wiki?curid=27186", "title": "Noalla, Sanxenxo", "text": "Santo Estevo de Noalla \u00e9 unha parroquia que se localiza no concello de Sanxenxo. Segundo o IGE, en 2016 ti\u00f1a 2.552 habitantes (1.322 mulleres e 1.230 homes), o que representa unha estabilidade demogr\u00e1fica respecto \u00f3s \u00faltimos anos: en 2009 ti\u00f1a 2.561 habitantes; en 2008, 2.533; e en 2000, 2.453.\nLimita \u00f3 norte coa r\u00eda de Arousa; \u00f3 noroeste co istmo da Lanzada, do concello do Grove; \u00f3 oeste e \u00f3 sur co oc\u00e9ano Atl\u00e1ntico; e \u00f3 leste coas parroquias de Vilalonga, Gondar, Adina e Arra. A parroquia ten unha superficie de 8,7\u00a0km2, o que a converte na parroquia m\u00e1is extensa do concello. Consta de 17 entidades de poboaci\u00f3n.\nXentilicio.\nO seu xentilicio \u00e9 noallino.\nPatrimonio.\nA igrexa parroquial \u2014a m\u00e1is grande do concello\u2014 foi orixinariamente de estilo rom\u00e1nico, conserv\u00e1ndose desa \u00e9poca d\u00faas arquivoltas apuntadas na fachada. Consta dunha soa nave, dividida en tres tramos: os dous m\u00e1is occidentais est\u00e1n cubertos por b\u00f3veda de cruzar\u00eda, e o terceiro, xunto coa capela, con b\u00f3veda de can\u00f3n.\nNa fachada occidental, no t\u00edmpano figura un calvario do s\u00e9culo XVIII. No lado esquerdo ten acaroada unha torre-campanario, rematada en c\u00fapula, e \u00f3 p\u00e9 unha pequena imaxe de Santo Estevo M\u00e1rtir.\nNesta parroquia at\u00f3pase o castro da Lanzada, a car\u00f3n da torre da Lanzada. Tam\u00e9n pos\u00fae un bo n\u00famero de restos megal\u00edticos na zona de Monte Faro."}
{"id": "27187", "revid": "54336", "url": "https://gl.wikipedia.org/wiki?curid=27187", "title": "Padri\u00f1\u00e1n, Sanxenxo", "text": "San Xenxo de Padri\u00f1\u00e1n \u00e9 unha parroquia que se localiza no concello de Sanxenxo. Segundo o IGE, en 2016 ti\u00f1a 3.732 habitantes (1.894 mulleres e 1.838 homes), o que sup\u00f3n manter a mesma poboaci\u00f3n que ti\u00f1a en 2009, cando ti\u00f1a 3.731 habitantes, e un aumento respecto a anos anteriores, como no 2000, cando ti\u00f1a 3.241 habitantes.\nXeograf\u00eda.\nLimita \u00f3 norte coa parroquia de Nantes, \u00f3 oeste coa de Adina, \u00f3 leste coa de Bord\u00f3ns e \u00f3 sur coa r\u00eda de Pontevedra. A parroquia ten unha superficie de 5,3\u00a0km2, distribu\u00edda en 13 entidades de poboaci\u00f3n.\nA capital municipal, Sanxenxo, local\u00edzase nesta parroquia.\nPatrimonio.\nA igrexa de San Xes de Padri\u00f1\u00e1n \u00e9 de estilo g\u00f3tico mari\u00f1eiro, do s\u00e9culo XV, como corresponde coa longa serie de igrexas que as ordes mendicante ergueron \u00f3 longo da costa durante os s\u00e9culos XIV a XVI. Consta dunha soa nave de planta rectangular, e \u00e1bsida, m\u00e1is estreita que a nave, dunha soa capela. A capela \u00e9 rectangular, con arco apuntado na entrada e b\u00f3veda de cruzar\u00eda estrelada. A fachada principal, occidental, foi modificada nalg\u00fan momento, e presenta sobre a porta a imaxe da Virxe do Carme co Meni\u00f1o no colo. M\u00e1is arriba, un pequeno roset\u00f3n.\nEn 1965 comezou a constru\u00edrse o chamado Templo Novo, cuxas obras remataron en 1976, e que hoxe funciona como igrexa parroquial. \u00c9 a igrexa m\u00e1is moderna e de maior capacidade do municipio e o seu arquitecto foi Joaqu\u00edn Robles Echenique. Est\u00e1 constru\u00eddo en pedra, co tellado de lousa. Ten planta hexagonal e cuberta en chanzos, coa particularidade de que en cada nivel os hex\u00e1gonos xiran respecto \u00f3 anterior. No interior da igrexa destaca a gran cruz do altar maior.\nNa parroquia est\u00e1 tam\u00e9n o pazo de Miraflores."}
{"id": "27188", "revid": "25871", "url": "https://gl.wikipedia.org/wiki?curid=27188", "title": "Vilalonga, Sanxenxo", "text": "San Pedro de Vilalonga \u00e9 unha parroquia que se localiza no concello de Sanxenxo. Segundo o IGE, en 2016 ti\u00f1a 2.261 habitantes (1.140 mulleres e 1.121 homes), o que representa un leve descenso respecto \u00f3 ano 2011, cando ti\u00f1a 2.312 habitantes, e \u00f3 ano 2000, cando ti\u00f1a 2.287.\nNa divisi\u00f3n territorial eclesi\u00e1stica, a parroquia de San Pedro de Vilalonga comprende tam\u00e9n a extinguida parroquia de San Tom\u00e9 de Gondar.\nLimita \u00f3 norte coa r\u00eda de Arousa, \u00f3 sueste coa parroquia de Gondar, e \u00f3 suroeste coa de Noalla. A superficie da parroquia \u00e9 de 5,4\u00a0km 2 (inclu\u00edndo Gondar), distribu\u00eddos en 19 entidades de poboaci\u00f3n.\nPatrimonio.\nNa igrexa parroquial houbo un baldaquino do que se conservan tres paneis, que foron cedidos en 1895 \u00e1 Sociedade Arqueol\u00f3xica de Pontevedra e que hoxe forman parte dos fondos do Museo de Pontevedra. Nun deles repres\u00e9ntase a Anunciaci\u00f3n, noutro a Adoraci\u00f3n dos Reis e no terceiro a torre dun castelo, flanqueada polas chaves que simbolizan a San Pedro, e dous escudos nos extremos.\nPr\u00f3ximos \u00e1 igrexa de San Pedro e no lugar do Rebel hai dous pazos, \u00e1mbolos dous dos s\u00e9culos XVI-XVII:\nNo mesmo lugar e fronte \u00f3s pazos, levantouse en 2011 o centro de sa\u00fade."}
{"id": "27190", "revid": "85894", "url": "https://gl.wikipedia.org/wiki?curid=27190", "title": "Ansemil, Silleda", "text": "San Pedro de Ansemil \u00e9 unha parroquia que se localiza no concello de Silleda. Segundo o padr\u00f3n municipal de 2006 ti\u00f1a 66 habitantes (39 mulleres e 27 homes), distribu\u00eddos en 2 entidades de poboaci\u00f3n, o que sup\u00f3n un descenso en relaci\u00f3n ao ano 1999 cando ti\u00f1a 74 habitantes.\nPatrimonio.\nA igrexa de San Pedro de Ansemil \u00e9 un templo rom\u00e1nico que pertenc\u00eda a un antigo mosteiro medieval \u00e1 que se lle engadiu a g\u00f3tica capela dos Deza, que serviu de lugar de enterramento dunha das familias m\u00e1is poderosas da comarca."}
{"id": "27191", "revid": "23204", "url": "https://gl.wikipedia.org/wiki?curid=27191", "title": "Breixa, Silleda", "text": "Santiago de Breixa \u00e9 unha parroquia que se localiza no concello de Silleda. Segundo o IGE, en 2022 ti\u00f1a 93 habitantes (49 homes e 44 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 174 habitantes.\nPatrimonio.\nNa parroquia cons\u00e9rvanse os petr\u00f3glifos do Primadorno e o castro das Penas. A Igrexa de Santiago de Breixa \u00e9 un pequeno templo rom\u00e1nico no que destaca a rica decoraci\u00f3n interior, moi ben conservada, cun notable arco dobre de medio punto no acceso \u00f3 presbiterio, as\u00ed como o variada imaxiner\u00eda representada nos capiteis: le\u00f3ns, centauros, aves, sereas, grif\u00f3ns etc.\nO Pazo de Fares foi constru\u00eddo no s\u00e9culo XVI e vencellada aos Negreiros e Portela.\nNesta parroquia naceron o pol\u00edtico Gumersindo Otero Garc\u00eda e o c\u00f3engo e arquiveiro Antonio Garc\u00eda Conde.\nFestas.\nNa parroquia ten lugar a festa da casta\u00f1a de Breixa."}
{"id": "27192", "revid": "6343006", "url": "https://gl.wikipedia.org/wiki?curid=27192", "title": "Carboeiro, Silleda", "text": "Santa Mar\u00eda de Carboeiro \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 58 habitantes (34 mulleres e 24 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 76 habitantes.\nPatrimonio.\nNesta parroquia est\u00e1 o mosteiro de San Lourenzo de Carboeiro."}
{"id": "27193", "revid": "1131", "url": "https://gl.wikipedia.org/wiki?curid=27193", "title": "O Castro, Silleda", "text": "San Mamede do Castro \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 105 habitantes (49 homes e 56 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 118 habitantes.\nNesta parroquia at\u00f3pase o asentamento castrexo da Copa do Castro, ao p\u00e9 do cal est\u00e1 a igrexa de San Mamede, as\u00ed como a Estaci\u00f3n de Silleda."}
{"id": "27194", "revid": "6342993", "url": "https://gl.wikipedia.org/wiki?curid=27194", "title": "Cerva\u00f1a, Silleda", "text": "San Salvador de Cerva\u00f1a \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 117 habitantes (57 mulleres e 60 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 142 habitantes.\nHistoria e patrimonio.\nDestaca na historia de Cerva\u00f1a a li\u00f1axe dos Fern\u00e1ndez de Deza e Taboada, que recibiron o t\u00edtulo de \"Patr\u00f3n de Cerva\u00f1a\". Estes constru\u00edron a car\u00f3n da igrexa a s\u00faa capela funeraria.\nPola parroquia cruza o viaduto de Reguenga, da AP-53, e nela sit\u00faase unha das estaci\u00f3ns de pago de peaxe.\nNesta parroquia naceron o relixioso Andr\u00e9s Aguiar Caama\u00f1o, que chegou a ser bispo de Mondo\u00f1edo, e os pol\u00edticos Manuel, Rafael e Ram\u00f3n Garc\u00eda Sampayo."}
{"id": "27206", "revid": "85894", "url": "https://gl.wikipedia.org/wiki?curid=27206", "title": "Banxo", "text": "O banjo ou banxo \u00e9 un instrumento musical de corda, de orixe africana, que ten de catro a seis cordas afinadas de formas diversas, a\u00ednda que o m\u00e1is com\u00fan ten cinco, unha delas m\u00e1is curta. O banjo est\u00e1 afinado da seguinte maneira: Sol-Do-Sol-Si-Re. A versi\u00f3n de seis cordas af\u00ednase e t\u00f3case de forma semellante a unha guitarra. O corpo do \"banjo\" moderno \u00e9 de metal, cunha membrana pl\u00e1stica onde se seguran as cordas e cun mastro similar ao dunha guitarra.\nAs primeiras formas do instrumento xurdiron dentro da poboaci\u00f3n africana dos Estados Unidos de Am\u00e9rica, como adaptaci\u00f3ns de instrumentos africanos de dese\u00f1o semellante. O banjo adoita asociarse co country, folk, coa m\u00fasica irlandesa e co bluegrass, a\u00ednda que tam\u00e9n se pode escoitar en moitos outros x\u00e9neros musicais. Os banjos ac\u00fasticos modernos m\u00e1is com\u00fans son o banjo con resoador e o banjo aberto."}
{"id": "27208", "revid": "56817", "url": "https://gl.wikipedia.org/wiki?curid=27208", "title": "Bastavales", "text": "O top\u00f3nimo galego Bastavales pode referirse a:"}
{"id": "27209", "revid": "22570", "url": "https://gl.wikipedia.org/wiki?curid=27209", "title": "Alfabetos alpinos", "text": "Reciben o nome de alfabetos alpinos aqueles sistemas de escrita alfab\u00e9tica que te\u00f1en como trazo com\u00fan o feito de teren sido utilizados na zona dos Alpes, ao norte da chaira padana en \u00e9poca prerromana. Parece ser que a s\u00faa orixe estar\u00eda no alfabeto etrusco. \u00c1 s\u00faa vez \u00e9 bastante veros\u00edmil que estes sistemas de escritura estean na base do alfabeto r\u00fanico: ser\u00edan o elo que relacionar\u00eda este \u00faltimo co etrusco.\nAd\u00f3itase falar de tres variedades principais de alfabetos alpinos:\nEstes textos d\u00e1tanse aproximadamente entre o s\u00e9culo -III e o -I. A partir do s\u00e9culo -II a influencia do alfabeto latino sobre estes alfabetos \u00e9 notoria, chegando mesmo a lles prestar as letras \"B\", \"D\" e \"G\", oclusivas sonoras das que carec\u00eda o orixinal etrusco."}
{"id": "27210", "revid": "84230", "url": "https://gl.wikipedia.org/wiki?curid=27210", "title": "Hip\u00f3dromo", "text": "O hip\u00f3dromo (do grego \"\u03b9\u03c0\u03c0\u03bf\u03c2\" ,\"hippos\"= \"cabalo\", e \"\u03b4\u03c1\u03bf\u03bc\u03bf\u03c2\", \"dromos\" = \"estrada\") \u00e9 un recinto pechado destinado \u00e1s carreiras de cabalos.\nCaracter\u00edsticas.\nAdoitan ser bastante maiores en tama\u00f1o que un campo de f\u00fatbol. O interior ten, no per\u00edmetro, chanzos a modo de asento para os espectadores. O centro est\u00e1 formado de terra ou herba e disp\u00f3n nel dun \u00f3valo bordeando os chanzos que forman a pista. Na pista disp\u00fatanse carreiras de cabalos.\nNormalmente, as pistas de terra son para carreiras de trotadores, mentres que as de herba son para carreiras de cabalos pura raza. No recinto, a xente que entra a ver as carreiras ten a posibilidade de facer apostas.\nEn Galicia existe o hip\u00f3dromo de Antela (dentro do Centro Ecuestre de Antela), o hip\u00f3dromo de Campa\u00f1\u00f3 e o curro da Enxa."}
{"id": "27211", "revid": "98629", "url": "https://gl.wikipedia.org/wiki?curid=27211", "title": "Lingua lep\u00f3ntica", "text": "A lingua lep\u00f3ntica \u00e9 unha variante do celta continental. Foi o idioma dos Lepontii, que habitaban a Galia Cisalpina, e falouse entre o -700 e o -400 . En ocasi\u00f3ns \u00e9 chamado Galo cisalpino, consid\u00e9rase un dialecto do galo e por tanto pertencente \u00e1 rama continental das linguas celtas.\nO pouco que se sabe do lep\u00f3ntico v\u00e9n dunhas poucas inscrici\u00f3ns escritas en varios alfabetos do norte de Italia, relacionados co antigo alfabeto it\u00e1lico: son os chamados alfabetos alpinos. Estas inscrici\u00f3ns atop\u00e1ronse principalmente ao redor de Lugano, inclu\u00edndo o Lago de Como e o Lago Maggiore. Unha escritura similar utilizouse para o r\u00e9tico e o v\u00e9neto, e probabelmente as runas xerm\u00e1nicas deriven dun destes alfabetos.\nO lep\u00f3ntico foi asimilado primeiro polo galo, co establecemento de tribos galas ao norte do R\u00edo Po, e posteriormente polo lat\u00edn, cando Roma tomou o control da Galia Cisalpina durante o s\u00e9culo - II e o -I.\nO agrupamento de todas as inscrici\u00f3ns atopadas nesta \u00e1rea nun \u00fanico idioma celta foi algo obxecto de discusi\u00f3n e hai investigadores que afirman que algunhas delas est\u00e1n nunha lingua non-celta relacionada co l\u00edgur (Whatmough 1933, Pisani 1964). Baixo este punto de vista, lep\u00f3ntico ser\u00eda o nome correcto para a lingua non celta e galo cisalpino para a celta."}
{"id": "27212", "revid": "102241", "url": "https://gl.wikipedia.org/wiki?curid=27212", "title": "Lingua gala", "text": "Galo ou g\u00e1lico \u00e9 o nome que se lle d\u00e1 \u00e1 lingua de orixes celtas falada en gran parte da Galia antes de que o lat\u00edn vulgar de finais do Imperio romano se impuxese nesas terras.\nHistoria.\nO idioma co\u00f1\u00e9cese grazas a uns centos de inscrici\u00f3ns en pedra, cer\u00e1mica ou outros artefactos e moedas, as\u00ed como en l\u00e1minas de chumbo (e nunha ocasi\u00f3n de cinc). Estes at\u00f3panse por toda a antiga Galia, \u00e9 dicir, especialmente na actual Francia pero tam\u00e9n en partes de Su\u00edza, Italia, Alema\u00f1a e B\u00e9lxica.\nO galo agr\u00fapase xunto co celtib\u00e9rico, lep\u00f3ntico e g\u00e1lata como linguas celtas continentais.\nFonolox\u00eda.\n\"\u03c7\" \u00e9 un al\u00f3fono de \"k\" ante \"t\".\nOrtograf\u00eda.\nA lingua gala foi representada mediante varios sistemas de escritura, dependendo da \u00e9poca e da situaci\u00f3n xeogr\u00e1fica:\n1. O alfabeto de Lugano usado na Galia Cisalpina para o lep\u00f3ntico era:\nO alfabeto de Lugano non distingue entre as oclusivas xordas e sonoras, \u00e9 dicir, P representa \"/b/\" ou \"/p/\", T vale para \"/t/\" ou \"/d/\", K para \"/g/\" ou \"/k/\".\nZ representa probabelmente \"ts\". U \"/u/\" e V \"/w/\" dist\u00ednguense. \u0398 us\u00e1base probabelmente para \"/t/\" e X para \"/g/\".\n2. O alfabeto grego oriental usado na Galia Transalpina era:\n\u03c7 \u00fasase para \"[\u03c7]\", \u03b8 para \"ts\", \u03bf\u03c5 para \"/u/\", \"/\u016b/\", \"/w/\", \n\u03b7 e \u03c9 tanto para o \"/e/, /\u0113/\" breve e longo, \"/o/, /\u014d/\", mentres que \u03b9 \u00e9 para o \"/i/\" breve e \u03b5\u03b9 para \"/\u012b/\". Hai que notar que Sigma no alfabeto grego oriental se parece a un C (sigma lunar).\n3. O alfabeto latino (tanto o monumental como o cursivo) que se usaba na Galia romana era:\nG e K us\u00e1banse en ocasi\u00f3ns de forma indistinta. \u00d0, \"\u00f0\", \"ds\" e \"s\" pode que representasen \"ts\". X, \"x\" representa \"[\u03c7]\" ou \"/ks/\". EV p\u00f3dese intercambiar xunto con OV (e.g. L-3, L-12). Q \u00fasase en raras ocasi\u00f3ns (por exemplo, \"Sequanni\", \"Equos\") e pode que fose un arca\u00edsmo. \u00d0 e \u00f0 eran usadas para representar a letra \"Tau Gallicum\", que a\u00ednda non se engadiu ao Unicode. En contraste con \u00d0 a barra central est\u00e9ndese por todo o glifo.\nNumerais.\nN\u00fameros ordinais que aparecen nos grafitos da Graufesenque:"}
{"id": "27213", "revid": "98629", "url": "https://gl.wikipedia.org/wiki?curid=27213", "title": "Lingua g\u00e1lata", "text": "O g\u00e1lata \u00e9 unha lingua morta celta falada antigamente en Galatia, en Anatolia (actual Turqu\u00eda) ata o s\u00e9culo IV.\nDa lingua so se conservan algunhas glosas e breves comentarios de escritores cl\u00e1sicos ademais dun pequeno n\u00famero de inscrici\u00f3ns. Todo xunto suman unhas 120 palabras, a maior\u00eda nomes de persoa terminados en \"-riks\" (galo \"-rix/-reix\", antigo irland\u00e9s \"ri\", lat\u00edn \"rex\") \"rei\", alg\u00fans terminados en \"-marus\", dativo \"-mari\" (galo \"-maros\", antigo irland\u00e9s \"mor\", gal\u00e9s \"mawr\") \"grande\", nomes de tribos como \"Ambitouti\" (antigo irland\u00e9s \"imm-\" \"ao redor\", antigo irland\u00e9s \"t\u00faath\" \"tribo\") e palabras como \"drunaimeton\" \"lugar da asemblea\" (antigo irland\u00e9s \"drui\" \"dru\u00edda\", antigo irland\u00e9s \"nemed\" \"lugar sagrado\")."}
{"id": "27214", "revid": "624", "url": "https://gl.wikipedia.org/wiki?curid=27214", "title": "Linguas celtas", "text": ""}
{"id": "27220", "revid": "98629", "url": "https://gl.wikipedia.org/wiki?curid=27220", "title": "Blue note", "text": "Co\u00f1\u00e9cense como blue notes as novas notas que, no cruzamento entre a cultura musical europea e a africana que tivo lugar nos Estados Unidos e deu lugar ao blues, o jazz e o rock, os m\u00fasicos negros, afeitos a utilizar escalas pentat\u00f3nicas, foron introducindo para criar un efecto dram\u00e1tico e melanc\u00f3lico (\"blue\"). Estas frecuencias moitas veces non ti\u00f1an unha altura definida, e estaban entre a terceira menor e a maior ou entre a s\u00e9tima menor e a maior. M\u00e1is tarde engadiuse unha terceira nota \"blue\", a quinta diminu\u00edda (flatted fith). Na escala de d\u00f3:\nD\u00f3-Re-Mib-Mi-Fa-Solb-Sol-La-Sib-Si-D\u00f3.\nNon todas estas notas se usaban para elaborar melod\u00edas: a IIIb e VIIb us\u00e1banse fundamentalmente para ampliar acordes (s\u00e9timas de dominante no canto de s\u00e9timas maiores)."}
{"id": "27221", "revid": "6342373", "url": "https://gl.wikipedia.org/wiki?curid=27221", "title": "Chapa, Silleda", "text": "San Cibrao de Chapa \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 159 habitantes (73 mulleres e 86 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 171 habitantes.\nNesta parroquia confl\u00faen as estradas N-525 (Ourense-Santiago de Compostela) e N-640 (Lugo-Vilagarc\u00eda de Arousa). Amais est\u00e1 atravesada pola autoestrada AP-53.\nHistoria e patrimonio.\nNesta parroquia existiu un hospital de peregrinos, dedicado a Nosa Se\u00f1ora da Consolaci\u00f3n, as\u00ed como un castelo, que foi destru\u00eddo en 1320. \u00c1 parte da igrexa de San Cibrao, do s\u00e9culo XVII, destaca a capela de San Brais, constru\u00edda no s\u00e9culo XVIII. Foi capital e deu nome ao concello entre 1835 e 1853, cando cambiou esta condici\u00f3n por Silleda.\nNesta parroquia naceu en 1901 o pintor Manuel Colmeiro Guimar\u00e1s."}
{"id": "27222", "revid": "6342996", "url": "https://gl.wikipedia.org/wiki?curid=27222", "title": "Cira, Silleda", "text": "Santa Baia de Cira \u00e9 unha parroquia que se localiza no concello de Silleda na comarca do Deza. Segundo o padr\u00f3n municipal de 2011 ti\u00f1a 241 habitantes (113 mulleres e 128 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 312 habitantes.\nHistoria e patrimonio.\nConstitu\u00edu unha xurisdici\u00f3n na que se atopaban, ademais dela, as parroquias de Dornelas e Lamela, en Silleda, e as de A\u00f1obre, Bascuas e Gres en Vila de Cruces.\nA veci\u00f1a parroquia de Sucira (concello de Boqueix\u00f3n) leva ese nome en relaci\u00f3n a estoutra.\nA Torre de Cira, restos do antigo castelo medieval fundado por Bernardo Su\u00e1rez Deza no ano 1115, pasou a poder da ra\u00ed\u00f1a Dona Urraca e al\u00ed mantivo preso durante varios d\u00edas ao arcebispo Diego Xelm\u00edrez no ano 1121. Destru\u00eddo polos Irmandi\u00f1os, reconstru\u00eduno o conde de Altamira. Tan s\u00f3 queda en p\u00e9 a torre da homenaxe datada no s\u00e9culo XV. Tam\u00e9n destaca o Pazo de Paiz\u00e1s e a igrexa parroquial.\nNesta parroquia formouse a Banda de m\u00fasica de Cira, en activo entre 1850 e 1971."}
{"id": "27223", "revid": "85894", "url": "https://gl.wikipedia.org/wiki?curid=27223", "title": "Cortegada, Silleda", "text": "Santa Mar\u00eda de Cortegada \u00e9 unha parroquia que se localiza no concello de Silleda. Segundo o IGE de 2011 ti\u00f1a 273 habitantes (143 mulleres e 130 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 375 habitantes.\nHistoria e patrimonio.\nDestacan os gravados rupestres de Pena Longa e do Castro do Cura no lugar de Cardigonde. No lugar de Camporrapado tivo lugar unha feira o d\u00eda 24 de cada mes.\nEn canto \u00e1 arquitectura, destacan a igrexa de Santa Mar\u00eda, do s\u00e9culo XVI; e as capelas de Santa Luc\u00eda en Frami\u00f1an, dos Aflixidos en Camporrapado, de 1812; e de San Brais, na Casa dos Chaos, no lugar do mesmo nome.\nNesta parroquia naceron o pol\u00edtico Ant\u00f3n Alonso R\u00edos e o m\u00e9dico Alfredo Ramos L\u00f3pez, ambos no lugar de Camporrapado. Ademais, ten lugar a Festa da Paella, iniciando as festas parroquiais."}
{"id": "27224", "revid": "23204", "url": "https://gl.wikipedia.org/wiki?curid=27224", "title": "Dornelas, Silleda", "text": "San Marti\u00f1o de Dornelas \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 144 habitantes (77 mulleres e 67 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 179 habitantes.\nHistoria.\nXunto coa parroquia de Cira dependeu sempre da arquidiocese de Santiago de Compostela. Por Dornelas atravesa a v\u00eda da Prata cara a Santiago de Compostela.\nDesta parroquia eran naturais os irm\u00e1ns Adolfo e Jos\u00e9 Mar\u00eda Calveiro Couto.\nPatrimonio.\nA igrexa de San Marti\u00f1o de Dornelas \u00e9 rom\u00e1nica. \u00c9 singular a \u00e1bsida semicircular que se considera distinta do rom\u00e1nico compostel\u00e1n. Na s\u00faa construci\u00f3n traballaron canteiros formados no taller do mestre Mateu, que dirix\u00eda naquela \u00e9poca as obras da catedral."}
{"id": "27225", "revid": "6346585", "url": "https://gl.wikipedia.org/wiki?curid=27225", "title": "Escuadro, Silleda", "text": "San Salvador de Escuadro \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 487 habitantes, distribu\u00eddos en 19 entidades de poboaci\u00f3n, o que sup\u00f3n un descenso en relaci\u00f3n ao ano 2007 cando ti\u00f1a 506 habitantes. \u00c9 a parroquia rural m\u00e1is poboada de Silleda, se ben sufriu unha gran perda demogr\u00e1fica durante o s\u00e9culo XX, pois en 1930 ti\u00f1a 1.030 habitantes.\nFestas.\nCelebra as s\u00faas festas patronais repartidas ao longo do ano. O terceiro s\u00e1bado do mes de marzo cel\u00e9brase o San Marcos, o 2 de xullo e o domingo seguinte ven\u00e9rase \u00e1 Santa Isabel. O 6 de agosto e o 7 de agosto cel\u00e9branse as festas do ver\u00e1n na honra ao San Salvador, patr\u00f3n da parroquia."}
{"id": "27226", "revid": "6343032", "url": "https://gl.wikipedia.org/wiki?curid=27226", "title": "Fiestras, Silleda", "text": "San Marti\u00f1o de Fiestras \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 127 habitantes (68 mulleres e 59 homes), distribu\u00eddos en 9 entidades de poboaci\u00f3n, o que sup\u00f3n un descenso en relaci\u00f3n ao ano 2007 cando ti\u00f1a 139 habitantes.\nHistoria.\nA antig\u00fcidade da parroquia ind\u00edcasenos polo seu patr\u00f3n, San Marti\u00f1o, e polos nomes de lugares como Recimil ou Aragonza, este \u00faltimo relacionado con Aragonta, ra\u00ed\u00f1a de Galicia e da familia dos Condes de Deza no s\u00e9culo X. A igrexa de San Marti\u00f1o de Fiestras data cara ao ano 1170. O mosteiro de Aciveiro exerc\u00eda sobre estas terras o seu poder, concesi\u00f3n do rei Fernando III en 1232, cunha granxa e paneira presidida pola, a\u00ednda hoxe existente, Casa do Convento, tam\u00e9n co\u00f1ecida como Casa do Arco, no lugar de Maril.\nDa parroquia de Fiestras \u00e9 o reco\u00f1ecido pintor Jos\u00e9 Antonio Fondevila.\nPoboaci\u00f3n.\nEvoluci\u00f3n na d\u00e9cada 2001-2009 da poboaci\u00f3n de Fiestras:"}
{"id": "27227", "revid": "25871", "url": "https://gl.wikipedia.org/wiki?curid=27227", "title": "Graba, Silleda", "text": "Santa Mar\u00eda de Graba \u00e9 unha parroquia do concello de Silleda na comarca de Deza provincia de Pontevedra. Situase no Val do r\u00edo Toxa, o seu top\u00f3nimo procede das minas usadas na zona desde a romanizaci\u00f3n de Galicia para extraer varios materiais, entre eles a grava. Segundo o padr\u00f3n municipal de 2022 ti\u00f1a 195 habitantes (97 homes e 98 mulleres), distribu\u00eddos en 11 entidades de poboaci\u00f3n.\nSituaci\u00f3n.\nEst\u00e1 situada a 7,6\u00a0km do n\u00facleo urbano de Silleda, a 48,3\u00a0km de Santiago de Compostela e a 54,8\u00a0km de Pontevedra. Limita coas parroquias de Xestoso, Fiestras, Aciveiro, Escuadro, Refoxos e Siador.\nA parroquia as\u00e9ntase no Val do Toxa regado polas augas do r\u00edo do mesmo nome. A altitude media \u00e9 de aproximadamente 450 msnm, variando entre o 380 metros do punto m\u00e1is baixo ata os m\u00e1is de 700 dos montes que rodean o val.\nAs aldeas de Graba sit\u00faanse nas marxes do R\u00edo Toxa dende o seu nacemento, nas abas da Serra do Cand\u00e1n ata o remanso das s\u00faas augas terras abaixo. Alg\u00fans nomes como A Peniza, Pedrouzo ou Penalta son unha referencia xeol\u00f3xica do lugar.\nHistoria.\nAntig\u00fcidade.\nAs parroquias de Graba e Cortegada pagaban tributo aos monxes Mosteiro de Aciveiro por dereito de pasto nas terras do Cand\u00e1n. A\u00ednda queda constancia que cobraban rendas en Graba no ano 1835.\nDurante a Guerra da Independencia espa\u00f1ola, en marzo do 1809 reun\u00edronse os curas de Abades, Fiestras, Graba, Cortegada, Oleiros, Refoxos, Ponte, Laro, Taboada, Rellas, Margaride, Negreiros, O Castro, Silleda e Siador e con eles moitos veci\u00f1os das citadas parroquias, para deter o avance da invasi\u00f3n francesa. Ent\u00f3n decidiron cubrir as principais pontes de acceso \u00e1s terras do Trasdeza, (Ledesma, Taboada, Carboeiro e Pereiro; con 300, 2000, 300 e 2500 homes respectivamente) nomeando comandante xeral das forzas a D. Bieito Mart\u00ednez.\nA parroquia de Graba foi un concello entre 1812 e 1823. A proclamaci\u00f3n da Constituci\u00f3n de 1812 supuxo a abolici\u00f3n do r\u00e9xime se\u00f1orial e a s\u00faa substituci\u00f3n por unha administraci\u00f3n municipal do territorio. Daquela produciuse a creaci\u00f3n dos concellos de Escuadro, Manduas, Breixa, Laro, Lamela, Taboada, Silleda e Graba. A derrogaci\u00f3n da Constituci\u00f3n de 1812 por parte de Fernando VII en 1823 supuxo a supresi\u00f3n destes novos concellos e a restauraci\u00f3n do antigo r\u00e9xime se\u00f1orial nas terras do Deza.\nSegundo o Dicionario Xeogr\u00e1fico-estat\u00edstico de Espa\u00f1a e Portugal de 1826, a parroquia produc\u00eda millo, centeo, alg\u00fan vi\u00f1o, trigo e c\u00edtricos como principais cultivos. Achega o dicionario a presenza de abundante caza nos seus montes e a celebraci\u00f3n dunha feira mensual bastante concorrida. Dest\u00e1case tam\u00e9n a existencia dunha industria de lencer\u00eda.\nDurante a d\u00e9cada de 1930, creouse en Graba a \"Sociedad de Oficios Varios\" para darlle forma ao movemento obreiro da zona. Durante a Segunda Rep\u00fablica Espa\u00f1ola mant\u00edvose moi activa, facendo bandeira de numerosos conflitos sociais como o incumprimento da xornada laboral de oito horas por parte dalg\u00fans patr\u00f3ns. En xu\u00f1o de 1931 organizan unha protesta diante do concello de Silleda para reivindicar este tipo de dereitos laborais.\nHai evidencias tam\u00e9n de restos de explotaci\u00f3ns mineiras no Coto do Castelo, cerca da aldea de O Souto.\nEn 1916 naceu nesta parroquia o empresario Ces\u00e1reo S\u00e1nchez, morto en 2010, que foi o administrador da Hidroel\u00e9ctrica de Silleda, empresa que conta con m\u00e1is de 6000 abonados en Silleda, Lal\u00edn e Forcarei. Foi na s\u00faa parroquia natal onde apostou pola enerx\u00eda hidroel\u00e9ctrica. No lugar de Santa Mari\u00f1a constru\u00eduse na d\u00e9cada de 1940 a primeira central do concello. O seu investimento permitiu rematar o traballo que iniciara o seu irm\u00e1n, po\u00f1endo en marcha a central que levar\u00eda electricidade a Silleda. Hoxe en d\u00eda a planta est\u00e1 en desuso e en ru\u00ednas, mais at\u00f3pase nunha paraxe de beleza singular aos p\u00e9s dunha seimeira de dif\u00edcil acceso.\nNesta parroquia naceu Jos\u00e9 Dionisio Valladares G\u00f3mez del R\u00edo y Rozas.\nA igrexa parroquial e as capelas.\nA igrexa parroquial de Santa Mar\u00eda de Graba foi levantada a finais do s\u00e9culo XVII. Engl\u00f3base a construci\u00f3n dentro do barroco rural predominante na \u00e9poca. A praza da igrexa est\u00e1 presidida por un cruceiro bifrontal cun fuste estriado.\nNa aldea de Vilar hai unha capela na honra a San Sebasti\u00e1n. Por \u00faltimo, en Santa Mari\u00f1a hai outra capela adicada \u00e1 m\u00e1rtir galega do s\u00e9culo II. Xunto \u00e1 ermida, a comezos do s\u00e9culo XX, foi descuberta unha ara erixida aos Lares Viales, como protectores dos cami\u00f1os, que sup\u00f3n unha proba m\u00e1is da pegada romana na parroquia, atra\u00eddos polos recursos minerais.\nPoboaci\u00f3n.\nSegundo o Dicionario Xeogr\u00e1fico-Estat\u00edstico de Espa\u00f1a e Portugal, a parroquia contaba en 1826 con 163 veci\u00f1os, cun total de 778 habitantes, dous terzos m\u00e1is que no ano 2022 (195 habitantes).\nComo se observa na t\u00e1boa que indica a evoluci\u00f3n da poboaci\u00f3n de Graba 1999-2009, entre estas d\u00faas datas a parroquia perdeu cerca do 22% do seu censo:\nActualmente o crecemento vexetativo \u00e9 negativo debido \u00e1 unha poboaci\u00f3n avellentada e \u00e1 falta de vivendas libres para os mozos que ante esta escaseza optan por mercar a vivenda nos n\u00facleos urbanos m\u00e1is pr\u00f3ximos.\nLingua galega.\nA porcentaxe de galegofalantes \u00e9 do 99,24 %:\nEconom\u00eda.\nTradicionalmente a econom\u00eda de Graba ti\u00f1a unha base na gander\u00eda de monta\u00f1a, motivo de moitos litixios cos monxes do Mosteiro de Aciveiro, en Forcarei. A principal base da econom\u00eda de Graba hoxe en d\u00eda \u00e9 a actividade agropecuaria. O sector primario aglutina case o 50% da poboaci\u00f3n activa da parroquia. O sector terciario d\u00e1lle emprego ao redor dun 25% da poboaci\u00f3n activa, mentres que a industria emprega menos do 8% da poboaci\u00f3n activa, segundo datos do IGE do censo de poboaci\u00f3n e vivenda do ano 2001. Por outra banda o paro era de 4.5% no ano 2001, polo que se pode considerar que a parroquia gozaba dunha situaci\u00f3n de pleno emprego.\nExisten tam\u00e9n artes\u00e1ns adicados \u00e1 cester\u00eda e ao trenzado de palla.\nNatureza.\nLugares de gran beleza son Outeiro Verde, a antiga f\u00e1brica de luz, O monte da Devesa e o r\u00edo Toxa onde se pode pescar. A parroquia presenta moitas posibilidades de lecer, dende a gastronom\u00eda ata sendeirismo ou rutas en quad.\nDe interese \u00e9 visitar o conxunto megal\u00edtico de Monte Penido.\nFestas.\nAs festas son o 18 de xullo na honra de Santa Mari\u00f1a e o 15 de agosto e 16 de agosto na honra \u00e1 Santa Mar\u00eda e \u00f3 San Roque.\nHai anos o 14 de agosto ti\u00f1a lugar a festa do bolo pre\u00f1ado e do mexill\u00f3n, que tivo grande \u00e9xito e contou con 10 edici\u00f3ns, pero desapareceu por problemas de coordinaci\u00f3n entre os organizadores.\nLendas.\nCabe destacar tam\u00e9n a existencia de lendas e mitos coma o dos mouros do Souto que segundo conta a lenda agochaban unha mina de ouro na citada aldea."}
{"id": "27228", "revid": "6346597", "url": "https://gl.wikipedia.org/wiki?curid=27228", "title": "Lamela, Silleda", "text": "San Miguel de Lamela \u00e9 unha parroquia que se localiza no concello de Silleda. Segundo o IGE en 2010 ti\u00f1a 280 habitantes (150 mulleres e 130 homes), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 330 habitantes.\nToponimia.\nO or\u00f3nimo Lamela \u00e9 un top\u00f3nimo que prov\u00e9n do lat\u00edn , e indica un lugar con lama ou lodo.\nPatrimonio.\nHai que destacar a igrexa de San Miguel, a capela de San Marcos e maila fonte da Peroxa. Ademais, nesta parroquia tivo a s\u00faa sede a Banda de m\u00fasica de Lamela.\nNesta parroquia naceu a actriz Maisa Ouzande."}
{"id": "27229", "revid": "23204", "url": "https://gl.wikipedia.org/wiki?curid=27229", "title": "Laro, Silleda", "text": "San Salvador de Laro \u00e9 unha parroquia que se localiza no concello de Silleda. Segundo o padr\u00f3n municipal de 2008 ti\u00f1a 365 habitantes, distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 2002 cando ti\u00f1a 362 habitantes.\nNesta parroquia naceu o pol\u00edtico Pablo Garc\u00eda.\nPatrimonio.\nConv\u00e9n destacar, dentro do patrimonio desta parroquia, o \"Cruceiro do Cami\u00f1o\", datado en 1171; a igrexa de San Salvador, do s\u00e9culo XIX; a capela do Pereiro e os petr\u00f3glifos da Pena das Cazolas.\nNesta parroquia cel\u00e9brase todos os anos o venres da primeira fin de semana de agosto a romar\u00eda da tortilla de Laro, que d\u00e1 inicio \u00e1s festas patronais."}
{"id": "27230", "revid": "98629", "url": "https://gl.wikipedia.org/wiki?curid=27230", "title": "Manduas, Silleda", "text": "San Tirso de Manduas \u00e9 unha parroquia que se localiza no concello de Silleda. Segundo o padr\u00f3n municipal de 2014 ti\u00f1a 1006 habitantes (498 homes e 508), 89 m\u00e1is ca en 1999. Ten 16 entidades de poboaci\u00f3n.\nTop\u00f3nimo.\nSegundo o fil\u00f3logo Joseph-Maria Piel o top\u00f3nimo procede do lat\u00edn (\"am\u00e9ndoa\"), que derivou a \"M\u00e1ndolas\" durante o per\u00edodo suevo (s\u00e9culo VI).\nHistoria e patrimonio.\nA s\u00faa igrexa parroquial foi reconstru\u00edda na d\u00e9cada de 1930, mantendo a porta rom\u00e1nica da orixinal. Ten a portada cara ao leste. Hai tres cruceiros no camposanto, no campo da feira e no lugar de Quintela.\nA Casa da Vi\u00f1a, onde naceu en 1914 o pol\u00edtico e escritor Ram\u00f3n de Valenzuela, \u00e9 un pazo con escudo con armas dos Gil, Taboada e Luaces, e le\u00f3n coroado dos Valenzuela e capela dedicada a San Ant\u00f3n. Tam\u00e9n nesta parroquia naceron o gaiteiro Manuel Dopazo Gontade, o tenor Jos\u00e9 Vales Mah\u00eda, o mestre V\u00edctor Fraiz Villanueva, os alcaldes de Silleda Casimiro Fern\u00e1ndez Otero e Manuel Cu\u00ed\u00f1a Fern\u00e1ndez e o compositor Sergio Rodr\u00edguez Pena.\nDestaca o n\u00facleo da Bandeira, nacido ao p\u00e9 do cami\u00f1o real a Santiago de Compostela. O seu nome prov\u00e9n do estandarte ou bandeira que ti\u00f1a unha casa forte no lugar do Fort\u00edn e arredor da cal se comezou a celebrar unha feira, que actualmente ten lugar os d\u00edas 14 e 29 de cada mes.\nEn 1909 fundouse en Bos Aires a Sociedad Pro-Escuelas en Bandeira, que constru\u00edu a antiga escola, hoxe convertida no Centro Cultural Vista Alegre. En 1982, neste lugar fundouse a Banda Recreativa e Cultural de Bandeira.\nFestas.\nNa vila da Bandeira cel\u00e9brase a festa da empanada da Bandeira."}
{"id": "27231", "revid": "6343910", "url": "https://gl.wikipedia.org/wiki?curid=27231", "title": "Margaride, Silleda", "text": "San Fiz de Margaride \u00e9 unha parroquia que se localiza no concello de Silleda. Segundo o IGE en 2011 ti\u00f1a 174 habitantes (90 mulleres e 84 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 200 habitantes.\nNo lugar de Vilanova, at\u00f3panse o tanatorio de Silleda, o punto limpo municipal e a empresa Nudesa, cuxo edificio, debido \u00e1 s\u00faa altura, se pode ver desde diversos puntos da xeograf\u00eda silledense.\nHistoria e patrimonio.\nAtravesada pola V\u00eda da Prata e a apenas 40\u00a0km do Obradoiro, destaca no lugar de Costela a Casa M\u00e9ndez, unha casa-torre do s\u00e9culo XV, reconvertida en casa de turismo rural. Tam\u00e9n neste lugar se atopa a casa e taller do pintor Manuel Colmeiro Guimar\u00e1s, onde naceu a s\u00faa filla Elena Colmeiro Gonz\u00e1lez, unha galardoada ceramista."}
{"id": "27232", "revid": "22570", "url": "https://gl.wikipedia.org/wiki?curid=27232", "title": "Martixe, Silleda", "text": "San Cristovo de Martixe \u00e9 unha parroquia que se localiza no concello de Silleda. Segundo o IGE en 2011 ti\u00f1a 109 habitantes (61 mulleres e 48 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 128 habitantes.\nAparece nomeada nun documento do ano 1154 como \"Martis\".\nServizos.\nNo lugar da Moa est\u00e1 situado o c\u00e1mping de Medelo, e un espazo dedicado a albergue de peregrinos."}
{"id": "27233", "revid": "11686", "url": "https://gl.wikipedia.org/wiki?curid=27233", "title": "Moalde, Silleda", "text": "San Mamede de Moalde \u00e9 unha parroquia que se localiza no concello de Silleda. Segundo o IGE en 2011 ti\u00f1a 192 habitantes (102 mulleres e 90 homes), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 267 habitantes.\nHistoria e patrimonio.\nOs primeiros vestixios de poboamentos en Moalde at\u00f3panse no lugar de Eirexe, onde hai un castro con m\u00e1is de dous mil anos. A igrexa de San Mamede de Moalde, edificada en 1829, ten fachada neocl\u00e1sica e unha torre-campanario de m\u00e1is de vinte metros de altura, das m\u00e1is altas da comarca. Nas proximidades desta, at\u00f3panse un cruceiro do s\u00e9culo XVII e a capela de San Xos\u00e9.\nDestaca tam\u00e9n o Monte San Sebasti\u00e1n, cunha ermida dedicada a este santo e desde onde se ten unha gran panor\u00e1mica do val de Trasdeza, podendo verse o Pico Sacro e o monte Faro.Recibe tam\u00e9n o nome de \"Miradoiro da Rocha\".\nNesta parroquia naceu o sindicalista Adri\u00e1n Troiti\u00f1o."}
{"id": "27234", "revid": "22570", "url": "https://gl.wikipedia.org/wiki?curid=27234", "title": "Negreiros, Silleda", "text": "San Marti\u00f1o de Negreiros \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 203 habitantes (103 homes e 100 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 212 habitantes.\nHistoria e patrimonio.\nEsta parroquia xa aparece citada nun documento do ano 878. Da igrexa parroquial destaca o campanario, as\u00ed como o seu interior, que conserva elementos do rom\u00e1nico.\nDestaca tam\u00e9n a chamada \"casa de don Dar\u00edo\", que debe o seu nome ao m\u00e9dico Dar\u00edo L\u00f3pez. Conta cunha capela, que tras o paso da v\u00eda do ferrocarril Santiago-Ourense, quedou separada do resto do complexo, polo cal lles foi constru\u00eddo un paso elevado para comunicar ambas partes. \nOutro elemento do patrimonio esta parroquia \u00e9 a Ponte da Pedra, construci\u00f3n medieval situada sobre o r\u00edo Toxa, que ba\u00f1a Negreiros, e por onde cruza cara a veci\u00f1a parroquia de Chapa, seguindo o trazado da V\u00eda da Prata.\nNesta parroquia naceu Jos\u00e9 Fern\u00e1ndez Vi\u00e9itez, alcalde de Silleda polo PP entre 1999 e 2007."}
{"id": "27235", "revid": "85894", "url": "https://gl.wikipedia.org/wiki?curid=27235", "title": "Oleiros, Silleda", "text": "San Miguel de Oleiros \u00e9 unha parroquia que se localiza no concello de Silleda. Segundo o IGE en 2010 ti\u00f1a 113 habitantes (57 homes e 56 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 144 habitantes.\nHistoria e patrimonio.\nNesta parroquia at\u00f3pase a co\u00f1ecida como \u00c1rea arqueol\u00f3xica de Oleiros composta por 10 petr\u00f3glifos, 3 m\u00e1moas e 3 castros, sendo unha das \u00e1reas de Galicia con meirande concentraci\u00f3n de elementos de patrimonio arqueol\u00f3xico.\nA igrexa de San Miguel conserva sobre a s\u00faa porta un t\u00edmpano cunha representaci\u00f3n da loita de Sans\u00f3n e o le\u00f3n. No adro da mesma, at\u00f3pase un sepulcro da Idade Media. Destaca tam\u00e9n o Pazo de Marz\u00e1 ou \"Casa do Fidalgo\".\nNesta parroquia naceu o catedr\u00e1tico de ciencias Francisco Javier S\u00e1nchez Cervela, pai do historiador Francisco Javier S\u00e1nchez Cant\u00f3n, impulsor do Museo de Pontevedra e director do Museo do Prado."}
{"id": "27236", "revid": "85894", "url": "https://gl.wikipedia.org/wiki?curid=27236", "title": "Parada, Silleda", "text": "San Tom\u00e9 de Parada \u00e9 unha parroquia que se localiza no concello de Silleda. Segundo o IGE en 2011 ti\u00f1a 200 habitantes (99 mulleres e 101 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 240 habitantes.\nXeograf\u00eda e historia.\nSituada no cono sur de Silleda, \u00e9 a parroquia de maior superficie do concello. O seu nome fai referencia ao paso de cami\u00f1os ao Ribeiro, Silleda, Ulla, e Terra de Montes. Integrada no s\u00e9culo XVIII na xurisdici\u00f3n de Deza, pertencente \u00e1 provincia de Lugo, ao contrario que as demais parroquias da de Trasdeza, dentro da provicia de Santiago, acolle o punto m\u00e1is alto do concello (1014 msnm, o Alto de San Bieito, na Serra do Cand\u00e1n. O nome deste pico d\u00e9bese aos monxes bieitos de Aciveiro, donos de grandes extensi\u00f3ns de terras nestes montes."}
{"id": "27237", "revid": "85894", "url": "https://gl.wikipedia.org/wiki?curid=27237", "title": "Pazos, Silleda", "text": "San Marti\u00f1o de Pazos \u00e9 unha parroquia que se localiza no concello de Silleda. Segundo o padr\u00f3n municipal de 2014 ti\u00f1a 43 habitantes (23 homes e 20 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 55 habitantes.\nNesta parroquia local\u00edzase a fervenza do Toxa que se forma no r\u00edo Toxa pouco antes de desembocar no Deza"}
{"id": "27238", "revid": "22570", "url": "https://gl.wikipedia.org/wiki?curid=27238", "title": "Pi\u00f1eiro, Silleda", "text": "San Xiao de Pi\u00f1eiro \u00e9 unha parroquia que se localiza no concello de Silleda. Segundo o padr\u00f3n municipal de 2011 ti\u00f1a 289 habitantes (111 mulleres e 78 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 397 habitantes.\nHistoria e patrimonio.\nA igrexa de San Xiao aparece no s\u00e9culo XII como unha doaz\u00f3n feita ao mosteiro de Carboeiro. A actual foi constru\u00edda en 1918. Destaca ademais o pazo de Carricoba, casa fidalga que pasou por mans dos Valenzuela, Mondrag\u00f3n e Armada.\nDesta parroquia \u00e9 natural Ofelia Rey Recimil, alcadesa de Silleda entre 2009 e 2011. Nela tam\u00e9n naceu o centenario Antonio Garc\u00eda Espi\u00f1o, falecido no 2008 aos 107 anos de idade."}
{"id": "27239", "revid": "17347", "url": "https://gl.wikipedia.org/wiki?curid=27239", "title": "Ponte, Silleda", "text": "San Miguel de Ponte \u00e9 unha parroquia que se localiza no concello de Silleda. Segundo o IGE, no ano 2017 ti\u00f1a 155 habitantes (79 homes e 76 mulleres), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n de 32 habitantes en relaci\u00f3n ao ano 2000 cando ti\u00f1a 187 habitantes. O seu nome prov\u00e9n da antiga ponte que serv\u00eda de paso entre as terras de Trasdeza e as de Deza.\nXeograf\u00eda.\nLindes e divisi\u00f3n.\nOs linde desta parroquia son: San Pedro de Los\u00f3n (co r\u00edo Deza no medio) e Sa\u00eddres polo norte, Silleda polo sur, Sa\u00eddres e O Castro polo oeste e Vilar, Anzo e San Pedro de Los\u00f3n (estas \u00faltimas separadas polo Deza) polo leste. Ten 10 n\u00facleos de poboaci\u00f3n (de norte a sur): O Sino, A Aldea de Arriba, A Aldea de Abaixo, A Regueira, Trasfontao e Casderrei, que forman a parte da parroquia co\u00f1ecida como \"San Miguel\"; O Espi\u00f1o, Trasdosisto, onde se atopa o campo da festa; Rosende e Meixomence, sendo este \u00faltimo o m\u00e1is afastado do resto.\nHidrograf\u00eda.\nO r\u00edo Deza, de sueste a noroeste, separa esta parroquia de San Pedro de Los\u00f3n e de Anzo. O Deza, fundamental na historia de Ponte, deixa ao seu paso grandes pozos, os m\u00e1is deles moi profundos. Famosos son o Pozo do Pego ou de Avogado ou o \"Puzo Negro\", os cales son protagonistas de multitude de historias e an\u00e9cdotas.\nOutra gran corrente de auga \u00e9 o chamado regueiro de Rosende, co\u00f1ecido noutros puntos da xeograf\u00eda silledense como \"r\u00edo da Gouxa\" ou \"r\u00edo da Mera, que discorre de sur a nordeste, desembocando no Deza. Este regueiro, que discorre polo lugar do mesmo nome e recibe a auga doutro regueiro que procede do lugar de Meixomence, era o que mov\u00eda varios mu\u00ed\u00f1os que agora se atopan en ru\u00ednas. Pr\u00f3ximas a estas construci\u00f3ns, at\u00f3panse as \"Fervenzas dos Mu\u00ed\u00f1os\", nun contorno de gran beleza, pero na actualidade practicamente inaccesible. Augas abaixo, ademais doutros saltos de auga, at\u00f3pase a \"central de Pereiro\", a antiga central hidroel\u00e9ctrica que levaba a corrente producida a Silleda. Foi constru\u00edda por Perfecto Pereiro Castro e posta en funcionamento en 1920, sendo atendida por varias persoas que viviron na vivenda anexa. Finalmente o regueiro de Rosende desemboca no Deza, dividindo antes o monte da Devesa: a Devesa de San Miguel, na marxe esquerda; e a Devesa de Rosende, na marxe dereita. Un afluente deste \u00e9 o antes citado regueiro de Meixomence, que nace no lugar das Casas do Monte, atravesa entubado as instalaci\u00f3ns da Feira Internacional de Galicia, sae de novo \u00e1 superficie no lugar do que recibe o nome e contin\u00faa ata Rosende onde desemboca no regueiro antes citado.\nPor \u00faltimo, destaca o rego da Regueira ou do Regueiro, que nace na Fonte de Outeiro, no lugar de Casderrei, e que no seu viaxe cara o Deza, serviu para regar cultivos e prados ao longo dos \u00faltimos s\u00e9culos. D\u00e1 nome a dous lugares: o n\u00facleo de poboaci\u00f3n da Regueira e os prados co\u00f1ecidos como \"do Regueiro\".\nOrograf\u00eda.\nPonte caracter\u00edzase polo seu relevo irregular. Dende as pendentes que caen dende Silleda, b\u00e1ixase cara a unha pequena chaira no centro da parroquia, que logo vai desaparecendo para dar lugar a pequenos vales que van convert\u00e9ndose en angostas pendentes canto m\u00e1is preto est\u00e1 o Deza. As principais elevaci\u00f3ns da parroquia son o Picoto, en Rosende; a Lomba, en Trasdosisto; o Coto de Laxes, preto da Regueira; e o Coto do Outeiro, pr\u00f3ximo ao Sino.\nDemograf\u00eda.\nEvoluci\u00f3n da poboaci\u00f3n:\nHistoria.\nIdade Media.\nA denominaci\u00f3n de Ponte deriva das sucesivas pontes que foron constru\u00eddas para cruzar o r\u00edo Deza como a Ponte da Insua ou a Ponte do Preguntoiro. Da primeira, considerada a m\u00e1is antiga, conserv\u00e1banse as fundaci\u00f3ns onde nunha pedra das mesmas se pod\u00eda ler a seguinte inscrici\u00f3n en castel\u00e1n: \"Este puente se hizo con vino de Cantalarrama\". Esta ponte d\u00e1 nome a terreos na veci\u00f1a San Pedro como a Zarra da Ponte. Na actualidade s\u00f3 queda unha, constru\u00edda a principios do s\u00e9culo XX e m\u00e1is tarde modificada, a Ponte do Pozo Negro. \nOs primeiros datos rexistrados sobre a parroquia de Ponte datan dun documento de 1463, onde aparece o aforamento de tres casales: o Casal de Rey (do que deriva do nome de Casderrei), o de Trasfontao e o de Numelle (ou Nonelle). Estes casais volven ser protagonistas doutro documento de aforamento datado de 1521.\nIdade Moderna.\nPonte pertenc\u00eda no s\u00e9culo XVIII \u00e1 provincia de Santiago dentro da xurisdici\u00f3n de Trasdeza. Estaba constitu\u00edda polos n\u00facleos de poboaci\u00f3n de Aldea de Abaixo, Casderrei, A Regueira e Trasfontao. Ademais, a ela estaba agregado parte do chamado \"couto de Rosende\", formado polos n\u00facleos de Meixomence, As Casas do Monte e Rosende. Este \u00faltimo lugar atop\u00e1base dividido entre Ponte e Vilar. Esta demarcaci\u00f3n estaba rexida pola Encomenda de Beade, orde pertencente \u00e1 Orde de San Xo\u00e1n de Xerusal\u00e9n. A igrexa de San Miguel estaba situada no lugar do Agri\u00f1o, nunha posici\u00f3n id\u00f3nea xa que consta que hab\u00eda outros n\u00facleos de poboaci\u00f3n en lugares como Nonelle, xa citado, ou Raras, situados ao norte e a menor altitude da mesma, quedando esta no centro da parroquia. Estes lugares foron quedando deshabitados, sendo utilizados polos veci\u00f1os os restos das vivendas para constru\u00edr valos na chousas e leiras pr\u00f3ximas a estes lugares.\nIdade Contempor\u00e1nea.\nDebido \u00e1 s\u00faa mala situaci\u00f3n e as constantes inundaci\u00f3ns, en 1863, a liturxia foi trasladada \u00e1 capela da Virxe dos Remedios situada \u00e1s aforas de Rosende, que foi constru\u00eddo no ano 1800, e coas pedras da igrexa vella p\u00faxose en marcha a ampliaci\u00f3n do pequeno santuario. A d\u00eda de hoxe, a\u00ednda se poden ver restos (soamente o valo do adro e pedras espalladas polo mesmo) da antiga igrexa ocultos pola maleza. As\u00ed, o patr\u00f3n deixar\u00eda o lugar ao que daba nome e trasladar\u00edase ao santuario, que foi progresivamente ampliado e sometido a reformas dando lugar \u00e1 actual igrexa parroquial.\nEn novembro de 1891, o lugar de Rosende quedou totalmente integrado en Ponte. Ademais, produciuse outro cambio: o lugar das Casas do Monte, onde estivo situado o cuartel das tropas da xurisdici\u00f3n de Trasdeza en 1809 durante a guerra da independencia espa\u00f1ola, pasou a pertencer \u00e1 parroquia de Silleda. Disgreg\u00e1base e desaparec\u00eda ent\u00f3n o couto de Rosende. Deste modo, a parroquia qued\u00e1base con 8 lugares, cifra que aumentar\u00eda co paso do tempo.\nNo s\u00e9culo XX, Ponte destacar\u00eda polo sindicato de traballadores da v\u00eda do ferrocarril, a Uni\u00f3n Obrera de Ponte, de certo car\u00e1cter socialista. Esta organizaci\u00f3n ser\u00eda perseguida e alg\u00fans dos seus membros ser\u00edan represaliados ao iniciarse a guerra civil espa\u00f1ola en 1936. Tam\u00e9n se comezar\u00eda a explotar unha canteira no monte do Picoto, por onde transcorre o l\u00edmite entre Ponte e Vilar. Nas proximidades da mesma at\u00f3pase a f\u00e1brica da luz (no regueiro de Rosende), as\u00ed como a estaci\u00f3n depuradora de augas residuais de Silleda. Coa Concentraci\u00f3n Parcelaria e a PO-205, mellorar\u00edanse as comunicaci\u00f3ns na parroquia. Nas d\u00e9cadas finais deste s\u00e9culo, emp\u00e9zase a construci\u00f3n do recinto da Feira Internacional de Galicia, parte del no monte do lugar de Meixomence e outra parte en terreos da parroquia de Silleda, onde se celebra a Semana Verde.\nCultura.\nPatrimonio arquitect\u00f3nico.\nIgrexas.\nA antiga igrexa de Ponte estaba situada no \"Agri\u00f1o\", no centro da primixenia parroquia. Ti\u00f1a unhas dimensi\u00f3ns bastantes reducidas, xa que non pasar\u00eda dos 20 metros cadrados de oco interior. Arredor dela, situ\u00e1base o adro, no que eran soterrados os defuntos. Este recinto estaba pechado por un pequeno valado de pedra, que na actualidade \u00e9 practicamente o \u00fanico que se conserva. Debido as malas condici\u00f3ns de situaci\u00f3n do templo, os veci\u00f1os e o p\u00e1rroco trasladan en 1863 o patr\u00f3n \u00e1 pequena capela dos Remedios, en Rosende, que ir\u00edan aumentando coas pedras de vella igrexa. Hai que destacar que a igrexa deu nome a varios lugares pr\u00f3ximos: O Sino e Tras da igrexa (ou da igrexa vella).\nO santuario ou capela da Virxe dos Remedios foi dotado e constru\u00eddo polos veci\u00f1os de Rosende en 1799 debido aos malos acontecementos ocorridos por aquel ent\u00f3n (malas colleitas, inundaci\u00f3ns...) e a longa distancia \u00e1s respectivas igrexas de Ponte e Vilar. Coas pedras da vella igrexa, foise ampliando para acoller a liturxia parroquial e maila imaxe do patr\u00f3n. A primeira gran reforma produciuse entre finais do devandito s\u00e9culo e comezos do s\u00e9culo XX, debido ao derrube da fachada, que foi levantada uns metros desprazada do lugar anterior, do que d\u00e1 boa conta a inscrici\u00f3n en castel\u00e1n que se pode ler na fachada: \"Esta obra se hizo en 1903 siendo cura D. Jos\u00e9 Garc\u00eda\". Sufrir\u00eda d\u00faas reformas m\u00e1is ao longo deste s\u00e9culo ata acadar o estado actual, convert\u00e9ndose na nova igrexa de Ponte. Destas, destaca a realizada a finais da d\u00e9cada de 1930, sendo p\u00e1rroco Manuel S\u00e1nchez Noya, que consistiu na construci\u00f3n do presbiterio e dos arcos da nave central, as\u00ed como o cambio de localizaci\u00f3n da sancrist\u00eda, que pasou dun lateral \u00e1 parte posterior da igrexa.\nA moderna igrexa parroquial conta no seu interior con 11 imaxes de distintos santos. Destaca pola s\u00faa antig\u00fcidade a do Arcanxo Miguel, patr\u00f3n desta fregues\u00eda. Ademais, destacan tres retablos: o altar maior, en cuxo centro se atopa o patr\u00f3n e no que se aparecen as letras Q C e D, iniciais da traduci\u00f3n ao castel\u00e1n do nome hebreo de San Miguel (\"Qui\u00e9n como Dios\"); o altar da \"Pur\u00edsima\" e o dos \"Remedios\". No campanario, at\u00f3panse d\u00faas camp\u00e1s de distinto tama\u00f1o. A m\u00e1is pequena delas, cun pequeno ba\u00f1o de prata, est\u00e1 datada do ano 1879 e formaba parella con outra algo maior das mesmas caracter\u00edsticas, que en 1948 tivo que ser substitu\u00edda por mor dunha fractura por outra de bronce dun tama\u00f1o algo maior. Como dato anecd\u00f3tico, nesta camp\u00e1 aparece o nome do parroco daquela \u00e9poca: o antes citado Manuel S\u00e1nchez Noya, que exerceu en Ponte en dous per\u00edodos distintos.\nArredor da igrexa, atopamos o cemiterio parroquial pechado cun valado de pedra, que no 2000 foi ampliado cara a un terreo situado nun plano inferior. Ao p\u00e9 dese valado at\u00f3pase a oliveira centenaria, que serve de acubillo para os fregueses nos d\u00edas de sol. A existencia desta \u00e1rbore deu p\u00e9 \u00e1 expresi\u00f3n \"ir para debaixo da oliveira\", dado que baixo ela se atopan varios nichos e sepulturas, que se usa para falar do feito de soterrar a unha persoa da parroquia. Na fondo norte do adro at\u00f3pase a casa reitoral, vivenda dos p\u00e1rrocos ata mediada a segunda metade do s\u00e9culo XX. Acompa\u00f1\u00e1baa unha pequena horta, regada pola auga que se saca dun pozo artes\u00e1n situado \u00e1 beira do adro, a car\u00f3n das escaleiras que daban acceso dese a casa ao recinto da igrexa.\nPor \u00faltimo, hai un cruceiro de ferro, sobre un p\u00e9 e unha base de pedra (cunha pequena inscrici\u00f3n en castel\u00e1n: \"El redentor de la vida\") situado no lugar de Trasdosisto, que procede da antiga igrexa e que, tras pasar pola nova, foi colocado onde historicamente se considerou o l\u00edmite entre o couto de Rosende e o resto da parroquia de Ponte.\nPontes.\nAs principais iconas desta parroquia son as pontes, xa que esta palabra do nome \u00e1 parroquia. A \"Ponte do Puzo Negro\", situada nunha paraxe de gran beleza, \u00e9 a \u00faltima obra de canter\u00eda, testemu\u00f1a do empe\u00f1o por tentar cruzar o r\u00edo Deza. Coa construci\u00f3n da PO-205, ergueuse un viaduto de 155 metros de longo e uns 70 de alto, pero durante moito tempo as pontes que se foron constru\u00edndo, e por suposto a do Puzo Negro, serviron de paso desde Ponte cara terras do Corpi\u00f1o. C\u00f3ntanse por miles as an\u00e9cdotas que fan referencia a elas e \u00e1s xentes que a cruzaron. A s\u00faa localizaci\u00f3n, no val encaixado do Deza, entre o Monte de San Miguel (en Ponte) e o Oucido (en San Pedro de Los\u00f3n), foi un dos aspectos que deu p\u00e9 a m\u00e1is historias.\nMu\u00ed\u00f1os.\nAo p\u00e9 do r\u00edo Deza, en Ponte, non se constru\u00edron mu\u00ed\u00f1os (a\u00ednda que si na parte de San Pedro, como o mu\u00ed\u00f1o do Avogado, pr\u00f3ximo ao Pozo do mesmo nome), pero si foron constru\u00eddas alg\u00fans no regueiro de Rosende e tam\u00e9n hai constancia dunha destas edificaci\u00f3ns no regueiro de Meixomence.\nTam\u00e9n se construeu unha f\u00e1brica de luz, a chamada \"central de Pereiro\", no citado regueiro de Rosende, que se aproveitaba da auga para producir corrente el\u00e9ctrica. Actualmente non est\u00e1 en funcionamento e at\u00f3pase semiderru\u00edda.\nA escola.\nConv\u00e9n destacar, por \u00faltimo, a antiga escola parroquial, unha construci\u00f3n ao estilo das vivendas tradicionais galegas. Situada nunha propiedade privada, estaba dividida en dous andares: a planta baixa era utilizada polos propietarios do inmoble para os labores do campo, mentres que na planta superior se impart\u00eda clase.\nFestas e celebraci\u00f3ns.\nNo mes de setembro, cel\u00e9branse en Ponte as festas patronais na honra a San Miguel e \u00e1 Virxe do Carme o derradeiro fin de semana, trasladadas a estas datas por motivos laborais, xa que en realidade se festexar\u00edan o 29 e o 30 de dito mes. Tam\u00e9n se celebra o segundo domingo de setembro a festividade da Virxe dos Remedios e a de san Breixo ou Ver\u00edsimo o domingo anterior \u00e1s patronais. Este \u00faltimo era festexado o domingo anterior ao d\u00eda 29, pero polo cambio antes citado, cel\u00e9brase o domingo anterior \u00e1s patronais.\nA festa de San Ver\u00edsimo era moi soada nos arredores de Ponte e a ela acud\u00edan moitas persoas da contorna, que tra\u00edan canda elas mesas e comida para pasar o d\u00eda, acompa\u00f1ado polo son dos m\u00fasicos que animaban a antiga carballeira do Arrieiro, situado onde est\u00e1 o actual campo da festa. Convert\u00e9rase deste xeito dunha gran romar\u00eda campestre. Pero pouco a pouco perdeu forza e a comezos da d\u00e9cada dos 70, deixou de festexarse dese xeito e viuse reducida a unha sinxela misa en honra ao santo. Por outra banda, as festas patronais colleron forza e pasaron a ser as festas principais.\nNo pasado, tam\u00e9n se festexara o San Ant\u00f3n, romar\u00eda organizada por alg\u00fans veci\u00f1os con ese nome, e tam\u00e9n o Santo Andr\u00e9, pero ambas festas se esmoreceron na memoria da parroquia. Recentemente, en decembro do 2007, celebrouse a festividade de Inmaculada Concepci\u00f3n coincidindo co 50\u00ba aniversario do actual p\u00e1rroco, Luis Galego Garc\u00eda, a cargo desta parroquia.. Ademais, coincidindo coas festas patronais, desde 2010 cel\u00e9brase a Festa do chourizo ao vi\u00f1o, que congrega a centos de persoas no campo da festa ao que a\u00ednda moitos chaman \"campo do san Ver\u00edsimo\".\nV\u00edas de comunicaci\u00f3n.\nPonte foi, desde a Idade Media, paso de persoas e mercador\u00edas entre Trasdeza e Deza, ben fose a trav\u00e9s dunha das tantas pontes que se contru\u00edron ou nas barcazas de Juanito (nome polo que co\u00f1ec\u00edan a Juan Soto, veci\u00f1o de San Pedro de Los\u00f3n) ou a do Pozo do Pego ou de Avogado. Destacable foi o paso de feirantes con gando cami\u00f1o da feira de Silleda os d\u00edas que esta se celebraba, as\u00ed como o seu retorno cara as s\u00faas terras de orixe.\nNa d\u00e9cada de 1930 iniciouse a construci\u00f3n da v\u00eda f\u00e9rrea Zamora-A Coru\u00f1a. Esta obra foi interrompida por mor da guerra civil, retom\u00e1ndose na d\u00e9cada de 1950 e inaugur\u00e1ndose o 8 de setembro de 1958. O cami\u00f1o de ferro deixou nesta parroquia tres t\u00faneles (de oeste a leste): o t\u00fanel da Estivada ou do Outeiro (pr\u00f3ximo \u00e1 estaci\u00f3n do Castro), o t\u00fanel da Xaldi\u00f1a e o t\u00fanel da Canteira, este \u00faltimo cunha boca en Vilar, todos eles dunha lonxitude similar. Durante o devandito par\u00f3n das obras, as trincheiras, principalmente a chamada \"de Laxes\", foron utilizadas polos veci\u00f1os para desprazarse co gando \u00e1s leiras que quedaran separadas por causa do ferrocarril. Esta costume provocou que os animais se afixesen a circular por onde mais tarde se colocar\u00edan as travesas e os ra\u00edles, o que resultou fat\u00eddico e do que dan fe moitos atropelos de vacas ou ovellas producidos polas locomotoras unha vez estas circulaban. Para cruzala, contru\u00edronse dous pasos elevados (Laxes e a Xaldi\u00f1a) e outros tantos inferiores (o \"Pont\u00f3n de Suseixos\" e o das Regas, por onde pasa o regueiro de Rosende e ao lado un cami\u00f1o).\nSer\u00eda trinta anos despois, a finais da d\u00e9cada de 1980, cando a Concentraci\u00f3n Parcelaria mellorase as comunicaci\u00f3ns na parroquia abrindo novos cami\u00f1os. Este proxecto levouse acabo en practicamente todas as terras de cultivo e monte situadas ao sur da v\u00eda f\u00e9rrea, o que fixo que se botasen a cultivo moitos terreos a monte e deixando en moitos casos as terras da outra beira da v\u00eda \u00e1 merc\u00e9 da maleza. Varios anos m\u00e1is tarde, iniciouse a construci\u00f3n da PO-205, que unir\u00eda Silleda con Vila de Cruces, achegando Ponte a San Pedro de Los\u00f3n dun xeito mais c\u00f3modo e permitindo un acceso tam\u00e9n m\u00e1is c\u00f3modo \u00e1s zonas non concentradas. Coa chegada do s\u00e9culo XXI, comeza a andar a AP-53, que une Santiago de Compostela e Ourense, deixando na parroquia unha sa\u00edda, permitindo deste xeito aos veci\u00f1os ir a Santiago en 30 minutos. No seu paso por Ponte, cruza a PO-205 por enriba e foron constru\u00eddas d\u00faas pontes para cruzala: a do Monte de Arriba e a de Gunc\u00edn, esta \u00faltima na pista que une Rosende con Outeiro, en Silleda."}
{"id": "27240", "revid": "634", "url": "https://gl.wikipedia.org/wiki?curid=27240", "title": "NTFS", "text": ""}
{"id": "27243", "revid": "1131", "url": "https://gl.wikipedia.org/wiki?curid=27243", "title": "Galer\u00eda de imaxes de Porto do Son", "text": "Galer\u00eda de imaxes do concello de Porto do Son na provincia da Coru\u00f1a."}
{"id": "27249", "revid": "785", "url": "https://gl.wikipedia.org/wiki?curid=27249", "title": "Galer\u00eda de imaxes da Coru\u00f1a", "text": "Imaxes do concello da Coru\u00f1a na provincia da Coru\u00f1a:"}
{"id": "27263", "revid": "85894", "url": "https://gl.wikipedia.org/wiki?curid=27263", "title": "Refoxos, Silleda", "text": "San Paio de Refoxos \u00e9 unha parroquia que se localiza no concello de Silleda. Segundo o IGE en 2011 ti\u00f1a 128 habitantes (74 mulleres e 54 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 155 habitantes.\nHistoria.\nFoi xurisdici\u00f3n do Mosteiro de Santa Mar\u00eda de Aciveiro, que promoveu unha experiencia singular, entregando explotaci\u00f3ns familiares aos colonos que as quixeron traballar. Isto fixo incrementar a poboaci\u00f3n de cincuenta a trescentos habitantes en menos de cen anos.\nPatrimonio.\nNesta parroquia at\u00f3panse as m\u00e1moas da Bra\u00f1a e Curros e a \"Eira dos Mouros\" no lugar de Tixoa."}
{"id": "27264", "revid": "22570", "url": "https://gl.wikipedia.org/wiki?curid=27264", "title": "Rellas, Silleda", "text": "San Marti\u00f1o de Rellas \u00e9 unha parroquia que se localiza no concello de Silleda. Segundo o padr\u00f3n municipal de 2014 ti\u00f1a 63 habitantes (35 homes e 32 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 106 habitantes.\nHistoria e patrimonio.\nNa historia desta parroquia destaca a figura de Beltr\u00e1n Leger\u00e9n, de orixe francesa, responsable de numerosos cambios en Rellas a partir de 1820. Encargouse de mellorar as formas de traballo, constru\u00edu unha fabrica de curtidos, outra de papel e varios mu\u00ed\u00f1os industriais, promovendo ademais a construci\u00f3n dunha nova igrexa. Como recordo desta \u00e9poca queda a Casa da F\u00e1brica.\nA car\u00f3n do r\u00edo Toxa, que ba\u00f1a a parroquia, constru\u00eduse en 1810 o Mu\u00ed\u00f1o de Covi\u00e1n, o maior da comarca do Deza, pois ti\u00f1a catro moas, convert\u00e9ndoo nun dos mu\u00ed\u00f1os de maqu\u00eda m\u00e1is importantes do Trasdeza. Foi rehabilitado no 2008, acondicionando \u00e1 s\u00faa vez unha \u00e1rea de lecer ao car\u00f3n del.\nNesta parroquia naceron Manuel Garc\u00eda Cervi\u00f1o, alcalde de Silleda entre 1936 e 1937 e entre 1940 e 1957, e Javier Cu\u00ed\u00f1a, l\u00edder da Candidatura Independente por Silleda."}
{"id": "27265", "revid": "98629", "url": "https://gl.wikipedia.org/wiki?curid=27265", "title": "Sa\u00eddres, Silleda", "text": "San Xo\u00e1n de Sa\u00eddres \u00e9 unha parroquia que se localiza no concello de Silleda. Segundo o IGE en 2011 ti\u00f1a 121 habitantes (64 homes e 57 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 145 habitantes.\nHistoria e patrimonio.\nAo igual que a veci\u00f1a parroquia de Fontao (Vila de Cruces), Sa\u00eddres f\u00edxose famosa a mediados do s\u00e9culo XX, coincidindo coa segunda guerra mundial, pola extracci\u00f3n de esta\u00f1o e volframio. Nas proximidades das minas escavadas para tal extracci\u00f3n, manan unha serie de fontes de augas sulfurosas, con propiedades medicinais.\nDesta parroquia son naturais a pol\u00edtica do BNG silledense Carmen Fidalgo e a xornalista e escritora Ana Cabaleiro.\nDemograf\u00eda.\nEvoluci\u00f3n da poboaci\u00f3n:"}
{"id": "27266", "revid": "22570", "url": "https://gl.wikipedia.org/wiki?curid=27266", "title": "Siador, Silleda", "text": "San Miguel de Siador \u00e9 unha parroquia que se localiza no concello de Silleda. Segundo o IGE en 2009 ti\u00f1a 146 habitantes (78 mulleres e 68 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 190 habitantes. Nesta parroquia cel\u00e9branse anualmente a Romar\u00eda do Rapaz e a romar\u00eda da Saleta.\nHistoria.\nA parroquia figura co nome de Senator e Seador en varios documentos medievais. \u00c9 co\u00f1ecida por atoparse nela o primeiro santuario de Espa\u00f1a de advocaci\u00f3n mariana na honra da Nosa Se\u00f1ora da Virxe da Saleta creado en 1863, que cada 19 de setembro convoca a milleiros de peregrinos. Recentemente creouse tam\u00e9n un Centro Espiritual Saletino rexentado por misioneiros da orde.\nVeci\u00f1os ilustres.\nEn Siador naceron o alcalde republicano de Silleda Emilio Alonso Paz; Benito Rivas Rodr\u00edguez, que foi xu\u00edz municipal, e o seu fillo, Benito Rivas Fondevila, alcalde de Silleda entre 1971 e 1973; e Francisco Mar\u00eda Rivas Taboada, fundador e benfeitor da Saleta, o seu fillo El\u00edas Vicente Rivas Mart\u00ednez e o fillo deste, Narciso Rivas Mart\u00ednez, os dous \u00faltimos avogados.\nPatrimonio.\nExiten varios castros nos termos desta parroquia, como o castro do Marco e o castro de Cartimil,as\u00ed como outros restos arqueol\u00f3xicos: as m\u00e1moas de Montedas e Gandaracha e os petr\u00f3glifos da Peneda do Encanto. Destaca o Pazo de Sestelo, propiedade da familia Rivas. No lugar de Penadagra at\u00f3pase unha sobreira, cuxa idade se estima nuns 600 anos."}
{"id": "27267", "revid": "22570", "url": "https://gl.wikipedia.org/wiki?curid=27267", "title": "Silleda, Silleda", "text": "Santa Baia de Silleda \u00e9 unha parroquia que se localiza no concello de Silleda. No ano 2008 ti\u00f1a 3.124 habitantes o que significa que en menos de 10 anos ga\u00f1ou m\u00e1is de 1000 veci\u00f1os. Segundo o padr\u00f3n municipal de 2004 ti\u00f1a 2.212 habitantes (1.132 mulleres e 1.080 homes), distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.041 habitantes.\nHistoria.\nNunha doaz\u00f3n do bispo de Lugo Pelaio no ano 998 aparece a igrexa parroquial nomeada como \"Exilieta\", nome co que tam\u00e9n aparece no testamento de Teresa S\u00e1nchez de Gres no ano 1395.\nEn 1853, trasl\u00e1dase a capital do concello dende Chapa \u00e1 vila de Silleda, tomando tam\u00e9n esta denominaci\u00f3n o municipio. Nela tam\u00e9n se celebraba unha feira os d\u00edas 6 e 23 de cada mes, feito que deu lugar ao actual recinto da Feira Internacional de Galicia.\nConv\u00e9n destacar que nesta parroquia naceron o antrop\u00f3logo Jos\u00e9 Mar\u00eda Blanco Gerpe, o m\u00e9dico Jos\u00e9 Mar\u00eda Fern\u00e1ndez Colmeiro, a actriz Marisa Soto e o escultor e pintor Fernando Rodr\u00edguez Garc\u00eda.\nPatrimonio e cultura.\nDestaca a igrexa parroquial, baixo a advocaci\u00f3n de Santa Baia. No lugar de Trasfontao, atopamos o Pazo de Trasfontao, construci\u00f3n do s\u00e9culo XVIII, e nas proximidades do lugar de Toiriz sobresae o Castro de Toiriz, tam\u00e9n co\u00f1ecido como \"Eira dos Mouros\". Na vila de Silleda, destacan as casas de T\u00e1bora ou 'da Confeitar\u00eda' e a de Fuentes, entre outras.\nNesta parroquia ten a s\u00faa sede a Banda Municipal de Silleda, fundada na segunda metade do s\u00e9culo XIX e que conta cun grande prestixio no panorama musical actual.\nNo mes de xullo ten lugar a Festa do Lac\u00f3n, que marca o inicio das festas de ver\u00e1n desta parroquia."}
{"id": "27268", "revid": "85894", "url": "https://gl.wikipedia.org/wiki?curid=27268", "title": "Taboada, Silleda", "text": "Santiago de Taboada \u00e9 unha parroquia que se localiza no concello de Silleda na comarca do Deza. Segundo o padr\u00f3n municipal de 2014 ti\u00f1a 214 habitantes (106 homes e 108 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 237 habitantes.\nHistoria.\nA historia da parroquia xira \u00f3 redor da ponte que comunicaba Deza con Trasdeza ou indo m\u00e1is al\u00e1, Castela con Santiago, no cami\u00f1o da Maragater\u00eda. A primeira era de t\u00e1boas (Pons Tabulata), de a\u00ed o seu nome, e a segunda, de pedra, medieval, a\u00ednda segue erguida cunha inscrici\u00f3n nunha rocha pr\u00f3xima na que figura o ano da construci\u00f3n (912).\nAugas abaixo, at\u00f3pase a ponte da antiga estrada a Santiago de Compostela, levantada en 1862, que deixou se ser tan transitada na d\u00e9cada de 1970, ao reformarse o trazado da N-525 e constru\u00edrse un novo viaduto.\nPreto desa ponte, est\u00e1 localizada a estaci\u00f3n de ferrocarril, \u00e1 que se accede desde a outra beira do r\u00edo Deza grazas a outro viaduto, dende o cal se precipitaron os \u00faltimos vag\u00f3ns dun convoi e foron parar ao r\u00edo, cargados con conservas e ferramentas agr\u00edcolas. Na actualidade, a\u00ednda se poden ver os restos dos vag\u00f3ns no leito do Deza .\nPor Taboada pasa a V\u00eda da Prata, que transcorre polo Cami\u00f1o Real.\nPatrimonio.\nA igrexa de Santiago de Taboada \u00e9 rom\u00e1nica, data do s\u00e9culo XII, ten planta e \u00e1bsida rectangular, destacando a portada. No adro hai un singular cruceiro de fuste c\u00f3nico acanalado con altar. Nas proximidades, cruzando a N-525, hai unha \u00e1rea recreativa dedicada \u00f3 peregrino con dous monumentos \u00f3 Ap\u00f3stolo Santiago e \u00f3 Peregrino An\u00f3nimo, dese\u00f1o de Francisco Alen, obra da Escola Taller de Silleda.\nNesta parroquia, a car\u00f3n do r\u00edo Deza, at\u00f3pase a estaci\u00f3n da Ponte Taboada, con parada para viaxeiros da li\u00f1a de ferrocarril Santiago-Ourense. Ademais destaca a Casa de Carballeda, no lugar do mesmo nome, que conta cunha capela baixo a advocaci\u00f3n de San Roque e que foi propiedade no seu momento da familia Gil Taboada."}
{"id": "27269", "revid": "85894", "url": "https://gl.wikipedia.org/wiki?curid=27269", "title": "Vilar, Silleda", "text": "San Marti\u00f1o de Vilar \u00e9 unha parroquia que se localiza no concello de Silleda. Segundo o padr\u00f3n municipal de 2007 ti\u00f1a 122 habitantes (69 mulleres e 53 homes), distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 121 habitantes.\nHistoria.\nNesta parroquia existe unha comunidade evanx\u00e9lica, logo dun conflito entre o p\u00e1rroco e varios veci\u00f1os en 1902.\nDestaca a Festa da Morcilla, que se celebra no mes de xaneiro, coincidindo coas festividades de San Sebasti\u00e1n e Santa In\u00e9s."}
{"id": "27270", "revid": "98629", "url": "https://gl.wikipedia.org/wiki?curid=27270", "title": "Xestoso, Silleda", "text": "Santa Mar\u00eda de Xestoso \u00e9 unha parroquia que se localiza no concello pontevedr\u00e9s de Silleda na comarca de Deza. Segundo o padr\u00f3n municipal de 2011 ti\u00f1a 61 habitantes (35 mulleres e 26 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2000 cando ti\u00f1a 79 habitantes.\nNo l\u00edmite da parroquia cos concellos de Forcarei e A Estrada est\u00e1n situadas as Bra\u00f1as de Xestoso, espazo natural protexido.\nHistoria.\nO seu top\u00f3nimo procede do lat\u00edn GENISTOSUM, 'lugar onde abundan as xestas'. Ata o s\u00e9culo XII a actual fregues\u00eda de Xestoso estaba baixo o dominio da parroquia de Escuadro, ata que no s\u00e9culo XVII pasou a ser parroquia baixo a advocaci\u00f3n de Santa Mar\u00eda.\nF\u00e1lase da existencia dun antigo enclave castrexo co\u00f1ecido como a Eira dos Mouros."}
{"id": "27272", "revid": "22570", "url": "https://gl.wikipedia.org/wiki?curid=27272", "title": "Arcade, Soutomaior", "text": "Santiago de Arcade \u00e9 unha parroquia que se localiza no concello de Soutomaior. Segundo o padr\u00f3n municipal en 2014 ti\u00f1a 5064 habitantes (2540 homes e 2524 mulleres), 1978 m\u00e1is ca en 1999. Ten cinco entidades de poboaci\u00f3n.\nComunicaci\u00f3ns.\nA localidade est\u00e1 atravesada pola N-550, que une Vigo e Tui e a fronteira portuguesa con Pontevedra, Santiago e A Coru\u00f1a. Pos\u00fae un apeadoiro no que paran alg\u00fans trens rexionais e que forma parte do eixo atl\u00e1ntico ferroviario de alta velocidade."}
{"id": "27273", "revid": "5863", "url": "https://gl.wikipedia.org/wiki?curid=27273", "title": "Soutomaior, Soutomaior", "text": "San Salvador de Soutomaior \u00e9 unha parroquia que se localiza no concello de Soutomaior. Segundo o padr\u00f3n municipal en 2014 ti\u00f1a 2292 habitantes (1139 homes e 1153 mulleres), 48 m\u00e1is que en 1999. Ten doce entidades de poboaci\u00f3n.\nNa parroquia est\u00e1 o castelo de Soutomaior, no monte Viso. Foi constru\u00eddo no s\u00e9culo XII e transformado no XV nunha fortaleza medieval parcialmente destru\u00edda durante a revolta irmandi\u00f1a."}
{"id": "27275", "revid": "54336", "url": "https://gl.wikipedia.org/wiki?curid=27275", "title": "Areas, Tui", "text": "Santa Mari\u00f1a de Areas \u00e9 unha parroquia que se localiza no concello de Tui. Segundo o padr\u00f3n municipal de 2004 ti\u00f1a 742 habitantes (371 mulleres e 371 homes), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 700 habitantes. Segundo o IGE, no 2014 a s\u00faa poboaci\u00f3n medrara ata os 816 habitantes, sendo 398 homes e 418 mulleres.\nHistoria.\nA parroquia, situada \u00e1 beira do r\u00edo Mi\u00f1o, aparece documentada en 1112, na doaz\u00f3n deste lugar \u00e1 igrexa de Tui por parte da ra\u00ed\u00f1a dona Urraca. En 1095 aparece documentado o lugar de Anta.\nA s\u00faa igrexa parroquial foi reedificada no s\u00e9culo XIX. O pazo da Bouza Valada, reconstru\u00eddo en 1790 segundo unha inscrici\u00f3n na s\u00faa entrada, conta cunha ermida adicada \u00e1 Nosa Se\u00f1ora das Marabillas.\nNa parroquia at\u00f3pase o viveiro forestal fundado en 1906 polo enxe\u00f1eiro de montes Rafael Areses, que conta cun amplo patrimonio bot\u00e1nico con numerosas especies arb\u00f3reas.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27276", "revid": "54336", "url": "https://gl.wikipedia.org/wiki?curid=27276", "title": "Baldr\u00e1ns, Tui", "text": "Santiago de Baldr\u00e1ns \u00e9 unha parroquia, ba\u00f1ada polo r\u00edo Mi\u00f1o, que se localiza no concello de Tui. Segundo o padr\u00f3n municipal 2019 ti\u00f1a 457 habitantes (228 homes e 229 mulleres), distribu\u00eddos en 9 entidades de poboaci\u00f3n, o que sup\u00f3n unha lixeira diminuci\u00f3n en relaci\u00f3n ao ano 2004, cando ti\u00f1a 464 habitantes (239 mulleres e 225 homes) e unha baixada de poboaci\u00f3n maior respecto ao ano 1999, cando contaba con 495 habitantes. \nXeograf\u00eda.\nA parroquia est\u00e1 localizada na zona oriental do concello de Tui. Limita ao leste con Caldelas de Tui, ao oeste con Paramos e ao norte con Soutelo (parte do concello de Salceda de Caselas). \nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo.\nToponimia.\nO nome da parroquia aparece na documentaci\u00f3n hist\u00f3rica escrito de d\u00faas maneiras, \"Valdr\u00e1ns\" e \"Baldr\u00e1ns\".\nHistoria.\nEsta parroquia est\u00e1 habitada desde o paleol\u00edtico, como mostran os bifaces da \u00e9poca atopados no barrio do Cerqueiro. Outras mostras do poboamento prehist\u00f3rico da parroquia son os petr\u00f3glifos das Carneiras, con motivos variados: serpentiformes, c\u00edrculos e covi\u00f1as. A igrexa foi constru\u00edda na Idade Media, pero foi modificada de maneira moi forte durante os s\u00e9culos XVII e XVIII. No s\u00e9culo XIX houbo un campamento franc\u00e9s no lugar."}
{"id": "27277", "revid": "98629", "url": "https://gl.wikipedia.org/wiki?curid=27277", "title": "Caldelas de Tui, Tui", "text": "San Marti\u00f1o de Caldelas de Tui (do lat\u00edn \"aquas calidas\", 'augas c\u00e1lidas, termais') \u00e9 unha parroquia que se localiza no concello de Tui. Segundo o IGE de 2013 ti\u00f1a 840 habitantes (404 mulleres e 436 homes), distribu\u00eddos en 16 entidades de poboaci\u00f3n, o que sup\u00f3n un lixeiro aumento en relaci\u00f3n ao ano 1999, cando ti\u00f1a 802 habitantes.\nXeograf\u00eda.\nBa\u00f1ada polo r\u00edo Mi\u00f1o e o seu afluente o Caselas, \u00e9 a parroquia m\u00e1is oriental do concello de Tui e limita cos termos municipais de Salceda de Caselas e Salvaterra de Mi\u00f1o. Ocupa unha superficie de 2,88\u00a0km\u00b2. \u00c9 a terceira parroquia tudense por densidade de poboaci\u00f3n, despois da capital municipal e Randufe.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo.\nHistoria.\nO seu nome ten orixe no lat\u00edn \"(aquas) calidellas\", ou \"(augas) quenti\u00f1as\", facendo alusi\u00f3n \u00e1s famosas augas termais da zona.\nOs achados arqueol\u00f3xicos dan conta de que a zona xa estaba habitada oito ou nove s\u00e9culos antes de Cristo, pois esa \u00e9 a \u00e9poca aproximada de cinco machadas de bronce atopadas no leito do Mi\u00f1o en 1983. Sete anos antes aparecera, igualmente no r\u00edo, un casco de bronce, datado no s\u00e9culo IV antes de Cristo.\nA primeira referencia documental de Caldelas \u00e9 de 1301, cando Fernando de Castro d\u00f3alle ao bispo de Tui, Joan Fern\u00e1ndez de Sotomayor, o couto de Caldelas.\nCaldelas viviu \u00e9pocas de auxe grazas ao tren e as augas termais. Tivo sala de cine e festas, na estaci\u00f3n de Caldelas de Tui paraban os expresos e chegou a haber varios hoteis. No s\u00e9culo XX contou cunha potente industria da madeira, que deu paso nos anos setenta \u00e1s areeiras, que extra\u00edan area do r\u00edo para a construci\u00f3n. O seu forte impacto ecol\u00f3xico fixo que finalmente foran pechadas. O propietario dunha delas foi, precisamente, o que fixo os citados achados arqueol\u00f3xicos durante o seu traballo.\nAs augas termais.\nO propio top\u00f3nimo de Caldelas de Tui evidencia a importancia que te\u00f1en as augas termais no desenvolvemento da parroquia. As augas son citadas xa no s\u00e9culo XVII, a\u00ednda que a s\u00faa explotaci\u00f3n comercial non chegar\u00eda ata o seguinte.\nO seu manancial, que data probablemente de 1650, foi descuberto de forma casual, nas beiras do Mi\u00f1o, no barrio dos Ba\u00f1os. Os veci\u00f1os fixeron un pozo de pouca profundidade, que quedou asolagado pola crecida do r\u00edo. Cara 1750, as augas foron redescubertas, e se antes se lle daba uso agropecuario (para regar o millo e para curar feridas no gando), daquela xa se lle comezou a dar proveito humano.\nInicialmente instal\u00e1ronse cabanas para tomar as augas. Dous incendios no ver\u00e1n de 1788 fan que sexan substitu\u00eddas por barracas de madeira. Funcionaron ata que, pasada a metade do s\u00e9culo XX, se constru\u00edu unha edificaci\u00f3n para albergar as augas.\nO entrem\u00e9s.\nCaldelas de Tui \u00e9 o escenario no que se desenvolve o chamado \"Entrem\u00e9s famoso sobre da pesca do r\u00edo Mi\u00f1o\", obra de Gabriel Feixoo de Ara\u00faxo, que est\u00e1 considerada como a primeira peza teatral en galego. O t\u00edtulo completo da peza fai referencia a esta localidade, que est\u00e1 situada enfronte da portuguesa de Lapela, no concello de Mon\u00e7\u00e3o: \"Entrem\u00e9s famoso en que se contiene la contienda que tuvieron los labradores de Caldelas con los portugueces. A\u00f1o de 167...\"\nFestas.\nCaldelas de Tui celebra d\u00faas festas cada ano:"}
{"id": "27278", "revid": "54336", "url": "https://gl.wikipedia.org/wiki?curid=27278", "title": "Guillarei, Tui", "text": "San Mamede de Guillarei \u00e9 unha parroquia do concello de Tui. Segundo o IGE en 2014 ti\u00f1a 1928 habitantes (961 homes e 967 mulleres), distribu\u00eddos en 23 entidades de poboaci\u00f3n. Segundo o padr\u00f3n municipal en 2004 ti\u00f1a 2072 habitantes (1048 mulleres e 1024 homes), 106 m\u00e1is ca en 1999.\nXeograf\u00eda.\nPola parroquia discorre a estrada N-550 (A Coru\u00f1a-Tui) e a PO-404 cara a Salvaterra de Mi\u00f1o. Amais por aqu\u00ed pasa a v\u00eda f\u00e9rrea Redondela-Ourense, con parada na estaci\u00f3n de Guillarei.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27279", "revid": "54336", "url": "https://gl.wikipedia.org/wiki?curid=27279", "title": "Malvas, Tui", "text": "Santiago de Malvas \u00e9 unha parroquia que se localiza no concello de Tui na comarca do Baixo Mi\u00f1o. Segundo o IGE en 2014 ti\u00f1a 407 habitantes (189 homes e 218 mulleres), 25 m\u00e1is que en 2004 (199 mulleres e 183 homes segundo o padr\u00f3n municipal) e 33 m\u00e1is que en 1999. Ten seis entidades de poboaci\u00f3n.\nPatrimonio e historia.\nA igrexa parroquial data do s\u00e9culo XVIII e conto co bras\u00f3n de Troncoso de Lira, xa que era un beneficiado vinculado a casa da Pico\u00f1a. Por Malvas transcorr\u00eda o antigo cami\u00f1o de Tui a Baiona, que enlazaba nesta parroquia co cami\u00f1o xacobeo que vi\u00f1a dende O Hospital e Taborda.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27280", "revid": "54336", "url": "https://gl.wikipedia.org/wiki?curid=27280", "title": "Paramos, Tui", "text": "San Xo\u00e1n de Paramos \u00e9 unha parroquia que se localiza no concello de Tui. Segundo o padr\u00f3n municipal de 2004 ti\u00f1a 560 habitantes (297 mulleres e 263 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 589 habitantes. Segundo o IGE, no 2014 a s\u00faa poboaci\u00f3n medrara ata os 594 habitantes, sendo 299 homes e 295 mulleres.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27281", "revid": "54336", "url": "https://gl.wikipedia.org/wiki?curid=27281", "title": "Pazos de Reis, Tui", "text": "O Sagrario de Pazos de Reis \u00e9 unha parroquia que se localiza no concello de Tui. Segundo o padr\u00f3n municipal de 2008 ti\u00f1a 1.147 habitantes (547 homes e 600 mulleres), distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 2004, cando ti\u00f1a 1.127 habitantes, e 1999, con 1.142. \nHistoria.\nDurante o antigo r\u00e9xime formou un morgad\u00edo xunto \u00e1s parroquias de Morgad\u00e1ns (Gondomar) e Chenlo (O Porri\u00f1o).\nEn 1926 constitu\u00eduse nunha das nove entidades locais menores que existen en Galiza, tras vencer a resistencia dos veci\u00f1os de Tui.\nDivisi\u00f3n eclesi\u00e1stica.\nEclesiasticamente, co\u00f1\u00e9cese polo nome de Nosa Se\u00f1ora das Dores de Frinxo, por funcionar a capela baixo esta advocaci\u00f3n como igrexa parroquial. Pertence ao arciprestado de Tui-Entenza, da diocese de Tui-Vigo.\nExisten outras d\u00faas capelas: a de San Miguel e a de San Xi\u00e1n, no monte Aloia. "}
{"id": "27282", "revid": "54336", "url": "https://gl.wikipedia.org/wiki?curid=27282", "title": "Pexegueiro, Tui", "text": "San Miguel de Pexegueiro \u00e9 unha parroquia que se localiza no concello de Tui. A parroquia est\u00e1 situada no val do R\u00edo Furnia, na parte noroccidental do concello. Limita ao norte con Malvas, ao leste con Randufe e Areas (as tres parte co concello de Tui) e ao sur e oeste co concello de Tomi\u00f1o.\nDemograf\u00eda.\nSegundo o padr\u00f3n municipal de 2019 ti\u00f1a 454 habitantes (258 mulleres e 254 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 521 habitante.\nHistoria.\nNesta parroquia houbo durante a Idade Media un mosteiro beneditino que aparece citado na documentaci\u00f3n hist\u00f3rica xa desde o s\u00e9culo X. O top\u00f3nimo da parroquia aparece na documentaci\u00f3n medieval coma Persegario, Pesigario ou Persecario.\nPatrimonio.\nPos\u00fae unha igrexa rom\u00e1nica con engadidos posteriores, inclu\u00eddo a \u00e1bsida que data do s\u00e9culo XVIII. No interior destacan unha enorme p\u00eda bautismal tam\u00e9n rom\u00e1nica e os retablos barrocos.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27283", "revid": "54336", "url": "https://gl.wikipedia.org/wiki?curid=27283", "title": "Randufe, Tui", "text": "Santa Mar\u00eda da Gu\u00eda de Randufe \u00e9 unha parroquia que se localiza no concello de Tui. Segundo o IGE de 2019 ti\u00f1a 2.125 habitantes (1.107 mulleres e 1.018 homes), distribu\u00eddos en 26 entidades de poboaci\u00f3n, o que sup\u00f3n unha lixeira diminuci\u00f3n en relaci\u00f3n ao ano 1999 cando ti\u00f1a 2.138 habitantes.\nToponimia.\nO top\u00f3nimo Randufe \u00e9 de orixe xerm\u00e1nica, o sufixo -ufe/ulfe significa lobo.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo.\nHistoria.\nEsta parroquia conta cunha longa historia de ocupaci\u00f3n humana desde a prehistoria. Os achados m\u00e1is antigos corresp\u00f3ndense con restos de machadas paleol\u00edticas.. Entre as primeiras expresi\u00f3ns art\u00edsticas atopamos varios petr\u00f3glifos, entre os que destacan os do Alto do Coello, da Idade de Bronce (1800-600 a. C.). Na Idade de Ferro exist\u00edu un asentamento no barrio da Gu\u00eda, o chamado Castro de Cotarel."}
{"id": "27284", "revid": "5863", "url": "https://gl.wikipedia.org/wiki?curid=27284", "title": "Rebord\u00e1ns, Tui", "text": "San Bartolomeu de Rebord\u00e1ns \u00e9 unha parroquia que se localiza no concello de Tui. Segundo o padr\u00f3n municipal de 2004 ti\u00f1a 1.152 habitantes (608 mulleres e 544 homes), distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.113 habitantes. Segundo o IGE, no 2014 a s\u00faa poboaci\u00f3n medrara ata os 1.198 habitantes, sendo 574 homes e 624 mulleres.\nPatrimonio.\nA igrexa de San Bartolomeu de Rebord\u00e1ns foi constru\u00edda sobre unha antiga necr\u00f3pole romano-sueva, situada a car\u00f3n da v\u00eda XIX do itinerario de Antonino. O templo actual \u00e9 do s\u00e9culo XII, pero conserva vestixios anteriores. En 1071 foi elixida como s\u00e9 episcopal do bispado de Tui polo rei Garc\u00eda, logo de ser saqueada Tui nos ataques normandos. Estivo ligada a un mosteiro beneditino at\u00e9 o 30 de novembro de 1225.\nTen planta basilical de tres naves con tres \u00e1bsidas, de forma rectangular os laterais e semicircular o central, cubertos con b\u00f3vedas de can\u00f3n, e rematada en cascar\u00f3n a b\u00f3veda da \u00e1bsida central. O teito das naves \u00e9 de madeira.\nA fachada orixinal foi substitu\u00edda na Idade Moderna pola neocl\u00e1sica actual. Ten capiteis historiados e pinturas murais do s\u00e9culo XVII, descubertas na \u00e1bsida. No altar maior cons\u00e9rvase unha escultura de pedra policromada de San Bartolomeu de estilo rom\u00e1nico, atopada baixo o pavimento da capela maior.\nO bispo Diego Xelm\u00edrez levou do templo as reliquias de San Froitoso \u00e1 catedral de Santiago de Compostela, xunto coas doutros santos veneradas na diocese de Braga.\nXunto \u00e1 igrexa hai un cruceiro de 1770."}
{"id": "27286", "revid": "54336", "url": "https://gl.wikipedia.org/wiki?curid=27286", "title": "Ribadelouro, Tui", "text": "Santa Comba de Ribadelouro \u00e9 unha parroquia que se localiza no concello de Tui. Segundo o padr\u00f3n municipal de 2004 ti\u00f1a 946 habitantes (515 mulleres e 431 homes), distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 976 habitantes. Segundo o IGE, no 2014 a s\u00faa poboaci\u00f3n descendera ata os 832 habitantes, sendo 381 homes e 451 mulleres.\nXeograf\u00eda.\nA parroquia est\u00e1 situada entre as ladeiras orientais da Serra do Gali\u00f1eiro e do Monte Aloia e o R\u00edo Louro. Alcanza a s\u00faa altura m\u00e1xima nos 500 metros sobre o nivel do mar na Costa de Oia. \nNa zona monta\u00f1osa da parroquia hai varias covas gran\u00edticas. Entre elas est\u00e1 a Cova da Trapa, a segunda m\u00e1is grande de Europa deste tipo, con m\u00e1is dun quil\u00f3metro de galer\u00edas e cun r\u00edo de 250 metros de longo.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo.\nHistoria.\nNesta parroquia son numerosos os achados arqueol\u00f3xicos prehist\u00f3ricos. A primeira referencia hist\u00f3rica \u00e1 parroquia \u00e9 dun documento do ano 1112, no que se cita a esta parroquia polo nome da s\u00faa santa titular, Santa Comba. A actual igrexa parroquial foi constru\u00edda no ano 1827.\nFolclore.\nDe acordo coas lendas locais, San Telmo faleceu na parroquia, no lugar co\u00f1ecido como Ponte das Febres.\nDeporte.\nA parroquia conta cun equipo de f\u00fatbol, o C. D. Ribadelouro, que actualmente xoga na Terceira Auton\u00f3mica de Galicia."}
{"id": "27287", "revid": "54336", "url": "https://gl.wikipedia.org/wiki?curid=27287", "title": "Tui, Tui", "text": "O Sagrario da Catedral de Tui \u00e9 unha parroquia que se localiza no concello de Tui. Segundo o padr\u00f3n municipal de 2019 ti\u00f1a 6.071 habitantes (2.905 mulleres e 3.166 homes), distribu\u00eddos soa nunha entidade de poboaci\u00f3n hom\u00f3nima, o que sup\u00f3n un aumento do 17,6% en relaci\u00f3n ao ano 1999, cando ti\u00f1a 5.001 habitantes e un lixeiro aumento desde o ano 2014, cando a s\u00faa poboaci\u00f3n era de 5.967 habitantes (2.804 homes e 3.163 mulleres).\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "27288", "revid": "98629", "url": "https://gl.wikipedia.org/wiki?curid=27288", "title": "Ismail Haniya", "text": "Ismail Haniyeh (en \u00e1rabe: \u0625\u0633\u0645\u0627\u0639\u064a\u0644 \u0647\u0646\u064a\u0629), nado no 1962 en Gaza, \u00e9 o maior l\u00edder pol\u00edtico do grupo terrorista Hamas, un grupo que reivindicou numerosos bombardeos de suicidio sobre a civ\u00eds, e foi nomeado para ser o pr\u00f3ximo primeiro ministro da Autoridade Nacional Palestina. Segundo Al-Jazeera, \" Haniyeh, a diferenza dalg\u00fans outros l\u00edderes de Hamas, evitou suxerir ' a destruci\u00f3n de Israel '. \" Haniyeh polo tanto \u00e9 visto como un l\u00edder \"pragm\u00e1tico\" de Hamas. Foi proposto o 16 de febreiro de 2006 como o novo primeiro ministro despois da vitoria de Hamas nas elecci\u00f3ns lexislativas palestinas do 25 de xaneiro de 2006. Antes da elecci\u00f3n, Haniyeh foi votado internamente no alto da lista de candidatos por Hamas, fac\u00e9ndose o contendor principal da posici\u00f3n, actualmente sostida por Ahmed Qurei."}
{"id": "27290", "revid": "23204", "url": "https://gl.wikipedia.org/wiki?curid=27290", "title": "Campa\u00f1a, Valga", "text": "Santa Cristina de Campa\u00f1a \u00e9 unha parroquia que se localiza no concello de Valga. Segundo o IGE, en 2022 ti\u00f1a 926 habitantes (459 homes e 467 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 975 habitantes.\nPatrimonio.\nA igrexa de Santa Cristina \u00e9 de estilo rom\u00e1nico do s\u00e9culo XII. Nunha das reformas \u00e1s que foi sometida descubr\u00edronse, \u00f3 retira-lo retablo, unhas interesantes pinturas g\u00f3ticas (dos s\u00e9culos XV-XVI) no muro da cabeceira da \u00e1bsida, relativamente ben conservadas."}
{"id": "27291", "revid": "23204", "url": "https://gl.wikipedia.org/wiki?curid=27291", "title": "Cordeiro, Valga", "text": "Santa Comba de Cordeiro \u00e9 unha parroquia que se localiza no concello de Valga. Segundo o IGE, en 2022 ti\u00f1a 2.062 habitantes (990 homes e 1.072 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.327 habitantes.\nEst\u00e1 situada ao p\u00e9 do monte Fontebecha, a \u00faltima altura significativa cara ao norte do cordal no que se atopa o Monte Xiabre.\nHistoria.\nEn 1028 Bermudo III doou esta vila ao bispado de Compostela. Nese momento o top\u00f3nimo era \"Cordario\". No lugar existiu un mosteiro at\u00e9 1478, na s\u00faa orixe feminino e despois de c\u00f3engos.\nPatrimonio.\nAt\u00e9 o s\u00e9culo XVIII existiu a Igrexa vella de Santa Comba de Louro, construci\u00f3n medieval sobre un templo tardorromano. Logo do seu abandono, a s\u00faa pedra foi utilizada para a construci\u00f3n da actual igrexa, situada 300 m m\u00e1is ao norte.\nA igrexa parroquial \u00e9 unha colexiata de estilo barroco, rematada en 1733. Ten planta de cruz latina con b\u00f3veda de can\u00f3n e cuberta a d\u00faas augas. O cruceiro ten b\u00f3veda de aresta e cuberta a catro augas. A nave est\u00e1 dividida en tres tramos por arcos faix\u00f3ns. No primeiro hai altares laterais con arco de medio punto, no segundo xanelas cadradas formando lunetos na b\u00f3veda, e no terceiro coro con balaustrada. A sancrist\u00eda est\u00e1 acaroada \u00e1 \u00e1bsida. A fachada ten porta alintelada moldurada, fornela con volutas, xanela rectangular, remate a d\u00faas augas con pin\u00e1culo e cruz. A torre \u2013 campanario \u00e9 lateral con decoraci\u00f3n de placas e escaleira de subida con pat\u00edn sobre columnas.\nEmbutido na parede dunha casa particular do lugar de Beiro cons\u00e9rvase un panel dun baldaquino que representa o nacemento de Xes\u00fas.\nNo lugar de Vilar \u00e9rguese un cruceiro de capela, \u00fanico exemplar que se conserva nesta tipolox\u00eda f\u00f3ra da s\u00faa \u00e1rea de distribuci\u00f3n, que se limita \u00e1 comarca de Barbanza."}
{"id": "27292", "revid": "23204", "url": "https://gl.wikipedia.org/wiki?curid=27292", "title": "Setecoros, Valga", "text": "San Salvador de Setecoros \u00e9 unha parroquia que se localiza no concello de Valga. Segundo o IGE, en 2022 ti\u00f1a 687 habitantes (339 homes e 348 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 882 habitantes.\nPatrimonio.\nA igrexa parroquial \u00e9 neocl\u00e1sica, do s\u00e9culo XVI (rematada en 1701), pero conserva varios capiteis de m\u00e1rmore antigos, dos s\u00e9culos V e VI. Alg\u00fans deles cons\u00e9rvanse no museo da Catedral de Santiago e no museo de Pontevedra.\nConsta dunha nave rectangular e unha \u00e1bsida a menor nivel c\u00e1 nave, con contrafortes no punto de uni\u00f3n. Os muros laterais son lisos, con d\u00faas xanelas de arco apuntado por cada banda e unha porta lateral moldurada alintelada. A sancrist\u00eda est\u00e1 acaroada ao sur.\nA fachada est\u00e1 dividida por cartro pilastras rematadas nun front\u00f3n triangular con \u00f3culo central simulado. ten portada en arco de medio punto moldurada. A torre - campanario lateral ten dous corpos, e est\u00e1 rematada en c\u00fapula.\nNo lugar do Pino hai un peto de \u00e1nimas."}
{"id": "27293", "revid": "23204", "url": "https://gl.wikipedia.org/wiki?curid=27293", "title": "Valga, Valga", "text": "San Miguel de Valga \u00e9 unha parroquia que se localiza no concello de Valga. Segundo o IGE, en 2022 ti\u00f1a 1.160 habitantes (562 homes e 598 mulleres), o que sup\u00f3n un aumento en relaci\u00f3n ao ano 1999 cando ti\u00f1a 1.112 habitantes.\nCami\u00f1o de Santiago.\nSan Miguel de Valga \u00e9 unha localidade da etapa Caldas de Reis-Padr\u00f3n do Cami\u00f1o Portugu\u00e9s a Santiago de Compostela."}
{"id": "27294", "revid": "23204", "url": "https://gl.wikipedia.org/wiki?curid=27294", "title": "Xanza, Valga", "text": "\"Este artigo \u00e9 sobre unha parroquia, para a herba v\u00e9xase xanz\u00e1.\"\nSanta Mar\u00eda de Xanza \u00e9 unha parroquia que se localiza no concello de Valga. Segundo o IGE, en 2022 ti\u00f1a 917 habitantes (457 homes e 460 mulleres).\nPatrimonio.\nA igrexa de Santa Mar\u00eda de Xanza, mandada constru\u00edr polo arcebispo Diego Xelm\u00edrez no s\u00e9culo XI, ten planta de nave \u00fanica e \u00e1bsida rectangular. A pesar das remodelaci\u00f3ns conserva a estrutura orixinal rom\u00e1nica."}
{"id": "27296", "revid": "54334", "url": "https://gl.wikipedia.org/wiki?curid=27296", "title": "A\u00f1obre, Vila de Cruces", "text": "San Pedro de A\u00f1obre \u00e9 unha parroquia que se localiza no concello de Vila de Cruces na comarca do Deza. Segundo o IGE en 2009 ti\u00f1a 107 habitantes (62 homes e 45 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n de 29 habitantes en relaci\u00f3n ao ano 1999 cando posu\u00eda 136 habitantes.\nHistoria.\nAta principios do s\u00e9culo XII A\u00f1obre era un lugar de Camanzo, pero Xelm\u00edrez elevouno a fregues\u00eda anexa en agradecemento polas atenci\u00f3ns recibidas dos veci\u00f1os durante o tempo que a ra\u00ed\u00f1a Dona Urraca o tivo prisioneiro no castelo de Cira.\nNo ano 2007, A\u00f1obre sufriu unha modificaci\u00f3n con respecto \u00e1s demais parroquias do seu arredor, dado que diminu\u00edu o seu territorio, quedando a parroquia m\u00e1is reducida.\nFestas.\nTen como patr\u00f3n a San Pedro, pero tam\u00e9n se dedica unha romar\u00eda a Santa Rita, o 22 de maio. Manda a tradici\u00f3n que os devotos da santa fagan garda de honra \u00e1 s\u00faa imaxe durante toda a noite anterior \u00e1 festa. Outra romar\u00eda tradicional era a de San Ram\u00f3n, que agora cel\u00e9brase no marco fluvial das \u00cdnsuas, en Gres, o 31 de agosto."}
{"id": "27297", "revid": "85894", "url": "https://gl.wikipedia.org/wiki?curid=27297", "title": "Arnego, Vila de Cruces", "text": "Santa Mar\u00eda de Arnego \u00e9 unha parroquia que se localiza no concello de Vila de Cruces. Segundo o IGE en 2012 ti\u00f1a 35 habitantes (18 mulleres e 17 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 50 habitantes.\nXeograf\u00eda.\nA parroquia, na confluencia do r\u00edo Arnego co Ulla, viu moi reducido o seu territorio polas augas do encoro de Portodemouros, pero segue aproveitando o chan non inundado para pasteiros e diversos cultivos.\nHistoria.\nO nome de Arnego recibiuno do r\u00edo hom\u00f3nimo (Ernegum e Arnecum nos textos antigos). O primeiro asentamento estaba no veci\u00f1o castro chamado Coto do Vixi\u00e1n; un apelativo que parece referirse \u00e1 s\u00faa utilizaci\u00f3n como posto de vixilancia sobre os cami\u00f1os do val e o curso de ambos r\u00edos.\nPatrimonio.\nA igrexa parroquial de Santa Mar\u00eda s\u00f3 mostra alg\u00fans vestixios da s\u00faa primitiva f\u00e1brica rom\u00e1nica, xa que sufriu varias reformas.\nA \"Casa grande dos Mella\", ou pazo de Fontearcada, conserva as s\u00faas dimensi\u00f3ns fidalgas: balc\u00f3n e cheminea, pedra de armas e galer\u00eda, moi deteriorados. Da capela s\u00f3 quedan en p\u00e9 as paredes."}
{"id": "27298", "revid": "5863", "url": "https://gl.wikipedia.org/wiki?curid=27298", "title": "Francisco Pillado", "text": ""}
{"id": "27299", "revid": "5863", "url": "https://gl.wikipedia.org/wiki?curid=27299", "title": "John Stuart Mill", "text": "John Stuart Mill, nado en Londres o 20 de maio de 1806 e finado en Avi\u00f1\u00f3n o 8 de maio de 1873, foi un fil\u00f3sofo, economista e pol\u00edtico ingl\u00e9s, un dos pensadores liberais m\u00e1is influentes do s\u00e9culo XIX. Harriet Taylor Mill \u00e9 pos\u00edbel coautora de parte da s\u00faa obra.\nTraxectoria.\nFillo do fil\u00f3sofo e historiador escoc\u00e9s James Mill, de tendencia liberal radical, recibiu unha educaci\u00f3n rigorosa, estudou grego aos tres anos e despois lat\u00edn, filosof\u00eda, \u00e1lxebra e l\u00f3xica. O seu pai pretend\u00eda que o neno puidese liderar a causa do utilitarismo no futuro. Entre 1820 e 1821 viviu en Francia con Samuel Bentham e \u00e1 volta a Inglaterra ingresou na East India Company. En 1823 fundou con Jeremy Bentham a revista \"Westminster Review\" para a difusi\u00f3n do pensamento democr\u00e1tico radical.\nMoi influ\u00eddo polo pensamento de Auguste Comte e Alexis de Tocqueville, o seu primeiro libro importante foi \"A System of Logic\" (1843), ao que seguiu ao ano seguinte os \"Essays on Some Unsettled Questions of Political Economy\". En 1848 publicou \"Principles of Political Economy\". \"On Liberty\" publicouna en 1859 como unha resposta a \"De la d\u00e9mocratie en Am\u00e9rique\" de Tocqueville, sost\u00e9n que o individuo \u00e9 libre por natureza e que os dereitos existen s\u00f3 para asegurar a liberdade. En 1869 publicou \"The Subjection of Women\", que marca o comezo do feminismo liberal.\nFilosof\u00eda.\nO utilitarismo, defendido por Mill, bas\u00e9ase en que aquilo que resulta \u00fatil e pr\u00e1ctico para acadar a felicidade \u00e9 bo. Segundo o fil\u00f3sofo, dado que as persoas desexan a felicidade, deben asegurarse todos os medios que lles axuden a cumprir este obxectivo. Por felicidade, Mill entende, ao igual que os epic\u00fareos, o pracer, entendido fundamentalmente como a ausencia de dor.\n\u00c9 importante subli\u00f1ar que tal idea da felicidade non ten connotaci\u00f3ns ego\u00edstas, sen\u00f3n altru\u00edstas, \u00e9 dicir, o ben dos demais \u00e9 tan importante ou m\u00e1is que o ben propio. Por iso mesmo, o que Stuart Mill pretende co seu utilitarismo \u00e9 buscar un modelo de felicidade v\u00e1lido para o maior n\u00famero pos\u00edbel de persoas. \u00c9 por iso que o seu pensamento afonda na relaci\u00f3n existente entre \u00e9tica, pol\u00edtica e econom\u00eda. O fil\u00f3sofo ingl\u00e9s pensa que para que todo o mundo te\u00f1a acceso \u00e1 felicidade \u00e9 b\u00e1sico mellorar as s\u00faas condici\u00f3ns sociais debidas (sanidade, educaci\u00f3n, cultura, liberdade etc). No caso de que a felicidade individual entre en contradici\u00f3n coa felicidade do colectivo, Mill recomenda a renuncia e o sacrificio do ben individual en favor do ben xeral.\n\u00c9 un dos primeiros autores que defende a idea de \"estado de benestar\", \u00e9 dicir, a idea de que a funci\u00f3n principal do estado e da pol\u00edtica \u00e9, e debe ser, procurar garantir as mellores condici\u00f3ns de vida pos\u00edbeis para os seus cidad\u00e1ns. Ademais, Mill foi o primeiro que defendeu na c\u00e1mara dos com\u00fans ideas coma o sufraxio universal, a igualdade de dereitos da muller, e m\u00e1is a axuda estatal para o desempregados."}
{"id": "27300", "revid": "23204", "url": "https://gl.wikipedia.org/wiki?curid=27300", "title": "Francisco Pillado Mayor", "text": "Francisco Pillado Mayor, nado na Coru\u00f1a o 18 de maio de 1941 e finado o 12 de agosto de 2021, foi un escritor e persoeiro do teatro galego.\nTraxectoria.\nFillo do xornalista Francisco Pillado Rivadulla. Logo de facer o bacharelato e estudos musicais, Francisco Pillado Mayor estudou Maxisterio, Graduado Social, Declamaci\u00f3n e Arte Dram\u00e1tica, e foi T\u00e9cnico Superior en Relaci\u00f3ns Industriais pola Universidade de Alcal\u00e1 de Henares.\nTraballou como profesor no Seminario de Estudos Sociais Ram\u00f3n de la Sagra, do Colexio Universitario da Coru\u00f1a. Fixo cr\u00edtica literaria en Radio Nacional de Espa\u00f1a na Coru\u00f1a e dirixiu o espazo \"A escena e a pantalla\" en Radio Coru\u00f1a da Cadena SER. Publicou, con diferentes pseud\u00f3nimos, artigos, entrevistas, cr\u00edticas de libros e espect\u00e1culos en \"La Voz de Galicia\". Con posterioridade publicou unha serie de colaboraci\u00f3ns no semanario \"A Nosa Terra\", no diario \"O Correo Galego\", e traduci\u00f3ns na revista \"Grial\". Foi inclu\u00eddo no \"International Who's Who of Intellectuals\" e \"Men of Achievement\" do \"International Biographical Centre\" (Cambridge) en 1981.\nNo mundo do teatro foi promotor dos grupos de teatro da Agrupaci\u00f3n Cultural O Facho (1965) co que realizou con texto de Castelao e Luis Pimentel o espect\u00e1culo \"Sombra do aire na herba/ Cousas.\" Nos anos seguintes foi promotor de diferentes grupos de teatro como o da Escola Dram\u00e1tica Galega (1978), Lu\u00eds Seoane (1980) e Elsinor Teatro (1990). Foi cofundador, xunto con Manuel Lourenzo, e presidente da Escola Dram\u00e1tica Galega, na que impartiu clases de Historia do Teatro Galego e onde exerceu tam\u00e9n como director de publicaci\u00f3ns e respons\u00e1bel do Departamento de Estudos Teatrais. Participou en diferentes proxectos editoriais ligados \u00e1 dramaturxia como director dos \"Cadernos da Escola Dram\u00e1tica Galega\", \"Cadernos do Espect\u00e1culo da Compa\u00f1\u00eda Lu\u00eds Seoane\", Colecci\u00f3n \"Castrodouro-Teatro\", Libros \"Elsinor Teatro\", \"Cadernos de Teatro\" e da Revista de Teatro \"Casahamlet\". Formou parte do Consello de Redacci\u00f3n da \"Revista monogr\u00e1fica de Cultura\" da Agrupaci\u00f3n Cultural O Facho e de \"Cen Augas\". Dirixiu, desde a s\u00faa creaci\u00f3n, a colecci\u00f3n de teatro \"A Biblioteca do Arlequ\u00edn\", de Sotelo Blanco Edici\u00f3ns.\nEn 1990, fundou o Grupo de Teatro de Alumnos da Escola de Estudos Sociais da Coru\u00f1a, que se presentou publicamente coa obra \"Panchi\u00f1o\", de Oswaldo Drag\u00fan. Tam\u00e9n, en 1990 foi fundador canda Xos\u00e9 Manuel Beiras, Pepe Carreiro, Xes\u00fas Couceiro, Manuel Gonz\u00e1lez Millares e Alfonso Ribas de Edici\u00f3ns Laiovento, da que foi director literario ata 2014. \nAdemais, tam\u00e9n integrou a Xunta Directiva da Asociaci\u00f3n de Escritores en Lingua Galega en 1984 e 1988 e da Agrupaci\u00f3n Cultural O Facho, as\u00ed como do Consello Reitor do Instituto Galego das Artes Esc\u00e9nicas e Musicais (IGAEM) entre 1995 e 1997 e do Consello Asesor da Colecci\u00f3n \"Teatro nas Aulas\", patrocinada pola Asociaci\u00f3n Socio-Pedag\u00f3xica Galega.\nEn 1996, doou a s\u00faa Biblioteca-Arquivo de Teatro \u00e1 Universidade da Coru\u00f1a, que pasou a denominarse \"Biblioteca-Arquivo de Teatro Francisco Pillado Mayor\", e da cal foi nomeado Presidente de Honra. Figurou, ademais, no \"Consello Cient\u00edfico\" dos libros que se promoven desde esa instituci\u00f3n acad\u00e9mica. Tam\u00e9n en 1996 cedeu \u00e1 facultade de Xornalismo da Universidade de Santiago de Compostela a biblioteca que herdara do seu pai.\nEn 1997, foi elixido polo Parlamento de Galicia e a proposta do Bloque Nacionalista Galego, membro do Consello de Administraci\u00f3n da Compa\u00f1\u00eda de Radio-Televisi\u00f3n de Galicia. Ocupou este cargo durante d\u00faas lexislaturas.\nDende 2011 ata 2021 foi presidente de honra da Fundaci\u00f3n Praza P\u00fablica, editora do xornal dixital praza.gal. Nos seus derradeiros anos recibiu diferentes distinci\u00f3ns como reco\u00f1ecemento da s\u00faa tarefa cultural como o Premio de honra \"Roberto Vidal Bola\u00f1o\" da Mostra Internacional de Teatro de Ribadavia de 2012. \nVida persoal.\nCasou con Noli Vega en 1966 e tivo d\u00faas fillas. Faleceu o 12 de agosto de 2021."}
{"id": "27304", "revid": "23204", "url": "https://gl.wikipedia.org/wiki?curid=27304", "title": "Lingua belarusa", "text": "O belaruso ou bielorruso (\"\u0431\u0435\u043b\u0430\u0440\u0443\u0441\u043a\u0430\u044f \u043c\u043e\u0432\u0430\", \"bie\u0142aruskaja mova\") \u00e9 unha lingua eslava oriental e lingua oficial de Belar\u00fas xunto co ruso. Durante breves per\u00edodos da historia contempor\u00e1nea de Belar\u00fas foi a \u00fanica lingua oficial, 1918-1919 e de 1990 a 1995 foi a \u00fanica lingua oficial. Era co\u00f1ecido antigamente como \"rutenio branco\" ou \"ruso branco\".\nEtnicamente, os belarusos son descendentes das antigas tribos eslavas -os \"dregovici\", os \"radimici\" e os \"krivici\"- que habitaban o territorio entre os r\u00edos Pripet e Dwina Occidental na marxe setentrional do Dni\u00e9per e ao largo do Soz.\nDatos estat\u00edsticos.\nCerca de 3/4 da poboaci\u00f3n da Belar\u00fas (10\u00a0350\u00a0000 hab. en 2002) consideran o belaruso a s\u00faa lingua nativa. Hai unha minor\u00eda consider\u00e1bel (cerca de 230.000 hab) na rexi\u00f3n de Bia\u0142ystok, no leste da Polonia que ten como primeira lingua o belaruso.\n\u00c9 tam\u00e9n falado por emigrantes no Canad\u00e1, Estados Unidos e pa\u00edses da antiga Uni\u00f3n Sovi\u00e9tica\nDialectos.\nO belaruso forma unha ponte entre o ucra\u00edno e o ruso e os seus dialectos gradualmente mest\u00faranse cos dialectos rusos e ucra\u00ednos nas s\u00faas fronteiras.\nOs dialectos do belaruso div\u00eddense en dous ou tres grandes grupos; ambas clasificaci\u00f3ns consideran os grupos nororientais e suroccidentais, habendo un terceiro que percorre o pa\u00eds de leste a oeste nunha faixa central. E \u00e9 este \u00faltimo grupo que se considera como a base da lingua literaria moderna e do belaruso normativo. No extremo suroccidental hai un dialecto especial, o grupo palesio, da rexi\u00f3n da Palesia, que divide certas partes co ucra\u00edno, existindo varias tentativas de elevalo a lingua baixo o nome de palesiano.\nEscrita.\nAta o s\u00e9culo XVI o belaruso utilizou s\u00f3 o alfabeto cir\u00edlico, mais a partir de ent\u00f3n foi introducido o alfabeto latino nunha variante modificada da ortograf\u00eda polonesa, tam\u00e9n co\u00f1ecida como Lacinka. O primeiro xornal publicado, o \"Nasza Niwa\" (\"O noso trigal\"), que comezou a ser impreso en 1906, tra\u00eda os textos nas d\u00faas formas de escrita: cir\u00edlica e latina, reflectindo a divisi\u00f3n do pobo belaruso entre ortodoxos e cat\u00f3licos. Ocasionalmente, o alfabeto \u00e1rabe tam\u00e9n foi usado polos t\u00e1rtaros belarusos para escribir partes do Cor\u00e1n."}
{"id": "27306", "revid": "98629", "url": "https://gl.wikipedia.org/wiki?curid=27306", "title": "Swing (m\u00fasica)", "text": "O swing \u00e9 unha interpretaci\u00f3n do pulso no que a duraci\u00f3n dos tempos difire en funci\u00f3n de se son fortes ou d\u00e9biles. Duke Ellington dixo del que \"It doesn't mean a thing if it ain't got that swing\" (\"Non vale nada se non ten ese swing\").\nCaracter\u00edsticas.\nO swing \u00e9 unha forma de tocar jazz (para moitos a \u00fanica), que apareceu a mediados dos anos vinte e consiste en leves alteraci\u00f3ns do beat que fan que o ritmo, no canto de ser cadrado e s\u00f3lido se \"abanee\". As\u00ed, nun tema en 4/4 un m\u00fasico cl\u00e1sico ou tradicional acentuar\u00e1 no primeiro e terceiro tempo e se o tema \u00e9 sincopado no segundo e no cuarto, pero se o m\u00fasico ten swing acentuar\u00e1 un pouco antes ou despois do tempo e far\u00e1 que o ritmo te\u00f1a \"swing\".\nA fusi\u00f3n da forma de tocar swing co Jazz de Big Band deu lugar \u00e1 m\u00fasica que arrasou os Estados Unidos nos anos trinta, os mozos acud\u00edan en tropel aos sal\u00f3ns de baile a danzaren ao ritmo das s\u00faas orquestras favoritas e acud\u00edan como aut\u00e9nticos hooligans a apoialas nas guerras de bandas."}
{"id": "27307", "revid": "1131", "url": "https://gl.wikipedia.org/wiki?curid=27307", "title": "Big Band", "text": "Unha big band (en ingl\u00e9s, \"gran banda\") \u00e9 unha formaci\u00f3n musical do x\u00e9nero do jazz especialmente popular nas d\u00e9cadas de 1930 e 1940, formada por m\u00e1is de nove m\u00fasicos.\nCaracter\u00edsticas.\nA \"big bang\" t\u00edpica estar\u00eda formada por instrumentos de metal (trompetas, tromb\u00f3ns e saxof\u00f3ns) e secci\u00f3n r\u00edtmica (piano, guitarra, baixo e bater\u00eda). Nos primeiros tempos haber\u00eda tam\u00e9n dous clarinetes. \u00c9 un fen\u00f3meno com\u00fan que un m\u00fasico \"dobre\", isto \u00e9, que poida tocar varios instrumentos, tipicamente un saxofonista toca tenor e alto ou soprano, ou saxo e clarinete. Os trompetas dobran o fiscorno."}
{"id": "27309", "revid": "197", "url": "https://gl.wikipedia.org/wiki?curid=27309", "title": "Antiga Grecia", "text": ""}
{"id": "27310", "revid": "605", "url": "https://gl.wikipedia.org/wiki?curid=27310", "title": "Atentados do 11 de marzo de 2004", "text": ""}
{"id": "27311", "revid": "605", "url": "https://gl.wikipedia.org/wiki?curid=27311", "title": "11-M", "text": ""}
{"id": "27312", "revid": "605", "url": "https://gl.wikipedia.org/wiki?curid=27312", "title": "7-J", "text": ""}
{"id": "27314", "revid": "85894", "url": "https://gl.wikipedia.org/wiki?curid=27314", "title": "Asorei, Vila de Cruces", "text": "Santa Mar\u00eda de Asorei \u00e9 unha parroquia do concello de Vila de Cruces, na comarca do Deza. Segundo o IGE en 2013 ti\u00f1a 51 habitantes (28 homes e 23 mulleres) nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n co ano 1999 cando ti\u00f1a 71 habitantes."}
{"id": "27315", "revid": "85894", "url": "https://gl.wikipedia.org/wiki?curid=27315", "title": "Bascuas, Vila de Cruces", "text": "Santa Mari\u00f1a de Bascuas \u00e9 unha parroquia que se localiza no concello de Vila de Cruces. Segundo o padr\u00f3n municipal de 2013 ti\u00f1a 114 habitantes (57 mulleres e 57 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 153 habitantes.\nXeograf\u00eda.\nCruza a parroquia o regato Breixa, que trae desde Carbia as s\u00faas augas ao r\u00edo Deza.\nPatrimonio.\nA igrexa parroquial foi reconstru\u00edda en boa parte a finais do s\u00e9culo XVIII. Na arquitectura civil destacan a Casa de Brandariz (que se fixo rica e arruinouse cos foros) e a Casa dos Cregos, que foi restaurada como albergue de turismo rural."}
{"id": "27316", "revid": "22570", "url": "https://gl.wikipedia.org/wiki?curid=27316", "title": "Besexos, Vila de Cruces", "text": "San Fiz de Besexos \u00e9 unha parroquia que se localiza no concello de Vila de Cruces. Segundo o padr\u00f3n municipal de 2004 ti\u00f1a 128 habitantes (71 mulleres e 57 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 142 habitantes. Segundo o IGE, no 2014 a s\u00faa poboaci\u00f3n descendera ata os 88 habitantes, sendo 42 homes e 46 mulleres."}
{"id": "27317", "revid": "22570", "url": "https://gl.wikipedia.org/wiki?curid=27317", "title": "Boda\u00f1o, Vila de Cruces", "text": "San Mamede de Boda\u00f1o \u00e9 unha parroquia que se localiza no concello de Vila de Cruces. Segundo o IGE en 2009 ti\u00f1a 162 habitantes (85 mulleres e 77 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 182 habitantes.\nHistoria.\nA parroquia figura como \"Castro Boda\u00f1o\" nunha doaz\u00f3n ao mosteiro de Sobrado en 959. En 1159 foi incorporada por Fernando II ao coto de Carboeiro."}
{"id": "27318", "revid": "85894", "url": "https://gl.wikipedia.org/wiki?curid=27318", "title": "Brandariz, Vila de Cruces", "text": "San Miguel de Brandariz \u00e9 unha parroquia que se localiza no concello de Vila de Cruces. Segundo o IGE en 2012 ti\u00f1a 263 habitantes (135 homes e 128 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 351 habitantes.\nPatrimonio.\nHoubo un mosteiro familiar fundado nos s\u00e9culos X-XI. A primeira referencia \u00e9 de 1087, cando a infanta Dona Elvira incl\u00faeo nunha doaz\u00f3n que fai \u00e1 igrexa de Santiago. Puido depender do veci\u00f1o mosteiro de Pilo\u00f1o, e correu a mesma sorte ao incorporarse os seus monxes ao mosteiro de Camanzo.\nA igrexa de San Miguel de Brandariz foi levantada cara a 1700 polos mercedarios de Conxo. No lugar de Pinlle, hai unha capela dedicada a San Benito.\nA Casa dos Castro ten escudo e escalinata de \u00e9poca.\nA Mascarada, unha celebraci\u00f3n do Entroido, foi moi famosa.\nHai unha lenda dunha espada de ouro guindada ao r\u00edo Ulla para honrar a memoria dun guerreiro."}
{"id": "27319", "revid": "69467", "url": "https://gl.wikipedia.org/wiki?curid=27319", "title": "Camanzo, Vila de Cruces", "text": "San Salvador de Camanzo \u00e9 unha parroquia que se localiza no concello de Vila de Cruces, na comarca do Deza. Segundo o padr\u00f3n municipal de 2004 ti\u00f1a 533 habitantes (269 mulleres e 264 homes), distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 614 habitantes. Segundo o IGE, no 2014 a s\u00faa poboaci\u00f3n descendera ata os 454 habitantes, sendo 234 homes e 220 mulleres.\nNesta parroquia fundouse a Banda de m\u00fasica de Camanzo.\nXentilicio.\nO seu xentilicio \u00e9 camanceiro.\nPatrimonio.\nA s\u00faa igrexa parroquial foi unha antiga igrexa monacal."}
{"id": "27320", "revid": "96271", "url": "https://gl.wikipedia.org/wiki?curid=27320", "title": "Carbia, Vila de Cruces", "text": "San Xo\u00e1n de Carbia \u00e9 unha parroquia que se localiza no concello de Vila de Cruces. Segundo o IGE en 2011 ti\u00f1a 453 habitantes (229 mulleres e 224 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 581 habitantes.\nXeograf\u00eda.\nA parroquia est\u00e1 flanqueada polos montes do Coto do Castelo, o de Alcobre e o Coto das Covas. O regato Breixa, \u00e1 vez que rega os prados que acompa\u00f1an o seu curso, move alg\u00fans vellos mu\u00ed\u00f1os, e outrora mov\u00eda varios bat\u00e1ns, nunha terra con alta produci\u00f3n de li\u00f1o.\nO cume do monte Madanela (650 m) en d\u00edas de boa visibilidade permite unha panor\u00e1mica da Galicia interior, cun alcance de ata cincuenta quil\u00f3metros.\nHistoria.\nNo monte Alcobre, que xa mostraba un torre\u00f3n no s\u00e9culo XIII, foi elixido por un Fonseca no s\u00e9culo XV para levantar sobre el unha ef\u00e9mera fortaleza.\nA camposa cenital do monte Madanela estaba presidida no s\u00e9culo XIV por unha capela adicada a Santa Mar\u00eda Madalena. En 1493 foi aforada, co coto de Pastoriza, polo \u00faltimo abade de Carboeiro ao conde de Altamira. Na aba do monte Madanela hai un castro, A Eira dos Mouros, cunha localizaci\u00f3n nada estrat\u00e9xica.\nA parroquia, capital tradicional da Terra de Carbia, foi despois capital do concello hom\u00f3nimo ata 1944. O 19 de setembro dese ano a sede do concello trasladouse a Vila de Cruces e tomou esta denominaci\u00f3n de maneira oficial.\nPatrimonio.\nA igrexa de San Xo\u00e1n de Carbia foi constru\u00edda en 1766 con intervenci\u00f3n dos frades dominicos de Santiago, que deixaron nela o escudo da Orde como proba do seu se\u00f1or\u00edo secular na parroquia (no lugar de Abealla queda o recordo da tulla dos frades, onde gardaban as s\u00faas rendas de cereais). Os emigrados da parroquia en Am\u00e9rica contribu\u00edron no s\u00e9culo XX para facer m\u00e1is alta e esvelta a torre do templo.\nFestas.\nAdemais da festa patronal de San Xo\u00e1n, o segundo s\u00e1bado de setembro cel\u00e9brase a romar\u00eda da Nosa Se\u00f1ora das Pedras, que antigamente ti\u00f1a unha capela no lugar de Casal."}
{"id": "27321", "revid": "1131", "url": "https://gl.wikipedia.org/wiki?curid=27321", "title": "As Cruces, Vila de Cruces", "text": "A Nosa Se\u00f1ora da Piedade das Cruces \u00e9 unha parroquia que se localiza no concello de Vila de Cruces. Segundo o IGE en 2014 ti\u00f1a 1223 habitantes (597 homes e 626 mulleres), 153 m\u00e1is ca en 2004 (566 homes e 504 mulleres) e 276 m\u00e1is ca en 1999.\nO \u00fanico lugar da parroquia \u00e9 Vila de Cruces, capital do concello ao que d\u00e1 nome.\nNesta parroquia tivo a s\u00faa sede a Banda de m\u00fasica das Cruces."}
{"id": "27322", "revid": "98629", "url": "https://gl.wikipedia.org/wiki?curid=27322", "title": "Cumeiro, Vila de Cruces", "text": "San Pedro de Cumeiro \u00e9 unha parroquia que se localiza no concello de Vila de Cruces. Segundo o IGE en 2011 ti\u00f1a 221 habitantes (110 mulleres e 111 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 287 habitantes.\nNesta parroquia naceu o xornalista e escritor Alfredo Garc\u00eda Ramos."}
{"id": "27323", "revid": "1131", "url": "https://gl.wikipedia.org/wiki?curid=27323", "title": "Ferreir\u00f3s, Vila de Cruces", "text": "San Xes de Ferreir\u00f3s \u00e9 unha parroquia que se localiza no concello de Vila de Cruces. Segundo o IGE en 2012 ti\u00f1a 73 habitantes (40 mulleres e 33 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 98 habitantes.\nFestas.\nA festa parroquial cel\u00e9brase o 25 e 26 de agosto."}
{"id": "27324", "revid": "85894", "url": "https://gl.wikipedia.org/wiki?curid=27324", "title": "Fontao, Vila de Cruces", "text": "Santiago de Fontao \u00e9 unha parroquia que se localiza no concello de Vila de Cruces. Segundo o padr\u00f3n municipal de 2009 ti\u00f1a 218 habitantes (105 mulleres e 113 homes), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 172 habitantes.\nPatrimonio.\nNa parroquia local\u00edzase o antigo poboado mineiro de Fontao, onde resid\u00edan os mineiros que explotaban a mina pr\u00f3xima de volframio que estivo aberta de 1934 a 1963 e de 1968 a 1973. No per\u00edodo de m\u00e1ximo esplendor, entre 1939 e 1945, o poboado ti\u00f1a 3.000 habitantes (m\u00e1is 800 reclusos pol\u00edticos que durm\u00edan na cadea), unha cl\u00ednica hospitalaria, tres cines, 33 bares e un caf\u00e9-teatro. Entre os reclusos que traballaron nas minas para redimir penas estivo o anarcosindicalista pontevedr\u00e9s Desiderio Comesa\u00f1a Prado.\nO poboado proxect\u00e1rono os arquitectos C\u00e9sar Cort e Basilio Blas en 1954. Na actualidade todas as antigas vivendas dos traballadores da mina est\u00e1n reconstru\u00eddas. O proxecto de reconstruci\u00f3n foi obra do Instituto Galego da Vivenda e Solo, sendo inaugurada por Manuel Fraga Iribarne cando era presidente da Xunta de Galicia."}
{"id": "27325", "revid": "54334", "url": "https://gl.wikipedia.org/wiki?curid=27325", "title": "Gres, Vila de Cruces", "text": "Santiago de Gres \u00e9 unha parroquia que se localiza no concello de Vila de Cruces. Segundo o padr\u00f3n municipal de 2004 ti\u00f1a 172 habitantes (88 mulleres e 84 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 174 habitantes. Segundo o IGE, no 2014 a s\u00faa poboaci\u00f3n descendera ata os 146 habitantes, sendo 69 homes e 77 mulleres.\nCabe destacar a contorna co\u00f1ecida como as Illas de Gres, no r\u00edo Ulla na fronteira coa parroquia de Ponte Ledesma.\nDesta parroquia \u00e9 natural o escritor Xos\u00e9 Neira Vilas e nela ten a s\u00faa sede a Fundaci\u00f3n Xos\u00e9 Neira Vilas e a Uni\u00f3n Musical Ponteledesma"}
{"id": "27326", "revid": "22570", "url": "https://gl.wikipedia.org/wiki?curid=27326", "title": "Larazo, Vila de Cruces", "text": "San Xo\u00e1n de Larazo \u00e9 unha parroquia que se localiza no concello de Vila de Cruces. Segundo o IGE en 2011 ti\u00f1a 184 habitantes (92 mulleres e 92 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 231 habitantes.\nPatrimonio.\nA igrexa de San Xo\u00e1n de Larazo \u00e9 un exemplar do barroco relixioso rural, garda unha cruz procesional labrada en 1766 por un dos prateiros compostel\u00e1ns da familia dos Cedeira."}
{"id": "27327", "revid": "22570", "url": "https://gl.wikipedia.org/wiki?curid=27327", "title": "Lo\u00f1o, Vila de Cruces", "text": "San Mamede de Lo\u00f1o \u00e9 unha parroquia que se localiza no concello de Vila de Cruces. Segundo o IGE de 2012 ti\u00f1a 111 habitantes (61 mulleres e 50 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 156 habitantes.\nEtimolox\u00eda.\nO nome prov\u00e9n da \"\u00cdnsula Laonio\" (Illa Lo\u00f1o), pen\u00ednsula de terra que formaban na s\u00faa confluencia o r\u00edo Ulla e o seu afluente o Arnego e que en 1967 foi inundada polo encoro de Portodemouros.\nHistoria.\nEn Lo\u00f1o celebr\u00e1base antigamente unha romar\u00eda, que adquiriu gran popularidade. Posteriormente, a aldea de Lo\u00f1o formouse arredor do Santuario de Santa Margarita, constru\u00eddo en 1777 polo p\u00e1rroco Jos\u00e9 Antonio Ponte Monterroso, para instalar al\u00ed a imaxe da santa e dar acubillo aos romeiros que al\u00ed acud\u00edan."}
{"id": "27328", "revid": "5863", "url": "https://gl.wikipedia.org/wiki?curid=27328", "title": "Merza, Vila de Cruces", "text": "Santa Mar\u00eda de Merza \u00e9 unha parroquia que se localiza no concello de Vila de Cruces. Segundo o IGE en 2014 ti\u00f1a 403 habitantes (199 homes e 204 mulleres), 121 menos ca en 2004 (272 homes e 252 mulleres) e 146 menos ca en 1999. Ten dez entidades de poboaci\u00f3n.\nHidrograf\u00eda.\nO r\u00edo Toxa crea, antes de desembocar no r\u00edo Deza, unha das fervenzas m\u00e1is importantes de Galicia, a fervenza do Toxa. \u00c1 beira deste r\u00edo at\u00f3pase o mosteiro de Carboeiro, considerado un dos mellores expo\u00f1entes do rom\u00e1nico galego. A\u00ednda que tanto a fervenza coma o mosteiro pertencen aos termos do concello de Silleda, existe unha ruta de sendeirismo por esta parroquia que une ambas as localizaci\u00f3ns.\nPatrimonio.\nA igrexa parroquial conserva elementos da primitiva f\u00e1brica rom\u00e1nica, da segunda metade do s\u00e9culo XII. A \u00e1bsida semicircular, dividida ao exterior en tres partes por d\u00faas semicolumnas apoiadas, cunha fiestra seteira no central; a arquivolta t\u00f3rica en semic\u00edrculo peraltado da porta principal; o arco triunfal, a b\u00f3veda de can\u00f3n e alg\u00fans canzorros.\nO seu pasado fidalgo queda reflectido no Pazo da Torre, con escudo, chemineas e contorno arborado; na casa dos Villar-Somoza, do s\u00e9culo XVIII; e nas de Caxide (no Outeiro) e Parceiro (en Sulago).\nM\u00fasica.\nA Banda Art\u00edstica de Merza, fundada en 1828, \u00e9 a agrupaci\u00f3n popular m\u00e1is antiga de Galicia e est\u00e1 considerada como unha das mellores bandas de m\u00fasica de Espa\u00f1a tras ga\u00f1ar o \"Certame Internacional de Bandas de M\u00fasica Villa de Altea\" d\u00faas veces.\nLecer.\nA praia fluvial da Carixa coa s\u00faa ponte inacabada de 1928."}
{"id": "27329", "revid": "22570", "url": "https://gl.wikipedia.org/wiki?curid=27329", "title": "Obra, Vila de Cruces", "text": "San Tom\u00e9 de Obra \u00e9 unha parroquia que se localiza no concello de Vila de Cruces. Segundo o IGE en 2012 ti\u00f1a 93 habitantes (51 mulleres e 42 homes), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 106 habitantes.\nXeograf\u00eda.\nA parroquia ocupa unha pen\u00ednsula rodeada polo r\u00edo Ulla, que salva aqu\u00ed unha ponte de recente construci\u00f3n, e a antiga ponte recentemente restaurada para o uso peonil\nPatrimonio.\nDenominada Ouria nos documentos medievais, a comezos do s\u00e9culo XII o arcebispo Xelm\u00edrez propiciou a construci\u00f3n da igrexa parroquial, que se pode supo\u00f1er de factura rom\u00e1nica, a\u00ednda que o templo actual non conserva nada da s\u00faa f\u00e1brica primitiva.\nNa insua da Peregrina creouse a area recreativa de Remesquide."}
{"id": "27330", "revid": "22570", "url": "https://gl.wikipedia.org/wiki?curid=27330", "title": "Oir\u00f3s, Vila de Cruces", "text": "Santa Mar\u00eda de Oir\u00f3s \u00e9 unha parroquia que se localiza no concello de Vila de Cruces. Segundo o IGE en 2013 ti\u00f1a 130 habitantes (67 mulleres e 63 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 182 habitantes.\nNesta parroquia naceu o escritor Eduardo Aurelio Cacheda Vigide.\nXeograf\u00eda.\nA parroquia sit\u00faase na ca\u00edda do Monte do Carrio cara o r\u00edo Deza.\nPatrimonio.\nCampo de m\u00e1moas de Oir\u00f3s: vinte t\u00famulos funerarios distribu\u00eddos nunha chaira de varias hect\u00e1reas, entre a laidera norte do Carrio e o monte baixo do Camball\u00f3n, preto da estrada que une a capital do concello con Lal\u00edn.\nA partir do s\u00e9culo XI, hai varias referencias documentais ao convento de Auriolos, dependente do de Pilo\u00f1o, pero non hai pegadas sobre a s\u00faa situaci\u00f3n.\nA igrexa de Santa Mar\u00eda de Oir\u00f3s \u00e9 rom\u00e1nica, pero quedan poucos restos da f\u00e1brica orixinal, s\u00f3 unha fiestra no testeiro e un arco triunfal sobre columnas \u00e1s que lles foron mutilados os capiteis. Ten unha cruz procesional de 1589 labrada polo prateiro compostel\u00e1n Rodrigo de Paradi\u00f1as. No interior do templo hai un arcosolio co sepulcro do comisario do Santo Oficio Lope Barela, morto en 1610, que doou a s\u00faa casa, hoxe reitoral (que conserva o seu escudo) a cambio de que lle permitiran facer este sepulcro e a capela que o alberga.\nHai outra capela que pertenceu \u00e1 desaparecida casa de Pedroso, da que era o escudeiro Ant\u00f3n S\u00e1nchez de Oir\u00f3s, nome que parece coincidir co de Ant\u00f3n Deza que figura entre os contendentes do Passo Honroso da ponte Orbigo, en xaneiro de 1434."}
{"id": "27331", "revid": "22570", "url": "https://gl.wikipedia.org/wiki?curid=27331", "title": "Ollares, Vila de Cruces", "text": "Santa Mar\u00eda de Ollares \u00e9 unha parroquia que se localiza no concello de Vila de Cruces. Segundo o IGE en 2011 ti\u00f1a 104 habitantes (50 mulleres e 54 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 154 habitantes."}
{"id": "27332", "revid": "1131", "url": "https://gl.wikipedia.org/wiki?curid=27332", "title": "Pilo\u00f1o, Vila de Cruces", "text": "Santa Mar\u00eda de Pilo\u00f1o \u00e9 unha parroquia que se localiza no concello de Vila de Cruces. Segundo o IGE en 2011 ti\u00f1a 334 habitantes (168 mulleres e 166 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 446 habitantes.\nNesta parroquia fundouse a Banda de m\u00fasica de Pilo\u00f1o."}
{"id": "27333", "revid": "22570", "url": "https://gl.wikipedia.org/wiki?curid=27333", "title": "Sabrexo, Vila de Cruces", "text": "Santa Mar\u00eda de Sabrexo \u00e9 unha parroquia que se localiza no concello de Vila de Cruces. Segundo o IGE en 2012 ti\u00f1a 273 habitantes (141 mulleres e 132 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 391 habitantes.\nHistoria.\nSabrexo foi ata o s\u00e9culo XVIII fregues\u00eda aut\u00f3noma, cunha pequena igrexa dedicada a San Miguel.\nA casa-torre de Sabrexo aparece mencionada en textos antigos.\nNesta parroquia naceu o bispo de Ourense e, posteriormente, de Tui-Vigo Lu\u00eds Quinteiro Fi\u00faza.\nPatrimonio.\nA igrexa de Santa Mar\u00eda de Sabrexo mostra o lado sobrio do barroco rural, ten o escudo da Orde dos Dominicos nunha das s\u00faas capelas."}
{"id": "27334", "revid": "85894", "url": "https://gl.wikipedia.org/wiki?curid=27334", "title": "Salgueiros, Vila de Cruces", "text": "San Pedro de Salgueiros \u00e9 unha parroquia que se localiza no concello de Vila de Cruces. Segundo o IGE de 2011 ti\u00f1a 195 habitantes (114 mulleres e 81 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 251 habitantes.\nXentilicio.\nO seu xentilicio, de orixe castelanizante, \u00e9 salgueire\u00f1o.\nXeograf\u00eda.\nA parroquia de Salgueiros est\u00e1 situada na ribeira do Ulla. Para cruzar o r\u00edo, existe unha ponte de cemento, pero antes cruz\u00e1base pola ponte de Basebe, de madeira.\nPatrimonio.\nTen dous castros, un deles co\u00f1ecido como A Croa. A igrexa de San Pedro de Salgueiros \u00e9 barroca. Existe tam\u00e9n unha ermida dedicada \u00e1 Santa Cruz."}
{"id": "27335", "revid": "85894", "url": "https://gl.wikipedia.org/wiki?curid=27335", "title": "San Pedro de Los\u00f3n, Vila de Cruces", "text": "San Pedro de Los\u00f3n \u00e9 unha parroquia que se localiza no concello de Vila de Cruces. Segundo o padr\u00f3n municipal de 2004 ti\u00f1a 131 habitantes (69 mulleres e 62 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 136 habitantes. Segundo o IGE, no 2014 a s\u00faa poboaci\u00f3n descendera ata os 102 habitantes, sendo 53 homes e 49 mulleres.\nXeograf\u00eda.\nO r\u00edo Deza separa esta parroquia das de Ponte, coa Ponte do Pozo Negro entre ambas, e Sa\u00eddres, en Trasdeza. Destaca como elevaci\u00f3n o monte do Oucido na parte sur da parroquia, atravesado na actualidade mediante un t\u00fanel pola li\u00f1a de alta velocidade Santiago-Ourense.\nHistoria.\nA s\u00faa historia est\u00e1 ligada \u00e1 das s\u00faas parroquias veci\u00f1as: Fontao en Vila de Cruces, Los\u00f3n en Lal\u00edn, Ponte e Sa\u00eddres, estas \u00faltimas no concello de Silleda. Coa s\u00faa hom\u00f3nima lalinense foron frecuentes as disputas e rivalidades no tocante ao Santuario da Nosa Se\u00f1ora do Corpi\u00f1o, no linde entre ambas. Para Sa\u00eddres e Fontao, esta parroquia foi unha v\u00eda de escape para os estraperlistas do volframio. Por \u00faltimo, a uni\u00f3n con Ponte dase dende a Idade Media grazas \u00e1 construci\u00f3n dunha ponte sobre o r\u00edo Deza, que as separa e d\u00e1 nome \u00e1 primeira. Desta uni\u00f3n queda constancia no top\u00f3nimo dos terreos pr\u00f3ximos a onde esta ponte se erix\u00eda."}
{"id": "27336", "revid": "85894", "url": "https://gl.wikipedia.org/wiki?curid=27336", "title": "San Tom\u00e9 de Insua, Vila de Cruces", "text": "San Tom\u00e9 de Insua \u00e9 unha parroquia que se localiza no concello pontevedr\u00e9s de Vila de Cruces na comarca do Deza. Segundo o IGE en 2012 ti\u00f1a 131 habitantes (71 mulleres e 60 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 220 habitantes.\nXeograf\u00eda.\nA parroquia ocupa unha franxa do r\u00edo Ulla, de chan f\u00e9rtil pero dif\u00edcil de cultivar pola s\u00faa configuraci\u00f3n. A s\u00faa climatolox\u00eda morna perm\u00edtelle gozar de grandes masas forestais.\nHistoria.\nO nome de Insua procede da medieval \"Insula Laonio\", un territorio propiedade da Igrexa de Santiago cando menos desde o s\u00e9culo XI, que estaba limitado \u00f3 norte pola confluencia do Arnego co Ulla e ti\u00f1a a s\u00faa fronteira meridional na Serra do Carrio.\nNa memoria local pervive o recordo da poderosa casa dos Lodeiros de Xordedo, que cobraban en renda un quinto de todos os cereais colleitados entre a taberna de Rebordaos e o coto da Madanela.\nPatrimonio.\nEn Insua est\u00e1 a ponte de San Xusto, que ata os anos sesenta era o \u00fanico lugar que permit\u00eda cruzar o Ulla, a mi\u00fado con grandes riscos. Foi arrasada e reconstru\u00edda en numerosas ocasi\u00f3ns desde a Idade Media.\nHai unha ermida en Xordedo dedicada \u00e1 Santa Cruz e outra en Dorvis\u00f3n dedicada \u00e1 Virxe das Dores.\nFestas.\nNa ermida da Santa Cruz cel\u00e9brase unha romar\u00eda o 14 de setembro. Era un vello costume que na fonte que mana ao seu lado colleran os devotos auga para bendicir os seus campos."}
{"id": "27337", "revid": "85894", "url": "https://gl.wikipedia.org/wiki?curid=27337", "title": "Toiriz, Vila de Cruces", "text": "San Xo\u00e1n de Toiriz \u00e9 unha parroquia que se localiza no concello de Vila de Cruces. Segundo o padr\u00f3n municipal de 2004 ti\u00f1a 270 habitantes (145 homes e 125 mulleres), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 293 habitantes. Segundo o IGE, no 2014 a s\u00faa poboaci\u00f3n descendera ata os 208 habitantes, sendo 112 homes e 96 mulleres.\nNesta parroquia naceron o m\u00e9dico Avelino Barrio L\u00f3pez e o pol\u00edtico Primo Castro Vila."}
{"id": "27338", "revid": "23204", "url": "https://gl.wikipedia.org/wiki?curid=27338", "title": "Cobres, Vilaboa", "text": "Santo Adr\u00e1n de Cobres \u00e9 unha parroquia do concello pontevedr\u00e9s de Vilaboa. Segundo o IGE, en 2022 ti\u00f1a 1.455 habitantes (732 homes e 723 mulleres), distribu\u00eddos en 8 entidades de poboaci\u00f3n.\nO peirao de Santo Adr\u00e1n de Cobres \u00e9 a base dunha importante frota mexilloeira que opera nas bateas da R\u00eda de Vigo.\nPatrimonio.\nA igrexa parroquial \u00e9 de planta rectangular, con engadidos laterais da sancrist\u00eda e unha capela, polo que semella que \u00e9 de cruz latina. Parece ter as s\u00faas orixes no s\u00e9culo XVI, con engadidos posteriores.\nNunha parede da igrexa e no muro do adro hai d\u00faas cruces, restos dun primitivo \"via crucis\". Tr\u00e1tase de cruces monol\u00edticas, latinas, grosas, lisas e sen figuras. Presentan secci\u00f3n cuadrangular coas arestas rebaixadas e nos extremos dous brazos e testeiros acabados en cadrados. A primeira delas est\u00e1 pendurada por garfos de ferro na parede exterior dereita, \u00f3 car\u00f3n dunha porta lateral, amosando por debaixo unha mesa/altar moderna. A segunda, apoiada no lateral do muro do adro, pola banda esquerda da igrexa, est\u00e1 sustentada por unha base paralelep\u00edpeda coas arestas superiores rebaixadas.\nO castelo de Uveiras foi constru\u00eddo nos s\u00e9culos XIV e XV, e destru\u00eddo durante a batalla de Rande. Cons\u00e9rvase o baseamento e o comezo dos muros, cunha altura m\u00e1xima duns 5 m e un ancho de 1,5 m. Ten esquinas en \u00e1ngulo e un pequeno basti\u00f3n na cara nord\u00e9s. Est\u00e1 situado nun outeiro a uns 100 metros de altitude, adapt\u00e1ndose \u00e1 topograf\u00eda do terreo, en pendente pronunciada cara ao leste e o sur, e m\u00e1is suave cara ao oeste e norte. Na zona atopouse cer\u00e1mica romana e restos de \u00e1nforas."}
{"id": "27339", "revid": "23204", "url": "https://gl.wikipedia.org/wiki?curid=27339", "title": "Figueirido, Vilaboa", "text": "Santo Andr\u00e9 de Figueirido \u00e9 unha parroquia que se localiza no concello pontevedr\u00e9s de Vilaboa. Segundo o IGE, en 2022 ti\u00f1a 770 habitantes (365 homes e 405 mulleres), distribu\u00eddos en 9 entidades de poboaci\u00f3n. \u00c9 a parroquia menos poboada do concello.\nXeograf\u00eda.\nLimita ao norte con Santa Comba de B\u00e9rtola, ao suroeste con Vilaboa, ao leste coa Canicouva (Pontevedra), e ao noroeste con Salcedo (Pontevedra). A parroquia est\u00e1 situada na Depresi\u00f3n Meridiana. Nela nace o r\u00edo dos Gafos, que discorre cara ao norte. O curso forma un val polo que pasa a v\u00eda portuguesa do Cami\u00f1o de Santiago, percorrendo un tramo da antiga v\u00eda XIX do itinerario de Antonino. Segundo o \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Madoz, na parroquia hab\u00eda un port\u00e1dego no cami\u00f1o de Pontevedra cara a Vigo e Tui.\nComun\u00edcase a trav\u00e9s da estrada N-550, e pola autoestrada AP-9 (cunha estaci\u00f3n de peaxe). Tam\u00e9n pasa pola parroquia a v\u00eda de ferrocarril entre Pontevedra e Redondela. Antigamente exist\u00eda o apeadoiro de Figueirido, pero o desv\u00edo do corredor atl\u00e1ntico para a li\u00f1a do Eixe atl\u00e1ntico de alta velocidade provocou a construci\u00f3n dun t\u00fanel na zona.\nPatrimonio.\nA igrexa parroquial \u00e9 barroca, do s\u00e9culo XVII, se ben conserva parte da \u00e1bsida rectangular de estilo rom\u00e1nico. Sobre o testeiro ten un \"agnus dei\", e nun dos laterais ten unha seteira rom\u00e1nica. Ten planta rectangular, co presbiterio cuberto con b\u00f3veda de can\u00f3n. Unha das pedras do muro sur ten gravado un dameiro.\nNa parroquia est\u00e1 a base militar da BRILAT.\nDeportes.\nNa parroquia est\u00e1 o Figueirido CF que xoga na 2\u00aa Divisi\u00f3n Rexional."}
{"id": "27340", "revid": "23204", "url": "https://gl.wikipedia.org/wiki?curid=27340", "title": "Santa Comba de B\u00e9rtola, Vilaboa", "text": "Santa Comba de B\u00e9rtola \u00e9 unha parroquia que se localiza no concello de Vilaboa e pertence a diocese de Santiago de Compostela. Segundo o IGE, en 2022 ti\u00f1a 826 habitantes (384 homes e 442 mulleres). Ten trece entidades de poboaci\u00f3n.\nLinda co concello de Pontevedra (concretamente coas parroquias da Canicouva, Tomeza e Salcedo), e coa parroquia de Figueirido do propio concello de Vilaboa. Por B\u00e9rtola pasa a V\u00eda romana XIX, recentemente sinalizada, e o Cami\u00f1o Xacobeo Portugu\u00e9s.\nPatrimonio.\nA igrexa parroquial \u00e9 de estilo renacentista concretamente de 1525 s\u00e9culo XVI, ag\u00e1s a fachada que \u00e9 do s\u00e9culo XVIII. A planta \u00e9 de cruz latina. Os dous tramos anteriores ao presbiterio est\u00e1n cubertos con b\u00f3veda de crucer\u00eda con clave colgante, e o presbiterio est\u00e1 cuberto por perpia\u00f1os formando b\u00f3veda de can\u00f3n. A \u00e1bsida est\u00e1 cuberta con b\u00f3veda de can\u00f3n polo interior, m\u00e1is baixa c\u00e1 da nave. Ao norte est\u00e1 acaroada a sancrist\u00eda.\nNa pequena sancrist\u00eda, cuberta cunha b\u00f3veda de canon destaca unha inscrici\u00f3n tallada na pedra, xusto enriba da porta de entrada, que seguramente nos remita \u00e1s orixes do templo, xa que comeza dicindo: \"Esta obra sihi si\" e tam\u00e9n aparece o nome \"Narciso\".\nNa fachada principal at\u00f3pase o port\u00f3n de acceso, destacando unhas puntas de frecha angulares nas esquinas. Sobre a porta hai un fornelo coa imaxe de santa Comba e unha xanela rectangular. Na espadana hai tres ocos con arcos de medio punto, dous con d\u00faas camp\u00e1s de distinto tama\u00f1o.\nA porta principal at\u00f3pase cara ao norte, e dende ela podemos observar o muro da casa reitoral. Enriba desta temos un pequeno cruceiro que representa o Cristo crucificado. Xa no exterior, nunha pequena zona axardinada resultante dos muros da igrexa e da Sancrist\u00eda, atopamos un dos cruceiros mais singulares do noso territorio: o \"H\u00e1beas\". Sobre dous chanzos, sit\u00faase un pedestal de maior tama\u00f1o un pouco deteriorado. Sobre este, o varal circular sen ning\u00fan tipo de ornamentaci\u00f3n, un colari\u00f1o, e un chapitel, enriba dos cales se asenta unha cruz cos extremos ancorados. Por un lado, temos a figura dun c\u00e1liz, e polo outro un elemento non identificado (quizais os restos dun Xesucristo).\nA casa reitoral \u00e9 un pazo composto de perpia\u00f1os de granito, seguramente de comezos do s\u00e9culo XIX. A planta \u00e9 en forma de L, cun patio e unha solaina de entrada con balaustrada. No patio interior axardinado at\u00f3pase un forno de le\u00f1a en pedra, e na parte baixa podemos entrar \u00e1 antiga bodega onde se fac\u00eda o vi\u00f1o. Nunha das vent\u00e1s do piso superior, concretamente a que da cara o po\u00f1ente, destaca unha inscrici\u00f3n en pedra no que se cita posiblemente a persoa que mandou constru\u00edr a casa e o ano en que o fixo (Mart\u00ednez, ano 66. Estes gravados tam\u00e9n son visibles dende o xard\u00edn que a rodea.\nA escasos metros da casa reitoral, est\u00e1 situado un canastro ou paneira de 18 p\u00e9s, en estado de semiru\u00edna coroado por d\u00faas cruces decoradas nos seus extremos. Precisamente cara o nacente, pegado a un cami\u00f1o parroquial tam\u00e9n podemos observar un pequeno texto inscrito na pedra, no que se cita un tal \"Freire\".Tr\u00e1tase dun conxunto arquitect\u00f3nico \u00fanico de gran beleza e valor art\u00edstico.\nA capela de Santa Marta at\u00f3pase no lugar de Santa Marta. Marca o final do tramo do cami\u00f1o portugu\u00e9s en Vilaboa, e \u00e9 por tanto un lugar de paso dos peregrinos que fan o cami\u00f1o de Santiago. Data do ano 1617, e tr\u00e1tase dun pequeno templo de pedra e teito de madeira restaurado recentemente. En fronte da capela atopamos un cruceiro moi posterior.\nA festividade de Santa Marta ten lugar o 29 de xullo, festexado en Santa Comba de B\u00e9rtola con diversas actividades l\u00fadicas, ademais das relixiosas.\nA capela de Santo Ant\u00f3n \u00e9 a outra capela que podemos atopar en B\u00e9rtola no lugar de Cerqueiro, nun pequeno alto a escasos metros do n\u00facleo habitado e do cami\u00f1o parroquial que nos leva ao lugar de B\u00e9rtola. A s\u00faa porta principal non se atopa cara o po\u00f1ente como \u00e9 o normal e, segundo conta a lenda, quen a mandou constru\u00edr quixo que quedara as\u00ed situada para poder vela t\u00f3dolos d\u00edas dende a s\u00faa casa.\nOutros datos de interese.\nEn 1742, no \"Vecindario de el Regimiento de Milicias de Pontevedra\" constaban 1219 veci\u00f1os das cinco parroquias de Vilaboa. Na ma\u00f1\u00e1 do luns 20 de outubro de 1755 Mart\u00edn Sarmiento que emprendeu a viaxe de regreso cara a Madrid dende Pontevedra, atravesando B\u00e9rtola e pernoctando en Ponteareas.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz ind\u00edcase que a parroquia ten 108 vivendas, con 480 habitantes.\nSanta Comba B\u00e9rtola \u00e9 moi co\u00f1ecida xunto con San Cibr\u00e1n de Tomeza polos \"Pastequeiros\" ou curandeiros tradicionais, que quitaban os males de ollo. Isto aparece reflectido en refr\u00e1ns e ditos populares tales como: \"O que vai a Santa Comba e non vai a San Cibr\u00e1n, fai a viaxe en van\".\nUnha das zonas naturais e paisax\u00edsticas m\u00e1is importantes \u00e9 o sendeiro do r\u00edo dos Gafos que vai dende Figueirido ata Pontevedra pasando por B\u00e9rtola e Tomeza. Recibe tam\u00e9n o nome de r\u00edo Tomeza, Santa Comba, ou Toxal. No lugar da Santa Marta, non moi lonxe da Capela anteriormente mencionada, existe un mu\u00ed\u00f1o co\u00f1ecido como Toxal.\nExiste un equipo de f\u00fatbol feminino historicamente nomeado \"B\u00e9rtola Feminino\", que chegou a militar en categor\u00eda nacional.\nA patroa parroquial e Santa Comba, d\u00eda que se festexa o 31 de decembro de cada ano. Outro festexo de importancia \u00e9 o da Virxe das Dores (\u00faltima fin de semana do mes de agosto)."}
{"id": "27341", "revid": "23204", "url": "https://gl.wikipedia.org/wiki?curid=27341", "title": "Santa Cristina de Cobres, Vilaboa", "text": "Santa Cristina de Cobres \u00e9 unha parroquia que se localiza no concello de Vilaboa. Segundo o IGE, en 2022 ti\u00f1a 1.313 habitantes (659 homes e 654 mulleres), distribu\u00eddos en 15 entidades de poboaci\u00f3n.\nPatrimonio.\nNo l\u00edmite coa parroquia de Vilaboa est\u00e1 o petr\u00f3glifo de Chan dos Areeiros, con inscrici\u00f3ns medievais.\nA igrexa parroquial foi constru\u00edda en 1678. No arco do altar maior pode lerse unha inscrici\u00f3n facendo referencia ao papa Inocencio XI e ao abade Antonio Figueroa Lan\u00e7os, cura da parroquia cando se constru\u00edu o templo. A igrexa ten planta de cruz latina, con d\u00faas capelas adicadas \u00e1 Virxe das Angustias (co-patroa) e a San Bieito. No presbiterio cons\u00e9rvase o escudo da familia Figueroa."}
{"id": "27342", "revid": "23204", "url": "https://gl.wikipedia.org/wiki?curid=27342", "title": "Vilaboa, Vilaboa", "text": "San Marti\u00f1o de Vilaboa \u00e9 unha parroquia que se localiza no concello de Vilaboa. Segundo o IGE, en 2022 ti\u00f1a 1.640 habitantes (811 homes e 829 mulleres). Ten dezasete entidades de poboaci\u00f3n.\nPatrimonio.\nA igrexa parroquial foi constru\u00edda orixinalmente no s\u00e9culo XII. Desta etapa cons\u00e9rvase o prebisterio e un lintel rom\u00e1nico no lateral sur. No s\u00e9culo XVIII reconstru\u00eduse a fachada, e no s\u00e9culo XIX reformouse a nave, de planta rectangular e neocl\u00e1sica, cunha capela contigua \u00e1 sancrist\u00eda. A fachada \u00e9 barroca, enmarcada por pin\u00e1culos cunha torre-campanario central de tres corpos rematada en c\u00fapula e pin\u00e1culo. Sobre a parte posterior do tellado hai un pedestal cun \"agnus dei\", un carneiro en posici\u00f3n ergueita, cunha cruz antefixa sobre o seu lombo.\nA casa reitoral \u00e9 un pazo de pedra do s\u00e9culo XVII. Ten forma de \"T\" e fiestras con trabatel. Conta cunha gran portada que d\u00e1 acceso a un patio cunha fonte cuberta por unha b\u00f3veda de can\u00f3n, \u00e1 que se accede por unha escalinata. Na entrada do patio hai un torre\u00f3n. O patio est\u00e1 emparrado, e conta cun h\u00f3rreo do s\u00e9culo XVIII de 36 p\u00e9s.\nEn Acu\u00f1a hai un cruceiro de 1670, e est\u00e1 constru\u00eddo sobre unha rocha grande. Nunha das s\u00faas caras est\u00e1 inscrito o ano de construci\u00f3n e o nome dunha persoa. O fuste \u00e9 octogonal, e est\u00e1 moi desgastado. O capitel est\u00e1 decorado con debuxos, nun lado cos s\u00edmbolos da paix\u00f3n. A cruz \u00e9 simple, sen ningunha imaxe.O peto de \u00e1nimas do Toural, situado sobre un pequeno altar de granito fronte o consistorio, data do s\u00e9culo XIX. Representa d\u00faas escenas en dous niveis diferenciados. Ten forma rectangular redondeada nos seus \u00e1ngulos superiores, o que lle d\u00e1 ao conxunto unha estrutura piramidal. No nivel inferior hai uns seres que van sitiando o corpo dos condenados sobre unha grella martirial. No nivel superior as \u00e1nimas que escapan das lapas do purgatorio son axudadas por dous anxos, situados nos arcos laterais. Por riba do conxunto, sobre un pequeno fuste e un moldurado capitel, est\u00e1 o cruceiro en si, no que aparece a Virxe da Soidade coas mans diante do peito en s\u00edmbolo de oraci\u00f3n pola salvaci\u00f3n dos defuntos.\nO peto de \u00e1nimas do Coruxeiro est\u00e1 sobre unha base ruda en forma de pedestal. Nel aparecen cinco penitentes rodeados das lapas do purgatorio, baixo a figura dun monxe que intercede por eles (posiblemente Francisco de As\u00eds).\nNo l\u00edmite coa parroquia de Santa Cristina de Cobres est\u00e1 o petr\u00f3glifo de Chan dos Areeiros, con inscrici\u00f3ns medievais."}
{"id": "27344", "revid": "1410", "url": "https://gl.wikipedia.org/wiki?curid=27344", "title": "X\u00e9nero gramatical", "text": "O x\u00e9nero gramatical \u00e9 un trazo gramatical que fai referencia a cada unha das categor\u00edas en que se poden clasificar certas clases lexicais dunha lingua. Nalgunhas linguas coma a galega o x\u00e9nero adoita vincularse vagamente co sexo (cando esas clases refiren seres vivos sexuados, a\u00ednda que non sempre).\nX\u00e9neros e clases nominais.\nNas linguas indoeuropeas as clases de palabras susceptibles da marca de x\u00e9nero son xeralmente os substantivos, adxectivos, participios e pronomes. Noutras coma o \u00e1rabe o verbo tam\u00e9n \u00e9 susceptible de expresar o x\u00e9nero.\nAlgunhas linguas te\u00f1en un s\u00f3 x\u00e9nero e tratan todos os substantivos da mesma maneira dende un punto de vista gramatical. \u00c9 o caso do vasco e das linguas ugro-f\u00ednicas (fin\u00e9s, estoniano, h\u00fangaro). Outras coma as indoeuropeas (entre as que se atopan as rom\u00e1nicas) te\u00f1en entre un e tres x\u00e9neros. Algunhas linguas cauc\u00e1sicas te\u00f1en entre catro e oito e a maior parte das bant\u00fas entre dez e vinte.\nA distinci\u00f3n gramatical pode darse baixo formas diversas. A concepci\u00f3n de x\u00e9nero gramatical var\u00eda grandemente de lingua a lingua. Os criterios m\u00e1is com\u00fans para distinguir os x\u00e9neros nominais nas diferentes linguas do mundo son os seguintes:\nAlgunhas linguas clasifican os obxectos tomando como base a s\u00faa forma: os animais e os obxecto oblongos son considerados nomes masculinos e os redondos femininos. Correlaci\u00f3ns deste tipo \u2014entre o x\u00e9nero nominal e a forma do obxecto que refiren\u2014 son discernibles no x\u00e9nero nominal dalgunhas linguas da familia indoeuropea.\nDenom\u00ednanse \"x\u00e9neros gramaticais\" a un certo tipo de clases nominais onde se fai conclu\u00edr, en menor ou maior medida, o x\u00e9nero natural ou biol\u00f3xico do referente nominal cunha clase determinada, isto \u00e9, macho con clase nominal masculina, femia con clase nominal feminina. De coincidir totalmente esta adscrici\u00f3n baseada no x\u00e9nero biol\u00f3xico f\u00e1lase de linguas con \"x\u00e9nero natural\". Tam\u00e9n ocorre, moi frecuentemente nas linguas indoeuropeas, que todos os substantivos, quer animados quer inanimados \u2014e por tanto sen x\u00e9nero natural\u2014 se te\u00f1an que adscribir a algunha destas clases. Existen linguas que distinguen entre m\u00e1is que dous x\u00e9neros gramaticais, especialmente incorporando un terceiro que se d\u00e1 habitualmente en chamar \"neutro\". Mais non \u00e9 por iso que exista necesariamente unha adscrici\u00f3n directa de cada substantivo a cada un destes x\u00e9neros segundo sexa animado masculino, animado feminino ou inanimado.\nCriterios de adscrici\u00f3n.\nA adscrici\u00f3n concreta de cada substantivo a un determinado x\u00e9nero varia en funci\u00f3n dos criterios propios de cada lingua, sendo moi habitual un chamado \"n\u00facleo sem\u00e1ntico\", iso \u00e9, que se prioriza a adscrici\u00f3n dos substantivos que se refiren a home ao x\u00e9nero masculino, de o haber, e a adscrici\u00f3n de referentes animados femias ao x\u00e9nero feminino etc. Mais tam\u00e9n poden operar outros criterios tan variados como, por exemplo, a morfolox\u00eda nominal ou a fon\u00e9tica.\nO galego demostra unha tendencia clara cara \u00e1 adscrici\u00f3n segundo un principio sem\u00e1ntico b\u00e1sico en combinaci\u00f3n con criterios morfol\u00f3xicos. Por exemplo, todos os substantivos findos en \u201c-ci\u00f3n\u201d son femininos. Cumpre dicir, para al\u00e9n de m\u00e1is, que a noci\u00f3n de \"n\u00facleo sem\u00e1ntico\" est\u00e1 moi aberta a condicionantes sociais, de tal modo que aquelas cousas que unha determinada cultura tende a identificar como masculino se ven habitualmente adscritas tam\u00e9n ao x\u00e9nero masculino e vice versa, como acontece en galego con \"a ra\" e \"o sapo\", ou mesmo con \"o sol\" e \"a l\u00faa\".\nNoutras linguas pode darse prioridade ao criterio morfol\u00f3xico, inclusive por encima do criterio sem\u00e1ntico, como por exemplo en alem\u00e1n, onde o sufixo diminutivo \u201d-chen\u201d fai automaticamente que o substantivo ao que se aplique se adscribe ao x\u00e9nero neutro, independentemente do x\u00e9nero natural do referente do substantivo en cuesti\u00f3n, por exemplo \"M\u00e4dchen\" (\"rapariga')'.\nO franc\u00e9s, pola contra, \u00e9 un claro exemplo dunha lingua que procede por adscrici\u00f3n fon\u00e9tica baseada nos sons finais dos substantivos.\nX\u00e9nero \"natural\" e x\u00e9nero social.\nTam\u00e9n funcionan clarisimamente condicionantes sociais na adscrici\u00f3n de substantivos, sobre todo referentes a profesi\u00f3ns, \u00e1 adscrici\u00f3n habitual que se fai de tales substantivos a un x\u00e9nero ou non, sendo habitualmente masculinos os substantivos non marcados que se refiren a profesi\u00f3ns cultural ou tradicionalmente do \u00e1mbito masculino, como por exemplo \u201cm\u00e9dico\u201d, do mesmo xeito que ocorre a inversa con profesi\u00f3ns que se consideran priopriamente femininas, por exemplo \u201cenfermeira\u201d. Tal adscrici\u00f3n a un x\u00e9nero gramatical a un outro tam\u00e9n se d\u00e1 naquelas linguas onde se aplica o chamado \"x\u00e9nero natural\", como o ingl\u00e9s, onde segundo os prexu\u00edzos sociais ou o marco sem\u00e1ntico referencial o x\u00e9nero denotacional dos substantivos epicenos (neutro) choca co seu x\u00e9nero connotacional no uso plasmado noutros elementos correferenciais da frase que si te\u00f1en flexi\u00f3n por x\u00e9nero, m\u00e1is habitualmente os pronomes. Por exemplo, \"nurse\" e \"doctor\" son \"stricto sensu\" epicenos en ingl\u00e9s, iso \u00e9 sen x\u00e9nero gramatical, mais no uso tenden a ser feminino e masculinos respectivamente, p.e. \"when the nurse comes, tell her to...\" vs. \"when the doctor comes tell him to\""}
{"id": "27345", "revid": "85894", "url": "https://gl.wikipedia.org/wiki?curid=27345", "title": "Arealonga, Vilagarc\u00eda de Arousa", "text": "Santa Baia de Arealonga \u00e9 unha parroquia que se localiza no concello de Vilagarc\u00eda de Arousa. Segundo o padr\u00f3n municipal de 2016 ti\u00f1a 2\u00a0326 habitantes (1\u00a0225 mulleres e 1\u00a0101 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n \u00f3 ano 2010, cando ti\u00f1a 2\u00a0369 habitantes, pero un aumento respecto a 2005, cando eran 2\u00a0244."}
{"id": "27346", "revid": "5863", "url": "https://gl.wikipedia.org/wiki?curid=27346", "title": "Bamio, Vilagarc\u00eda de Arousa", "text": "San Xens de Bamio \u00e9 unha parroquia que se localiza no concello de Vilagarc\u00eda de Arousa na comarca do Saln\u00e9s. Segundo o IGE, en 2016 ti\u00f1a 1\u00a0269 habitantes (671 mulleres e 598 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n respecto \u00f3s anos 2010, cando ti\u00f1a 1\u00a0375 habitantes, e 2005, cando eran 1\u00a0423.\nPatrimonio.\nNesta parroquia at\u00f3pase a Pedra dos Ballotes. Tr\u00e1tase dun conxunto petrogl\u00edfico con figuras esquem\u00e1ticas de cervos de gran tama\u00f1o.\nAsociacionismo.\nBamio conta coa asociaci\u00f3n cultural Mar de Arousa que ten banda de gaitas e grupo de baile."}
{"id": "27347", "revid": "785", "url": "https://gl.wikipedia.org/wiki?curid=27347", "title": "O Carril, Vilagarc\u00eda de Arousa", "text": "Santiago do Carril \u00e9 unha parroquia que se localiza no concello de Vilagarc\u00eda de Arousa. Segundo o IGE, no 2016 a s\u00faa poboaci\u00f3n era de 1\u00a0757 habitantes (901 mulleres e 856 homes), o que representa un aumento respecto \u00f3s anos 2010, cando ti\u00f1a 1\u00a0607 veci\u00f1os, e 2005, cando eran 1\u00a0568.\nO primeiro ferrocarril de Galiza foi inaugurado o 15 de setembro de 1873, entre esta localidade e Cornes (Conxo).\nO Carril foi concello de seu at\u00e9 1913, cando se integrou no concello de Vilagarc\u00eda de Arousa.\nToponimia.\nO top\u00f3nimo \u00abCarril\u00bb far\u00eda referencia, segundo as \"Memorias del Arzobispado de Santiago\" de Jer\u00f3nimo del Hoyo, ao carril realizado polos carros dos labregos onda o cal se fundou a poboaci\u00f3n.\nFestas e gastronom\u00eda.\nEsta localidade \u00e9 famosa pola calidade das s\u00faas ameixas. Unha das actividades econ\u00f3micas m\u00e1is destacadas \u00e9 o marisqueo, especialmente de ameixas e berberechos. No mes de agosto cel\u00e9brase a festa da ameixa do Carril. Os festexos relixiosos da parroquia son a Festa do Carme (16 de xullo), O Ap\u00f3stolo (25 de xullo), San Fidel (seguinte domingo \u00f3 Ap\u00f3stolo) e a romar\u00eda de San Roque (mediados de agosto). A primeira fin de semana de setembro ten lugar o festival Ameixa Rock."}
{"id": "27348", "revid": "85894", "url": "https://gl.wikipedia.org/wiki?curid=27348", "title": "Cea, Vilagarc\u00eda de Arousa", "text": "San Pedro de Cea \u00e9 unha parroquia que se localiza no concello de Vilagarc\u00eda de Arousa. Segundo o INE en 2016 ti\u00f1a 1\u00a0199 habitantes (620 mulleres e 579 homes), distribu\u00eddos en 36 entidades de poboaci\u00f3n, o que sup\u00f3n unha diminuci\u00f3n respecto \u00f3s anos 2010, cando ti\u00f1a 1\u00a0248 habitantes, e 2005, cando eran 1\u00a0317.\nSituaci\u00f3n.\nEst\u00e1 situada \u00f3 pe do Monte Xiabre, na ladeira sur, nun pequeno val."}
{"id": "27349", "revid": "5863", "url": "https://gl.wikipedia.org/wiki?curid=27349", "title": "Cornazo, Vilagarc\u00eda de Arousa", "text": "San Pedro de Cornazo \u00e9 unha parroquia que se localiza no concello de Vilagarc\u00eda de Arousa. Segundo o padr\u00f3n municipal de 2016 ti\u00f1a 1\u00a0389 habitantes (716 mulleres e 673 homes), distribu\u00eddos en 15 entidades de poboaci\u00f3n, o que sup\u00f3n un descenso respecto \u00f3s anos 2010, cando ti\u00f1a 1\u00a0416 habitantes, e 2005, cando eran 1\u00a0479."}
{"id": "27350", "revid": "5863", "url": "https://gl.wikipedia.org/wiki?curid=27350", "title": "Fontecarmoa, Vilagarc\u00eda de Arousa", "text": "San Pedro de Fontecarmoa \u00e9 unha parroquia que se localiza no concello de Vilagarc\u00eda de Arousa. Segundo o padr\u00f3n municipal de 2016, ti\u00f1a 507 habitantes (262 mulleres e 245 homes), distribu\u00eddos en 3 entidade de poboaci\u00f3n, o que sup\u00f3n un aumento considerable respecto \u00f3s anos 2010, cando ti\u00f1a 457 veci\u00f1os, e 2005, cando eran 348."}
{"id": "27351", "revid": "5863", "url": "https://gl.wikipedia.org/wiki?curid=27351", "title": "Rubi\u00e1ns, Vilagarc\u00eda de Arousa", "text": "Santa Mar\u00eda de Rubi\u00e1ns \u00e9 unha parroquia que se localiza no concello de Vilagarc\u00eda de Arousa. Segundo o padr\u00f3n municipal de 2016 ti\u00f1a 1\u00a0240 habitantes (647 mulleres e 593 homes), distribu\u00eddos en 17 entidades de poboaci\u00f3n, o que sup\u00f3n un descenso respecto \u00f3s anos 2010, cando ti\u00f1a 1\u00a0285 veci\u00f1os, e 2005, cando eran 1\u00a0325.\nCunha extensi\u00f3n de 5,6\u00a0km2, constit\u00fae o 12% do territorio total do concello.\nO c\u00f3digo postal \u00e9 36619.\nHistoria.\nA primeira referencia data do ano 912: \"o arcebispado compostel\u00e1n, era dono destas terras, por doaz\u00f3n do Rei Ordo\u00f1o II no ano 912 ao abade D. Guto, do Mosterio de San Marti\u00f1o Pinario.\"\nEn 1146 Rui Garc\u00eda de Caama\u00f1o habitaba unha torre na fregues\u00eda de Rubi\u00e1ns (que dar\u00e1 orixe ao Pazo de Rubi\u00e1ns).\nEn 1390 Rui Fern\u00e1ndez de Caama\u00f1o recibe en feudo Santa Mar\u00eda de Rubi\u00e1ns, de mans do Arcebispo Xo\u00e1n Garc\u00eda Manrique (xunto a Santa Baia de Arealonga -actual Vilagarc\u00eda-, San Pedro de Cornazo, Santo Estevo de Saiar e Santa Baia de Nantes) reconstru\u00edndo esta torre.\nO seu fillo, Garc\u00eda de Caama\u00f1o \u201cO fermoso\u201d, funda o 12 de maio de 1441 \u201cVila-Garc\u00eda\" (actualmente Vilagarc\u00eda de Arousa).\nPatrimonio.\nPazo de Rubi\u00e1ns, en Rubi\u00e1ns de Arriba.\nFestas.\nAs festas de Rubi\u00e1ns son na honra de Santa Pr\u00e1cida e San Ram\u00f3n, e cel\u00e9branse conxuntamente na primeira fin de semana de setembro. No ano 2008 recuperouse unha tradici\u00f3n nas festas de Santa Pr\u00e1cida, patroa da parroquia, organizando a Festa do Carneiro, que se celebrou a comezos de setembro e, en anos posteriores, en agosto."}
{"id": "27352", "revid": "85894", "url": "https://gl.wikipedia.org/wiki?curid=27352", "title": "Sobradelo, Vilagarc\u00eda de Arousa", "text": "San Salvador de Sobradelo \u00e9 unha parroquia que se localiza no concello de Vilagarc\u00eda de Arousa. Segundo o padr\u00f3n municipal de 2016 ti\u00f1a 3\u00a0412 habitantes (1\u00a0738 mulleres e 1\u00a0674 homes), distribu\u00eddos en 18 entidades de poboaci\u00f3n, o que sup\u00f3n un descenso respecto \u00f3s anos 2010, cando ti\u00f1a 3\u00a0569 habitantes, e 2005, cando eran 3\u00a0612.\nLugares e parroquias.\nLugares de Sobradelo.\nO IGE recolle tam\u00e9n o lugar de Miramar, con 117 habitantes, que non v\u00e9n no Nomencl\u00e1tor."}
{"id": "27353", "revid": "85894", "url": "https://gl.wikipedia.org/wiki?curid=27353", "title": "Sobr\u00e1n (San Marti\u00f1o de F\u00f3ra), Vilagarc\u00eda de Arousa", "text": "San Marti\u00f1o de F\u00f3ra de Sobr\u00e1n \u00e9 unha parroquia que se localiza no concello de Vilagarc\u00eda de Arousa. Segundo o padr\u00f3n municipal de 2016 ti\u00f1a 1\u00a0830 habitantes (957 mulleres e 873 homes), distribu\u00eddos en 16 entidades de poboaci\u00f3n, o que representa un descenso respecto \u00f3s anos 2010, cando ti\u00f1a 1\u00a0973 veci\u00f1os, e 2005, cando eran 1\u00a0957.\nLugares e parroquias.\nLugares de San Marti\u00f1o de F\u00f3ra de Sobr\u00e1n.\nExisten algunhas diferenzas entre os lugares que recolle o Nomencl\u00e1tor de Galicia e os que recolle o IGE das que conv\u00e9n deixar constancia:"}
{"id": "27354", "revid": "5863", "url": "https://gl.wikipedia.org/wiki?curid=27354", "title": "Solobeira, Vilagarc\u00eda de Arousa", "text": "San Fins de Solobeira \u00e9 unha parroquia que se localiza no concello de Vilagarc\u00eda de Arousa. Segundo o padr\u00f3n municipal de 2016 ti\u00f1a 217 habitantes (120 mulleres e 97 homes), distribu\u00eddos en 4 entidades de poboaci\u00f3n, o que sup\u00f3n un aumento respecto \u00f3 ano 2010, cando ti\u00f1a 210 veci\u00f1os, pero un descenso respecto a 2005, cando eran 231.\nEst\u00e1 nos p\u00e9s do Monte Lobeira."}
{"id": "27355", "revid": "5863", "url": "https://gl.wikipedia.org/wiki?curid=27355", "title": "Vilagarc\u00eda, Vilagarc\u00eda de Arousa", "text": "Santa Baia de Vilagarc\u00eda \u00e9 unha parroquia que se localiza no concello de Vilagarc\u00eda de Arousa, na Comarca do Saln\u00e9s. Segundo o padr\u00f3n municipal de 2016 ti\u00f1a 19\u00a0465 habitantes (10\u00a0164 mulleres e 9\u00a0301 homes), distribu\u00eddos en catro entidades de poboaci\u00f3n, o que sup\u00f3n un descenso respecto \u00f3 ano 2010, cando ti\u00f1a 19\u00a0510 veci\u00f1os, pero un aumento notable respecto a 2005, cando eran 17\u00a0456 habitantes.\nNesta parroquia sit\u00faase a capital do concello. O Nomencl\u00e1tor de Galicia contempla catro lugares nesta parroquia, se ben o IGE s\u00f3 rexistra poboaci\u00f3n nun deles, Vilagarc\u00eda, no que se sup\u00f3n anexionados os outros tres ."}
{"id": "27356", "revid": "89787", "url": "https://gl.wikipedia.org/wiki?curid=27356", "title": "Andr\u00e1s, Vilanova de Arousa", "text": "San Lourenzo de Andr\u00e1s \u00e9 unha parroquia que se localiza no concello de Vilanova de Arousa. Segundo o IGE, en 2016 ti\u00f1a 448 habitantes, dos cales 223 eran homes e 225 mulleres. Isto sup\u00f3n unha diminuci\u00f3n de habitantes con respecto ao ano 2007 cando ti\u00f1a 490."}
{"id": "27357", "revid": "5863", "url": "https://gl.wikipedia.org/wiki?curid=27357", "title": "Bai\u00f3n, Vilanova de Arousa", "text": "San Xo\u00e1n de Bai\u00f3n \u00e9 unha parroquia que se localiza no concello de Vilanova de Arousa. Segundo o IGE, en 2016 ti\u00f1a 1\u00a0315 habitantes, dos cales 633 eran homes e 682 mulleres. Isto sup\u00f3n unha diminuci\u00f3n de habitantes con respecto ao ano 2007 cando ti\u00f1a 1\u00a0511.\nHistoria.\nDe 1936 a 1945 pertenceu ao concello de Vilagarc\u00eda de Arousa.\nPatrimonio.\nAmais da igrexa de San Xo\u00e1n, na parroquia est\u00e1 a capela de San Sim\u00f3n cun cruceiro ao seu car\u00f3n. Entre a arquitectura civil destaca o Pazo Bai\u00f3n."}
{"id": "27358", "revid": "25871", "url": "https://gl.wikipedia.org/wiki?curid=27358", "title": "Caleiro, Vilanova de Arousa", "text": "Santa Mar\u00eda de Caleiro \u00e9 unha parroquia que se localiza no concello de Vilanova de Arousa. Segundo o IGE, en 2016 ti\u00f1a 2\u00a0946 habitantes, dos cales 1\u00a0445 eran homes e 1\u00a0501 mulleres. Isto sup\u00f3n unha diminuci\u00f3n de habitantes con respecto ao ano 2007 cando ti\u00f1a 3\u00a0072.\nPatrimonio.\nA Igrexa de Santa Mar\u00eda de Caleiro, de orixe rom\u00e1nica e que conserva elementos da f\u00e1brica medieval, como a \u00e1bsida, e os canzorros."}
{"id": "27359", "revid": "89787", "url": "https://gl.wikipedia.org/wiki?curid=27359", "title": "Deiro, Vilanova de Arousa", "text": "San Miguel de Deiro \u00e9 unha parroquia que se localiza no concello de Vilanova de Arousa. Segundo o IGE, en 2016 ti\u00f1a 1\u00a0750 habitantes distribu\u00eddos en 5 entidades de poboaci\u00f3n, dos cales 883 mulleres e 867 homes. Isto sup\u00f3n unha diminuci\u00f3n de habitantes con respecto aos anos 2010, cando ti\u00f1a 1\u00a0759, e 2005, cando ti\u00f1a 1\u00a0795."}
{"id": "27361", "revid": "5863", "url": "https://gl.wikipedia.org/wiki?curid=27361", "title": "Tremoedo, Vilanova de Arousa", "text": "Santo Estevo de Tremoedo \u00e9 unha parroquia que se localiza no concello de Vilanova de Arousa. Segundo o IGE, en 2016 ti\u00f1a 886 habitantes distribu\u00eddos en 10 entidades de poboaci\u00f3n, dos cales 447 eran homes e 439 mulleres. Isto sup\u00f3n unha diminuci\u00f3n de habitantes con respecto \u00f3s anos 2010, cando ti\u00f1a 962 veci\u00f1os, e 2005, cando eran 982."}
{"id": "27362", "revid": "98629", "url": "https://gl.wikipedia.org/wiki?curid=27362", "title": "Pedro Antonio de Alarc\u00f3n", "text": "Pedro Antonio de Alarc\u00f3n y Ariza, nado en Guadix o 10 de marzo de 1833 e finado en Madrid o 19 de xullo de 1891, foi un escritor e pol\u00edtico espa\u00f1ol.\nTraxectoria.\nNaceu no seo dunha familia de orixe fidalga pero de escasos recursos econ\u00f3micos. En 1847 comezou a estudar leis en Granada, pero por mor mala situaci\u00f3n econ\u00f3mica da familia ten que volver a Guadix, al\u00ed estuda teolox\u00eda e no seminario representou as s\u00faas primeiras comedias.\nEn 1853 deixou Guadix, instalouse en C\u00e1diz e dirixiu \"El Eco de Occidente\", de car\u00e1cter republicano e revolucionario onde publicou os seus primeiros relatos, despois dunha primeira estad\u00eda en Madrid, que resultou un fracaso, instalouse de novo en Granada, al\u00ed segue a editar \"El Eco de Occidente\" e organizou un grupo literario co\u00f1ecido como \"Cuerda granadina\".\nParticipou na sublevaci\u00f3n de 1854, dirix\u00edndoa en Granada e ocupando o concello, o dep\u00f3sito de armas e a capitan\u00eda xeneral, logo fundou \"La Redenci\u00f3n\" e en setembro marchou a Madrid xunto aos outros membros do grupo granadino, colaborou en \"El L\u00e1tigo\".\nAlarc\u00f3n sufriu unha mudanza ideol\u00f3xica cara a un catolicismo conservador. Colaborou en xornais como \"La Ilustraci\u00f3n\" ou \"El Mundo Pintoresco\" e participou na campa\u00f1a africana baixo o mando do xeneral Antonio Ros de Olano (1859-1860).\nMembro destacado da Uni\u00f3n Liberal de Leopoldo O'Donnell, foi deputado e senador e en 1875 ingresou na Real Academia Espa\u00f1ola"}
{"id": "27367", "revid": "1410", "url": "https://gl.wikipedia.org/wiki?curid=27367", "title": "D\u00eda Internacional da Muller", "text": "O D\u00eda Internacional da Muller, orixinalmente co\u00f1ecido como D\u00eda Internacional da Muller Traballadora, conmemorado cada 8 de marzo e reco\u00f1ecido pola ONU como unha xornada para reivindicar a igualdade e de facer balance sobre a situaci\u00f3n das mulleres na sociedade, \u00e9 xornada reco\u00f1ecida nalg\u00fans pa\u00edses. Tradicionalmente, grupos e asociaci\u00f3ns de mulleres militantes no feminismo ou no movemento obreiro preparan manifestaci\u00f3ns, por veces utilizando o nome orixinal, por todo o mundo, para facer ver as s\u00faas reinvindicaci\u00f3ns co fin de mellorar as condici\u00f3ns da muller, festexar os avances e loitar pola superaci\u00f3n dos atrancos. Comezou a ser celebrado pola ONU en 1975 para, finalmente, adoptar unha resoluci\u00f3n, en 1977, na que establece un D\u00eda das Naci\u00f3ns Unidas para os Dereitos das Mulleres e a Paz Internacional.\nHistoria.\nDe conformidade cunha declaraci\u00f3n do Partido Socialista de Am\u00e9rica logo de crear o Woman's National Committee, chamou a reivindicar os dereitos da muller o d\u00eda 28 de febreiro de 1909 que se celebrou en t\u00f3dolos Estados Unidos o primeiro D\u00eda Nacional da Muller, en conmemoraci\u00f3n dunha marcha celebrada o 8 de marzo de 1908 na que milleiros de mulleres marcharan protestando polo traballo dos menores e pedindo melloras nas condici\u00f3ns laborais e o dereito ao voto baixo o lema de \"Pan e rosas\", e que se seguiu celebrando o \u00faltimo domingo de febreiro ata 1913.\nNa II Conferencia Internacional de Mulleres Socialistas, dentro da reuni\u00f3n da Internacional Socialista celebrada en Copenhaguen, a l\u00edder do movemento alem\u00e1n de mulleres socialistas Clara Zetkin, propuxo a celebraci\u00f3n do D\u00eda Internacional da Muller Traballadora, baseada na celebraci\u00f3n que nos EUA se realizaba dende 1909 como \"Women's Day\", como homenaxe ao movemento en favor dos dereitos da muller e para axudar a conseguir o sufraxio feminino universal, a proposta foi aprobada unanimemente pola conferencia de m\u00e1is de 100 mulleres procedentes de 17 pa\u00edses, entre elas as tres primeiras mulleres elixidas para o parlamento fin\u00e9s.\nComo consecuencia da decisi\u00f3n adoptada en Copenhaguen o ano anterior, o D\u00eda Internacional da Muller celebrouse por primeira vez o 19 de marzo de 1911 en Alema\u00f1a, Austria, Dinamarca e Su\u00edza, con mitins aos que asistiron m\u00e1is de 1 mill\u00f3n de mulleres e homes. Ademais do dereito de voto e de ocupar cargos p\u00fablicos, esixiron o dereito ao traballo, \u00e1 formaci\u00f3n profesional e \u00e1 non discriminaci\u00f3n laboral.\nO 25 de marzo de 1911 tivo lugar a morte de 123 obreiras (ademais de 23 obreiros), a maior\u00eda inmigrantes italianas e xud\u00edas, dunha f\u00e1brica t\u00e9xtil de Nova York, a \"Triangle Shirt Waist Company\", debido a un incendio provocado probablemente por unha cabicha mal apagada que algu\u00e9n deitou nun caldeiro cheo de restos de tea que non fora baleirado en dous meses. A compa\u00f1\u00eda ocupaba os \u00faltimos 3 andares (8\u00ba, 9\u00ba e 10\u00ba) do Edificio Asch, e a traxedia debeuse a que os donos da f\u00e1brica pecharan todas as sa\u00eddas cara aos pisos inferiores, pr\u00e1ctica bastante com\u00fan na \u00e9poca para evitar o roubo de mercador\u00edas e descansos non permitidos. Este acontecemento tivo grandes repercusi\u00f3ns na lexislaci\u00f3n laboral dos Estados Unidos, e nas celebraci\u00f3ns posteriores do D\u00eda Internacional da Muller f\u00edxose referencia \u00e1s condici\u00f3ns laborais que conduciron ao desastre.\nNo marco dos movementos en prol da paz que xurdiron en v\u00e9speras da primeira guerra mundial, as mulleres rusas celebraron o seu primeiro D\u00eda Internacional da Muller o \u00faltimo domingo de febreiro de 1913. En 1914 celebrouse por vez primeira o 8 de marzo.\nOs acontecementos de 1917 en Rusia nesa data, e que foron parte dos movementos que converxeron na Revoluci\u00f3n de Outubro, contribu\u00edron a afianzar esta celebraci\u00f3n. As\u00ed, como reacci\u00f3n ante os 2 mill\u00f3ns de soldados rusos mortos na guerra, as mulleres rusas escolleron de novo o \u00faltimo domingo de febreiro para declararse en folga en demanda de \"pan e paz\". Os dirixentes pol\u00edticos criticaron a oportunidade da folga, pero as mulleres fix\u00e9rona de t\u00f3dolos xeitos. Catro d\u00edas despois o tsar viuse obrigado a abdicar e o goberno provisional concedeulles \u00e1s mulleres o dereito de voto. Ese hist\u00f3rico domingo foi o 23 de febreiro, segundo o calendario xuliano utilizado ent\u00f3n en Rusia, ou o 8 de marzo, segundo o calendario gregoriano utilizado noutros pa\u00edses.\nCo r\u00e9xime bolxevique xa establecido Alexandra Kollontai convenceu a Vladimir Lenin para facer a celebraci\u00f3n unha festa oficial na Uni\u00f3n Sovi\u00e9tica, a\u00ednda que seguiu a ser laborable ata 1965, cando se declarou non laborable. Tras a s\u00faa adopci\u00f3n polo goberno sovi\u00e9tico, a festa vencellouse cos partidos e gobernos socialistas e comunistas, os comunistas chineses celebr\u00e1rona desde 1922, e en Espa\u00f1a celebr\u00e1rona por primeira vez os comunistas en 1936. Tras o triunfo dos comunistas na China en 1949 converteuse nunha festa oficial na que as mulleres traballaban s\u00f3 media xornada.\nO vencellamento ao mundo socialista comezou a desaparecer cando as Naci\u00f3ns Unidas convidaron os estados membros a proclamar o 8 de marzo como o D\u00eda Internacional da Muller, o d\u00eda da ONU para os dereitos das mulleres e da paz mundial. Dende eses primeiros anos, o D\u00eda Internacional da Muller adquiriu unha nova dimensi\u00f3n mundial para as mulleres dos pa\u00edses desenvolvidos e en desenvolvemento. O crecente movemento internacional da muller, reforzado polas Naci\u00f3ns Unidas mediante catro conferencias mundiais sobre a muller, contribu\u00edu a que a conmemoraci\u00f3n sexa un punto de converxencia das actividades coordinadas en favor dos dereitos da muller e a s\u00faa participaci\u00f3n na vida pol\u00edtica e econ\u00f3mica. O D\u00eda Internacional da Muller \u00e9 cada vez m\u00e1is unha ocasi\u00f3n para reflexionar sobre os avances conseguidos, esixir cambios e celebrar os actos de valor e decisi\u00f3n de mulleres com\u00fans que desempe\u00f1aron unha funci\u00f3n extraordinaria na historia dos dereitos da muller.\nTradici\u00f3ns e costumes.\nO d\u00eda \u00e9 festa oficial non laborable en Acerbaix\u00e1n, Afganist\u00e1n, Angola, Armenia, Belar\u00fas, Burkina Faso, Casaquist\u00e1n, Camboxa, China (para as mulleres s\u00f3), Cuba, Guinea-Bissau, Eritrea, Kirguizist\u00e1n, Laos, Macedonia do Norte (s\u00f3 para as mulleres), Madagascar (s\u00f3 para as mulleres), Moldavia, Mongolia, Nepal (s\u00f3 para as mulleres), Rusia, Taxiquist\u00e1n, Turkmenist\u00e1n, Uganda, Ucra\u00edna, Uzbekist\u00e1n, Vietnam, Xeorxia, e Zambia.\nNalg\u00fans outros pa\u00edses, casos do Camer\u00fan, Croacia, Roman\u00eda, Bosnia e Hercegovina e Chile, non \u00e9 unha festa p\u00fablica pero a\u00ednda as\u00ed observase como se o fose.\nNoutros pa\u00edses, casos de Bulgaria e Roman\u00eda, obs\u00e9rvase tam\u00e9n como un equivalente do D\u00eda da Nai, no que os nenos dan pequenos regalos \u00e1s s\u00faas nais e avoas.\nEn Armenia, tras a s\u00faa independencia deixou de se celebrar o d\u00eda, no seu lugar o 7 de abril institu\u00eduse como a festa da beleza e a maternidade, que se converteu en popular, ao coincidir cunha das festas da Igrexa Armenia, a anunciaci\u00f3n, posteriormente volveu a introducirse a festa do 8 de marzo, e houbo discusi\u00f3n p\u00fablica sobre o feito de ter dous d\u00edas da muller, co\u00f1ec\u00e9ndose tam\u00e9n o per\u00edodo que vai do 8 de marzo ao 7 de abril como o mes da muller.\nEn Italia \u00e9 tradici\u00f3n que ese d\u00eda os homes dean mimosas \u00e1s mulleres.. Noutros pa\u00edses como Armenia, Belar\u00fas, Bosnia e Herzegovina, Brasil, Bulgaria, Croacia, Colombia, Eslovaquia, Eslovenia, Estonia, Hungr\u00eda, Casaquist\u00e1n, Kirguizist\u00e1n, Letonia, Lituania, Polonia, Macedonia, Moldavia, Montenegro, Ucra\u00edna, Roman\u00eda e Rusia \u00e9 costume darlles \u00e1s mulleres flores, e mais \u00e9 frecuente que os escolares leven regalos para as s\u00faas profesoras.\nEn moitos lugares, como \u00e9 o caso de Galicia, \u00e9 tradici\u00f3n a realizaci\u00f3n de actos, manifestaci\u00f3ns e marchas para reivindicar os dereitos das mulleres."}
{"id": "27378", "revid": "75439", "url": "https://gl.wikipedia.org/wiki?curid=27378", "title": "Lingua sa\u2019\u00eddica", "text": "O sa'\u00eddico, tam\u00e9n chamado sa\u00edtico, foi o dialecto da lingua copta m\u00e1is estendido no per\u00edodo pr\u00e9-isl\u00e1mico e \u00e9 no que se est\u00e1n escritos a maior\u00eda dos textos coptos.\nP\u00e9nsase que o sa'\u00eddico foi orixinariamente un dialecto rexional da zona de el-Ashmunein (en copto \u03e2\u2c99\u2c9f\u2ca9\u2c9b\u2c89\u2c93\u2c9b, \"Shmounein\") que adquiriu forma literaria arredor do ano 300, inclu\u00edndo traduci\u00f3ns de partes importantes da Biblia. No s\u00e9culo VI exist\u00eda unha ortograf\u00eda padr\u00f3n en todo Exipto e era utilizado por case todos os autores nativos. Desde comezos do s\u00e9culo IX enfrontouse co boh\u00e1rico e desapareceu no XIV.\nMentres que os textos escritos noutros dialectos coptos son fundamentalmente traduci\u00f3ns de textos literarios e relixiosos gregos, o sa'\u00eddico \u00e9 o \u00fanico dialecto que conta cun corpo orixinal de textos literarios e non literarios. Debido a que comparte a maior\u00eda das s\u00faas caracter\u00edsticas con outros dialectos do copto, a que ten poucas peculiaridades enxebres e ao corpus tan grande de textos co\u00f1ecidos, \u00e9 o dialecto que aprenden quen estudan copto, especialmente os que non pertencen \u00e1 Igrexa Copta."}
{"id": "27379", "revid": "624", "url": "https://gl.wikipedia.org/wiki?curid=27379", "title": "Sa\u00edtico", "text": ""}
{"id": "27380", "revid": "56817", "url": "https://gl.wikipedia.org/wiki?curid=27380", "title": "Lingua boha\u00edrica", "text": "O boha\u00edrico , tam\u00e9n chamado bo\u00e1rico (ou incluso menph\u00edtico), \u00e9 un dialecto da lingua copta. De todas as variantes da lingua copta, soamente o boha\u00edrico \u00e9 utilizado hoxe en d\u00eda, e soamente na liturxia da Igrexa Ortodoxa Copta, que o utiliza desde arredor do s\u00e9culo XI cando substitu\u00edu ao dialecto sah\u00eddico.\nConsid\u00e9rase en xeral que o dialecto boha\u00edrico (de \"buhaira\", mari\u00f1as, rexi\u00f3n mar\u00edtima) tivo a s\u00faa orixe no Baixo Exipto, na zona occidental do delta do Nilo. Os manuscritos m\u00e1is antigos datan do s\u00e9culo IV, a\u00ednda que a maior\u00eda son do s\u00e9culo IX e posteriores. Por\u00e9n isto puido ser debido soamente \u00e1s malas condici\u00f3ns para a preservaci\u00f3n, debido \u00e1 humidade da rexi\u00f3n do delta.\nO boha\u00edrico mostra varias caracter\u00edsticas conservadoras en canto a l\u00e9xico e fonolox\u00eda non atopadas noutros dialectos."}
{"id": "27381", "revid": "624", "url": "https://gl.wikipedia.org/wiki?curid=27381", "title": "Bo\u00e1rico", "text": ""}
{"id": "27382", "revid": "624", "url": "https://gl.wikipedia.org/wiki?curid=27382", "title": "Exipcio cl\u00e1sico", "text": ""}
{"id": "27383", "revid": "624", "url": "https://gl.wikipedia.org/wiki?curid=27383", "title": "\u1e0einkim", "text": ""}
{"id": "27384", "revid": "624", "url": "https://gl.wikipedia.org/wiki?curid=27384", "title": "Jinkim", "text": ""}
{"id": "27386", "revid": "98629", "url": "https://gl.wikipedia.org/wiki?curid=27386", "title": "Lingua g\u00f3tica", "text": "O g\u00f3tico foi unha lingua xerm\u00e1nica hoxe extinguida, a dos godos e, m\u00e1is particularmente, a dos visigodos. O g\u00f3tico \u00e9, pois, unha lingua indoeuropea. \u00c9 a m\u00e1is antiga das linguas xerm\u00e1nicas testemu\u00f1adas, pero non \u00e9 a orixe de ningunha lingua xerm\u00e1nica actual. Os documentos m\u00e1is antigos datan do s\u00e9culo IV. O g\u00f3tico cesa de ser usado correntemente a partir da segunda metade do s\u00e9culo VI en raz\u00f3n dos desastres visigodos contra os francos, da destruci\u00f3n dos godos de Italia (os ostrogodos), da conversi\u00f3n ao catolicismo dos Godos de Hispania, da latinizaci\u00f3n e romanizaci\u00f3n, do illamento xeogr\u00e1fico etc. A lingua goda sobrevivir\u00eda polo menos ata mediados do s\u00e9culo VII en Hispania, pero o franco Walahfrid Strabo menciona que ao principio do s\u00e9culo IX, a\u00ednda se falaba g\u00f3tico no curso inferior do Danubio e nas monta\u00f1as illadas de Crimea. Os termos que parecen pertencer ao g\u00f3tico atopados nos manuscritos posteriores (recollidos no s\u00e9culo XVI) de Crimea non se corresponden se cadra exactamente coa mesma lingua.\nO car\u00e1cter arcaico do g\u00f3tico fai del unha lingua b\u00e1sica en Ling\u00fc\u00edstica comparada.\nPor raz\u00f3ns de lexibilidade, as partes que atinxen ao alfabeto g\u00f3tico e \u00e1 pronuncia da lingua constit\u00faen artigos separados.\nTestemu\u00f1os.\nO g\u00f3tico est\u00e1 testemu\u00f1ado por un n\u00famero pequeno de documentos, que non permiten restitu\u00edlo cunha grande precisi\u00f3n:\nAs\u00ed, cando se fala de g\u00f3tico, tr\u00e1tase a maior\u00eda das veces do de Wulfila, pero os documentos son maioritariamente do s\u00e9culo VI, \u00e9 dicir, ben posteriores. Como esta lista non \u00e9 exhaustiva, poderemos referirnos a esta p\u00e1xina externa para unha descrici\u00f3n m\u00e1is precisa dos testemu\u00f1os da lingua.\nAlfabeto.\n\"Artigo completo: Alfabeto g\u00f3tico. Resumo :\"\nSistema fonol\u00f3xico e fon\u00e9tico.\n\"Artigo completo: Fonolox\u00eda do g\u00f3tico\"\nO g\u00f3tico co\u00f1eceu a primeira mutaci\u00f3n conson\u00e1ntica do xerm\u00e1nico com\u00fan (ou lei de Grimm) as\u00ed como a lei de Verner; \u00e9 demasiado antigo como para ter sufrido a segunda mutaci\u00f3n conson\u00e1ntica, propia do antigo alto alem\u00e1n.\nPodemos determinar con m\u00e1is ou menos precisi\u00f3n a maneira na que se pronunciaban as palabras g\u00f3ticas de Wulfila grazas \u00e1 fon\u00e9tica comparada, principalmente. Ademais, como Wulfila intentaba seguir o m\u00e1is pos\u00edbel o texto grego que estaba a traducir, sabemos que empregou para o seu alfabeto convenci\u00f3ns id\u00e9nticas \u00e1s do grego desta \u00e9poca, cousa que por deduci\u00f3n permite adivi\u00f1ar a s\u00faa pronunciaci\u00f3n, pois a do grego nos \u00e9 ben co\u00f1ecida.\n\"Continuaci\u00f3n...\"\nMorfolox\u00eda.\nSistema nominal.\nO car\u00e1cter arcaico do g\u00f3tico permitiulle conservar trazos propios das linguas indoeuropeas que non te\u00f1en necesariamente as linguas xerm\u00e1nicas modernas, como unha flexi\u00f3n nominal bastante m\u00e1is rica en casos; atopamos en g\u00f3tico o nominativo, o acusativo, o xenitivo e o dativo (as\u00ed como algunhas pegadas dun vocativo a mi\u00fado id\u00e9ntico ao nominativo, por veces ao acusativo). A t\u00edtulo de comparaci\u00f3n, das linguas xerm\u00e1nicas s\u00f3 o island\u00e9s e o alem\u00e1n pos\u00faen a\u00ednda todos estes casos. Est\u00e1n representados os tres x\u00e9neros IE , entre eles o neutro (como en alem\u00e1n, noruegu\u00e9s e island\u00e9s e, en certo modo, como en holand\u00e9s, dan\u00e9s e sueco, que opo\u00f1en o neutro ao \u00abx\u00e9nero com\u00fan\u00bb (\"genus commune\"), \u00e9 dicir, unha s\u00edntese do masculino e do feminino). Os nomes e adxectivos decl\u00ednanse segundo dous n\u00fameros: singular e plural.\nUnha das caracter\u00edsticas m\u00e1is rechamantes desta familia de linguas \u00e9 a oposici\u00f3n entre as flexi\u00f3ns nominais febles (simplificado: a terminaci\u00f3n conson\u00e1ntica [n] do ra\u00edz) e fortes (simplificando: a terminaci\u00f3n voc\u00e1lica do ra\u00edz e con mestura de desinencias propias dos pronomes), oposici\u00f3n que se imp\u00f3n particularmente en g\u00f3tico. Mentres que para un nome dado, s\u00f3 \u00e9 pos\u00edbel unha soa flexi\u00f3n (segundo a final do ra\u00edz) certos adxectivos poden seguir unha ou outra flexi\u00f3n, en funci\u00f3n do seu valor: un adxectivo empregado de maneira determinada e acompa\u00f1ado dunha forma pronominal de\u00edctica, como o pronome demostrativo \"sa\", \"\u00feata\", \"so\" que desempe\u00f1a o papel dun artigo definido, decl\u00ednase na forma feble; decl\u00ednanse na forma forte os adxectivos non determinados. Este proceso a\u00ednda o atopamos en alem\u00e1n, por exemplo, onde se di que sen artigo definido, o adxectivo leva as s\u00faas marcas flexivas:\nEn g\u00f3tico, os adxectivos cualificativos (tam\u00e9n en superlativo en \"-ist\" e \"-ost\") e o participio pasado poden seguir as d\u00faas flexi\u00f3ns; s\u00f3 seguen a feble certos pronomes como \"sama\" (\u00abid\u00e9ntico\u00bb, \"cf.\" ingl\u00e9s \"same\"), certos adxectivos, como \"un\u0195eila\" (\u00abincesante\u00bb; para a ra\u00edz \"\u0195eila\", \u00abtempo\u00bb, \"cf.\" ingl\u00e9s \"while\", \u00abmentres que\u00bb), os adxectivos en grao comparativo, os participios presentes etc. s\u00f3 seguen a forte: \"\u00e1ins\" (\u00abuns\u00bb), os adxectivos posesivos, os indefinidos etc.\nLimitar\u00e9monos a dar alg\u00fans exemplos das declinaci\u00f3ns nominais e adxectivas que opo\u00f1en as flexi\u00f3ns forte e feble:\nEsta t\u00e1boa, por suposto, non proporciona paradigmas completos (hai, en efecto, desinencias secundarias, sobre todo no neutro singular forte, irregularidades etc). Unha versi\u00f3n exhaustiva dos tipos de flexi\u00f3n presentar\u00edase as\u00ed para os nomes (as flexi\u00f3ns son tratadas de maneira exhaustiva nun artigo \u00e1 parte):\nO sistema do adxectivo segue moi de preto o do substantivo: at\u00f3panse os mesmos tipos de flexi\u00f3n.\nSistema pronominal.\nO g\u00f3tico pos\u00fae un xogo completo de pronomes, persoais (as\u00ed como un reflexivo \u00fanico para as tres persoas), posesivos, demostrativos (simples e compostos), relativos, interrogativos e indefinidos. Estes seguen unha serie de flexi\u00f3ns particulares (que recolleu en parte a flexi\u00f3n nominal forte), a semellanza das outras linguas indoeuropeas. O trazo m\u00e1is salient\u00e1bel \u00e9 sen d\u00fabida a conservaci\u00f3n do dual, n\u00famero relativo a d\u00faas persoas ou cousas, mentres que o plural atinxe ao que pasa de dous. As\u00ed, \u00abn\u00f3s os dous\u00bb e \u00ab n\u00f3s (m\u00e1is de dous)\u00bb dise respectivamente \"wit\" e \"weis\". Mentres que o dual era utilizado en indoeuropeo en todas as categor\u00edas capaces de expresaren o n\u00famero (atop\u00e1molo as\u00ed en grego e en s\u00e1nscrito, por exemplo), \u00e9 digno de menci\u00f3n que o g\u00f3tico s\u00f3 o conservase nos pronomes.\nO pronome demostrativo simple \"sa\" (neutro: \"\u00feata\", feminino: \"so\", da mesma orixe c\u00f3 artigo grego \u1f41, \u03c4\u03cc, \u1f21, \u00e9 dicir \"*so\", \"*seh2\", \"tod\"; para este \u00faltimo \"cf.\" tam\u00e9n lat\u00edn \"istud\"), \u00e9 utilizado como artigo e permite a construci\u00f3n de sintagmas nominais do tipo \"artigo definido + adxectivo d\u00e9bil + nome\".\nOutro trazo not\u00e1bel, os pronomes interrogativos empezan todos por \"\u0195-\", que contin\u00faa o fonema indoeuropeo \"*kw\" e se atopa efectivamente ao inicio de tales pronomes na lingua nai; \u00e9 as\u00ed que en ingl\u00e9s estes termos empezan xeralmente por \"wh-\", que pode, como en g\u00f3tico, notar [\u028d], en alem\u00e1n por \"w-\" [v], en sueco \"v-\" etc. Atopamos en lat\u00edn \"qu-\", en grego \u03c4 ou \u03c0 (sendo particular a evoluci\u00f3n de \"*kw\"), s\u00e1nscrito \"k-\" etc.\nO detalle da flexi\u00f3n pronominal \u00e9 obxecto dun artigo separado.\nSistema verbal.\nA gran maior\u00eda dos verbos g\u00f3ticos segue a conxugaci\u00f3n indoeuropea chamada \u00abtem\u00e1tica\u00bb, porque intercala unha vogal alternante \"*e/o\" entre a ra\u00edz e as desinencias. O lat\u00edn e o grego fan igual:\nA outra conxugaci\u00f3n, chamada \u00abatem\u00e1tica\u00bb, onde se engade directamente \u00e1 ra\u00edz outro xogo de desinencias, s\u00f3 subsiste en estado de vestixio, como en lat\u00edn ou en grego. O paradigma m\u00e1is importante \u00e9 o do verbo \u00abser\u00bb, que \u00e9 tam\u00e9n atem\u00e1tico en lat\u00edn, grego, s\u00e1nscrito etc.\nPor outra parte, os verbos est\u00e1n tam\u00e9n divididos en dous grandes grupos, os verbos febles e os verbos fortes. Os febles caracter\u00edzanse por un pret\u00e9rito formado engadindo un sufixo en dental \"-da\" / \"-ta\", como no participio pasado, \"-\u00fe\" / \"-t\", mentres que os fortes utilizan para o pret\u00e9rito un xogo de alternancias voc\u00e1licas (modificaci\u00f3n da vogal da ra\u00edz) e / ou de reduplicaci\u00f3n da primeira consoante da ra\u00edz (como en grego e en s\u00e1nscrito para o perfecto) sen sufixo particular. Esta dicotom\u00eda at\u00f3pase en alem\u00e1n, ingl\u00e9s, island\u00e9s, entre outras linguas xerm\u00e1nicas:\nA flexi\u00f3n verbal pos\u00fae d\u00faas di\u00e1teses (ou \u00abvoces\u00bb), a activa e a pasiva (derivada da antiga voz media), tres n\u00fameros (singular, dual \u2013ag\u00e1s a terceira persoa- e plural), dous tempos, (presente e pret\u00e9rito -un antigo perfecto-), tres modos persoais (indicativo, subxuntivo -un antigo optativo- e imperativo), as\u00ed como tres series de formas nominais do verbo, un infinitivo presente as\u00ed como un participio presente activo e pasado pasivo. Non est\u00e1n representados todos os tempos e todas as persoas e todos os modos e todas as voces, empregando a conxugaci\u00f3n un sistema supletivo para certas formas.\nFinalmente, \u00e9 digna de menci\u00f3n a existencia de verbos chamados \u00abpret\u00e9rito-presentes\u00bb: tr\u00e1tase de antigos perfectos indoeuropeos que foron reinterpretados como presentes. As\u00ed \"w\u00e1it\", do indoeuropeo \"*woid-h2e\" (verbo \u00abver\u00bb en perfecto), atopa a s\u00faa correspondencia exacta en s\u00e1nscrito \"v\u00e9da\" e en grego \u03dc\u03bf\u1f36\u03b4\u03b1, que significan etimoloxicamente \u00abeu vin\u00bb (senso perfecto) de onde \u00abeu sei\u00bb (senso preterito-presente). O caso \u00e9 similar en lat\u00edn con \"n\u014du\u012b\": \u00absouben\u00bb de onde \u00abeu sei\u00bb. Entre os verbos preterito-presentes c\u00f3ntase tam\u00e9n tam\u00e9n \"\u00e1ihan\" (\u00abposu\u00edr\u00bb), \"kunnan\" (\u00abco\u00f1ecer\u00bb, \"cf.\" alem\u00e1n \"kennen\") etc."}
{"id": "27388", "revid": "23204", "url": "https://gl.wikipedia.org/wiki?curid=27388", "title": "Jos\u00e9 Ricardo D\u00edaz Pardeiro", "text": "Jos\u00e9 Ricardo D\u00edaz Pardeiro, nado en Ferreira do Valadouro (O Valadouro) o 19 de novembro de 1944 e finado na Coru\u00f1a o 7 de marzo de 2022, foi un escritor e historiador galego.\nTraxectoria.\nExerceu coma catedr\u00e1tico de Xeograf\u00eda e Historia no IES Eusebio da Guarda da Coru\u00f1a.\nPublicou diversos libros e traballos de investigaci\u00f3n hist\u00f3rica e colaborou en xornais como \"La Voz de Galicia\" e \"La Opini\u00f3n\", nos que analizou a historia da Coru\u00f1a. Aplica a sociolox\u00eda hist\u00f3rica \u00e1 an\u00e1lise da sociedade, tomando como fonte hist\u00f3rica o teatro, unha manifestaci\u00f3n do lecer e do tempo libre que serviu para estudar a sociedade coru\u00f1esa desde 1882 a 1915, con resultados semellantes aos empregados con outras fontes econ\u00f3micas ou pol\u00edticas.\nColaborou nos estudos sobre a figura do dramaturgo coru\u00f1\u00e9s Manuel Linares Rivas, dirixidos por Fidel L\u00f3pez Criado, profesor de Literatura Espa\u00f1ola da Universidade da Coru\u00f1a. Realizou un ensaio sobre a figura de Wenceslao Fern\u00e1ndez Fl\u00f3rez, \"Un escritor de pensamento liberal\", no que estuda a ideolox\u00eda do escritor de Cecebre a ra\u00edz da s\u00faa obra \"O malvado Carabel\", que confirma o talante liberal e cr\u00edtico de Fern\u00e1ndez Fl\u00f3rez, en contraposici\u00f3n coa idea que del se ti\u00f1a de ser un escritor de pensamento ultraconservador."}
{"id": "27406", "revid": "117832", "url": "https://gl.wikipedia.org/wiki?curid=27406", "title": "Xes\u00fas de Toro Santos", "text": ""}
{"id": "27408", "revid": "132", "url": "https://gl.wikipedia.org/wiki?curid=27408", "title": "ZP", "text": ""}
{"id": "27409", "revid": "98629", "url": "https://gl.wikipedia.org/wiki?curid=27409", "title": "Avril Lavigne", "text": "Avril Ramona Lavigne, nada en Belleville (Ontario) o 27 de setembro de 1984, \u00e9 unha cantante canadense, pertencente \u00e1 vaga do x\u00e9nero musical \"skate punk\". A s\u00faa m\u00fasica est\u00e1 catalogada en moitos estilos, \u00e9 un h\u00edbrido de pop-rock, cunhas canci\u00f3ns na s\u00faa maior\u00eda mel\u00f3dicas pero acompa\u00f1adas por fortes guitarras.\nTraxectoria.\nCreceu en Napanee, unha vila de Ontario. Xa de nova comezou a cantar gospel no coro da igrexa local, e participaba en festivais e concursos. Tras ga\u00f1ar un con 12 anos, cantou con Shania Twain. Con 16 anos, e sen rematar os seus estudos secundarios, emigrou xunto seu irm\u00e1n aos Estados Unidos de Am\u00e9rica para probar fortuna. Nunha viaxe a Nova York foi descuberta po Antonio \"LA\" Reid (produtor de Pink) mentres cantaba versi\u00f3ns de m\u00fasica country na librer\u00eda Chapters. En breve fichou por Arista Records coa axuda do co\u00f1ecido compositor Cliff Magnes e con The Matrix no tim\u00f3n empezou a gravaci\u00f3n de Let Go onde Avril escribiu a maior\u00eda dos temas. O seu primeiro \u00e1lbum vendeu ata a data 14 mill\u00f3ns de copias, ademais de ser nomeada a 8 premios Grammy.\nA\u00ednda que ten fama de rebelde e antip\u00e1tica cos seus fans, o certo \u00e9 que non deixaron de apoiala al\u00e1 onde vai, esgotando as entradas dos seus concertos en pouco tempo e imitando ese estilo tan particular.\nCoa publicaci\u00f3n de \"Under my Skin\", vemos unha Avril m\u00e1is madura, afastada da s\u00faa imaxe rebelde e que se atreve a compo\u00f1er temas m\u00e1is persoais onde reflicte os problemas t\u00edpicos das rapazas adolescentes.\nDiscograf\u00eda.\nPa\u00edses de mercado musical: Estados Unidos (EUA), Reino Unido (UK), Canad\u00e1 (CAN), Australia (AUS), Nova Zelandia (NZ) e M\u00e9xico (MEX).\nSingles.\nPa\u00edses de mercado musical: Estados Unidos (EUA), Reino Unido (UK), Canad\u00e1 (CAN), Australia (AUS) e M\u00e9xico (MEX).\nBanda.\nEx-integrantes: \nPremios e nomeamentos.\n2002.\nMTV Music Video Award \nMTV Music Video Award Latin \nWorld Music Awards\nGrammy Awards \n2003.\nJuno Awards \nIvor Novello Award\nRadio Music Awards\nGrammy Awards \nAmerican Music Awards\n2004.\nWorld Music Awards \nMTV Video Music Awards Latin America \nNickelodeon Kids' Choice Awards \nMuch Music Video Awards\nNRJ Music Awards\nCommon Sense Media Award\nMTV Video Music Awards\nAmerican Music Awards\nJuno Awards\n2005.\nJuno Awards"}
{"id": "27412", "revid": "85894", "url": "https://gl.wikipedia.org/wiki?curid=27412", "title": "Juanjo S\u00e1ez", "text": "Juanjo S\u00e1ez Domper (Barcelona, 1972), debuxante e ilustrador catal\u00e1n, estrela da nova cultura indie barcelonesa.\nVida e obra.\nJuanjo S\u00e1ez naceu en Barcelona en 1972. Neto de pasteleiro e fillo dun representante dunha pequena empresa t\u00e9xtil, de complexi\u00f3n mi\u00fada e con crises asm\u00e1ticas desde os tres anos, estudar\u00e1 na Escola Massana de arte e dese\u00f1o, onde comeza a s\u00faa carreira no mundo do c\u00f3mic da man de \"C\u00edrculo Primigenio\", un fanzine de referencia de mediados dos noventa feito na propia escola. Publicou en revistas gratu\u00edtas de tendencias como AB e .H (Punto hache). Na actualidade colabora en xornais como El Peri\u00f3dico de Catalunya, La Vanguardia e El Mundo e en publicaci\u00f3ns musicais como Rock de Lux e Factory.\n\u00c9 autor de traballos publicitarios para diversos clubs e para festivais de m\u00fasica: Guti\u00e9rrez Festival, Dr. Music, Benicassim. Dese\u00f1ou portadas de discos para a discogr\u00e1fica Cosmos Records e realizou o anuncio de animaci\u00f3n para o Festival \"Curt Ficcions\" e a campa\u00f1a de publicidade \"Menta\" (Cable, telefon\u00eda e Internet de Catalu\u00f1a). Esporadicamente colabora en tarefas de animaci\u00f3n de curtametraxes.\nO estilo.\nPosuidor dun humor \u00e1cido e punxente e dun estilo altamente persoal, o seu grafismo na\u00eff, de trazo case infantil, directo e minimalista, retrata a cultura, tanto alternativa como de masas, da Barcelona (ou, para o caso, de moitas outras urbes) de comezos do s\u00e9culo XXI: a prensa gratu\u00edta, as profesi\u00f3ns modernas (dese\u00f1adores, modelos, fot\u00f3grafos, artistas e produtores independentes, djs etc.), o mundo da censura e da autocensura, a omnipresenza do dese\u00f1o, da moda e da publicidade, a obsesi\u00f3n polas marcas, os festivais, o techno, os clubs e o movemento gay, ou o seu propio oficio de publicista e ilustrador.\nEn \"Vivindo do conto\" (\"Viviendo del cuento\"), unha especie de historia autobiogr\u00e1fica constru\u00edda a partir das tiras publicadas en .H , \u00e9 capaz de facer un personaxe de si mesmo para convertelo en protagonista, \u00e1 vez ir\u00f3nico e sentimental, da cr\u00f3nica urbana e underground do seu tempo. Juanjo S\u00e1ez esgarabatea nos seus debuxos coa inxenuidade con que o far\u00eda un neno de escola no seu caderno. Serv\u00edndose dunha deliberada falta de virtuosismo, os seus debuxos sinxelos recrean, a trav\u00e9s das s\u00faas cores puras e coa lingua directa e espont\u00e1nea de quen se dirixe a un amigo, as s\u00faas experiencias como ilustrador e aprendiz de publicitario \u00f3 longo de dez anos.\nOs debuxos e textos manuscritos de Juanjo S\u00e1ez (na ant\u00edtese est\u00e9tica do seu compatriota Jordi Labanda) son a mellor demostraci\u00f3n de que todo o mundo pode ser artista a pesar (ou grazas) \u00f3s seus erros e imperfecci\u00f3ns. S\u00f3 \u00e9 necesario, como indica Pepo P\u00e9rez, ter algo que expresar, e a ousad\u00eda e vontade para facelo.\nGalard\u00f3ns.\nNo campo da publicidade, o seu talento e orixinalidade foron reco\u00f1ecidos cun primeiro premio do Festival de Publicidade de San Sebasti\u00e1n e dous ouros en Cannes."}
{"id": "27414", "revid": "98629", "url": "https://gl.wikipedia.org/wiki?curid=27414", "title": "Escala maior", "text": "Unha escala maior \u00e9 unha escala musical na que o intervalo entre a primeira nota (t\u00f3nica) e a terceira \u00e9 de dous tons (terceira maior). Evolucionou a partir do modo xonio da m\u00fasica grega e as s\u00faas notas son, en Do:\nDo-Re-Mi-Fa-Sol-La-Si, e os seus intervalos:\nT-T-S-T-T-T-S"}
{"id": "27415", "revid": "5782077", "url": "https://gl.wikipedia.org/wiki?curid=27415", "title": "Non hai misericordia", "text": "Non hai misericordia \u00e9 unha obra literaria de Xel\u00eds de Toro, publicada en 1990 por Edici\u00f3ns Positivas. Foi ga\u00f1adora do I Premio de Narrativa Cidade de Lugo.\nTrama.\nA obra xira arredor dun programa de radio. Nel lense relatos cun vencello com\u00fan: a violencia en diversos \u00e1mbitos. No programa vanse lendo os contos, e ao remate de cada un son comentados por un soci\u00f3logo, un te\u00f3logo, un psic\u00f3logo, un asistente social e polo propio autor.\n1.\nO primeiro conto fala dun grupo de amigos formado por V\u00edctor (un camareiro), M\u00f3nica (a s\u00faa moza), Gabi e S\u00f3crates. Os amigos adoitan pasar a tarde no bar onde traballa V\u00edctor, at\u00e9 que un d\u00eda este, farto da s\u00faa situaci\u00f3n laboral, abandona o traballo. Esa mesma tarde deciden ir de festa os catro.\nA ra\u00edz de usaren a mesma m\u00e1quina comecartos, \u00fanese ao grupo Lamas, un home que se converte en millonario ao vender un baixo comercial, e que devece por entrar no c\u00edrculo social pudente da vila.\nComezan a beber xuntos por bares e pubs, e cando xa Lamas comeza a estar b\u00e9bedo, amosando un inequ\u00edvoco interese sexual por M\u00f3nica, V\u00edctor dec\u00e1tase e faille saber que se poder\u00eda chegar a un acordo para se deitaren. Logo de mercar coca\u00edna nunha discoteca, marchan en coche a outra con V\u00edctor guiando o veh\u00edculo. De s\u00f3cato para o coche, e comezan a mallar en Lamas.\nO proceso \u00e9 analizado na radio desde diferentes puntos de vista: m\u00e1is al\u00e1 da violencia final da malleira, observan as causas que levan a V\u00edctor a deixar o traballo e ao grupo a actuar dese xeito.\n2.\nNo segundo relato a protagonista \u00e9 Rosa, unha dependenta duns 40 anos, nai de d\u00faas fillas, que co seu salario mant\u00e9n tam\u00e9n ao seu home, desempregado. Pola ma\u00f1\u00e1, antes de ir ao traballo, atopa o corpo de Lamas na beirav\u00eda, e avisa ao bar que hai preto. Pola ma\u00f1\u00e1 a xornada de traballo \u00e9 normal, ag\u00e1s pola visita da polic\u00eda para que lles conte o que saiba do corpo atopado.\nAo mediod\u00eda regresa a casa, pero tras unha discusi\u00f3n porque o marido non colabora nas tarefas da casa, este d\u00e1lle un bofet\u00f3n. Pola tarde dille a unha clienta que non se d\u00e1 decidido por uns zapatos que non lle rompa a cabeza, e o xefe dille que quede ao remate para falaren. O xefe, comeza rif\u00e1ndolle, para acabar abusando sexualmente dela no propio despacho. Ela d\u00e9ixase facer, consciente de que o seu posto de traballo \u00e9 sumamente importante para alimentar \u00e1s s\u00faas fillas.\nAntes de chegar a casa para nun bar ao que adoitaba ir de nova, coas amigas, pero dec\u00e1tase de que xa nada \u00e9 o mesmo.\nXa na cama, antes de durmir, o marido volve abusar dela.\nA an\u00e1lise na radio deste relato ten tam\u00e9n diferentes puntos de vista, agrav\u00e1ndose coa chamada dunha o\u00ednte protestando porque os comentaristas son todos homes.\n3.\nO terceiro conto fala dun grupo de rock and roll, Os Gladiadores, que vai dar un concerto importante, pois van ser vistos polo membro dunha compa\u00f1\u00eda discogr\u00e1fica]]. O concerto sae ben, con moito p\u00fablico. As letras do grupo falan de desencanto coa vida para a xente da s\u00faa idade e da falta de esperanza.\nAo remate do concerto o da discogr\u00e1fica fala con eles. Dilles que soan ben, pero que deben modificar varios aspectos (coma as letras) e substitu\u00edr o bater\u00eda.\nA an\u00e1lise c\u00e9ntrase na violencia do mercado, que non s\u00f3 comercia con todo e mercantiliza os produtos, sen\u00f3n que esixe que estes se adapten \u00e1s leis do mesmo.\n4.\nO cuarto relato fala de Carlos, amigo dos membros de Os Gladiadores e camareiro ocasional do pub onde tocaron. Traballa tam\u00e9n de locutor na emisora de radio p\u00fablica, e o d\u00eda seguinte ao concerto ten unha oposici\u00f3n para o seu posto, no que leva traballando dous anos facendo un programa de m\u00fasica. Malia que conta co posto, antes das probas o t\u00e9cnico de son inf\u00f3rmalle de que xa est\u00e1 reservado para unha moza, filla de algu\u00e9n importante, e que non conte con el.\nAqu\u00ed anal\u00edzase a necesidade de poder, o xeito de facer e recibir favores no mundo laboral en xeral e da administraci\u00f3n en particular.\nEp\u00edlogos.\nHai dous relatos pequenos a modo de ep\u00edlogos. O primeiro ten por protagonista a Ricardo, o autor dos relatos comentados na radio. Fala que o xefe lle botou a rifa por mencionar na propia radio o tema da oposici\u00f3n \u00e1 praza, e reproch\u00e1ndolle tam\u00e9n que lle levase a contraria noutro momento do programa, ao reclamar que a o\u00ednte que chamara puidese dar a s\u00faa opini\u00f3n.\nO outro relato final fala de Rosa, a protagonista do segundo conto. Intente durmir na cama pero non \u00e9 quen, e acende a radio e escoita a an\u00e1lise dos comentaristas sobre a violencia. Finalmente, colle un encrucillado que deixaran na mesa as s\u00faas fillas, e non d\u00e1 atopado unha palabra: MISERICORDIA.\nEdici\u00f3ns.\nA obra foi publicada en decembro de 1990 por Edici\u00f3ns Positivas, editorial fundada nese mesmo ano por Paco Mac\u00edas e o propio Xel\u00eds de Toro, na colecci\u00f3n Narrativa, sendo reeditado en 1992 e 1998. En 2003 foi editada de novo por Xerais na colecci\u00f3n Peto Literaria."}
{"id": "27416", "revid": "98629", "url": "https://gl.wikipedia.org/wiki?curid=27416", "title": "Escala menor", "text": "Ch\u00e1mase Escala menor a escala diat\u00f3nicana que o seu intervalo entre a primeira nota (t\u00f3nica) e a terceira \u00e9 dun ton e medio (terceira menor). Evolucionou a partir do modo eolio da m\u00fasica grega e as s\u00faas notas son, en Do:\n La-Si-Do-Re-Mi-Fa-Sol,\ne os seus intervalos:\n T-S-T-T-T-S-T\nDe cada Escala maior p\u00f3dese obter unha escala menor a partir da s\u00faa sexta nota, estas son as chamadas escalas menores naturais, mais axi\u00f1a se viu que o intervalo dun semit\u00f3n entre a s\u00e9tima e a t\u00f3nica ti\u00f1a pouca forza resolutiva e diminuise, pasando as\u00ed \u00e1 escala menor harm\u00f3nica:\n T-S-T-T-S-TS-S\nEsta \u00e9 a escala que se utiliza para formar acordes en ton menor, pero o intervalo dun ton e medio resulta estra\u00f1o e pouco pr\u00e1ctico \u00e1 hora de elaborar melod\u00edas, polo que se eliminou, obt\u00e9ndose a escala menor mel\u00f3dica:\n T-S-T-T-T-T-S\nA\u00ednda que tam\u00e9n existen modos das escalas menores, non se usan normalmente e de feito non te\u00f1en nome."}
{"id": "27417", "revid": "85894", "url": "https://gl.wikipedia.org/wiki?curid=27417", "title": "Vilanova de Arousa, Vilanova de Arousa", "text": "San Cibr\u00e1n de Vilanova de Arousa \u00e9 unha parroquia que se localiza no concello de Vilanova de Arousa. Segundo o IGE, en 2016 ti\u00f1a 3\u00a0061 habitantes distribu\u00eddos en 7 entidades de poboaci\u00f3n, dos cales 1\u00a0487 eran homes e 1\u00a0574 mulleres. Isto sup\u00f3n un aumento de habitantes con respecto \u00f3 ano 2010, cando ti\u00f1a 3\u00a0021, e sobre todo respecto a 2005, cando eran 2\u00a0633."}
{"id": "27418", "revid": "98629", "url": "https://gl.wikipedia.org/wiki?curid=27418", "title": "Monopolo magn\u00e9tico", "text": "En f\u00edsica un monopolo magn\u00e9tico \u00e9 unha part\u00edcula hipot\u00e9tica que formulou por primeira vez Paul Dirac en 1931.\nTodos os im\u00e1ns que co\u00f1ecemos, \u00e9 dicir, obxectos que crean un campo magn\u00e9tico debido a que est\u00e1n imantados, son dipolos magn\u00e9ticos, \u00e9 dicir, pos\u00faen un \"polo\" norte dende o que saen as li\u00f1as de campo e un polo sur polo que as li\u00f1as de campo regresan \u00f3 interior do obxecto. Un monopolo magn\u00e9tico \u00e9 un concepto te\u00f3rico que define a un obxecto que s\u00f3 emita li\u00f1as de campo ou que s\u00f3 as recolla, un obxecto que s\u00f3 te\u00f1a polo norte ou polo sur. Non se co\u00f1ece polo momento ning\u00fan obxecto con esta caracter\u00edstica, a\u00ednda que as teor\u00eda do big bang pred\u00ed que nalg\u00fan lugar do universo deber\u00edan existir."}
{"id": "27419", "revid": "5863", "url": "https://gl.wikipedia.org/wiki?curid=27419", "title": "Ag\u00fcela, Antas de Ulla", "text": "San Mamede de Ag\u00fcela \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 46 habitantes (27 mulleres e 19 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 68 habitantes.\nXeograf\u00eda.\nSituada no suroeste do concello de Antas de Ulla, limita co concello de Rodeiro.\nFestas.\nFestas patronais na honra de San L\u00e1zaro."}
{"id": "27420", "revid": "1131", "url": "https://gl.wikipedia.org/wiki?curid=27420", "title": "Alvidr\u00f3n, Antas de Ulla", "text": "Santa Mar\u00eda de Alvidr\u00f3n \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 46 habitantes (27 homes e 19 mulleres), distribu\u00eddos en 3 entidades de poboaci\u00f3n (Alvidr\u00f3n, Fe\u00e1s e Mancegar), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 57 habitantes.\nXeograf\u00eda.\nEst\u00e1 situada ao norte do concello, separada polo r\u00edo Ulla do concello de Palas de Rei no lugar da Ponte Merc\u00e9.\nPatrimonio.\nA s\u00faa igrexa parroquial \u00e9 orixinalmente rom\u00e1nica do s\u00e9culo XII, conservando desa \u00e9poca canzorros nas \u00e1bsidas e a porta principal, con tripla arquivolta de medio punto, sendo sostida a maior delas por columnas acodilladas rematadas por capiteis con motivos vexetais. Un dos canzorros, co\u00f1ecido como A Nugalla, \u00e9 antropom\u00f3rfico, cunha man na boca e outra entre as pernas.\nFestas.\nCelebra festas patronais na honra de san Brais (3 de febreiro) e tam\u00e9n por santo Ant\u00f3n (13 de xu\u00f1o)."}
{"id": "27421", "revid": "29443", "url": "https://gl.wikipedia.org/wiki?curid=27421", "title": "Amoexa, Antas de Ulla", "text": "Santiago de Amoexa \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 88 habitantes (46 mulleres e 42 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 111 habitantes.\nXeograf\u00eda.\nSituada ao sur do concello. Ten medianas explotaci\u00f3ns leiteiras e como importantes extensi\u00f3ns de terreo dedicadas ao cultivo de casti\u00f1eiros novos.\nPatrimonio.\nA igrexa de Santiago de Amoexa data de finais do s\u00e9culo XII. Ten unha nave rectangular e \u00e1bsida semicircular. Presenta canzorros laterais con motivos xeom\u00e9tricos. Ao car\u00f3n da nave principal ten un amplo cuberto soportado por tres piares de canter\u00eda asentados nun baixo valado. Na \u00e1bsida sobresae a fiestra en arco de medio punto, con arquivolta que descansa nun par de columnas acodilladas. Os capiteis desas columnas est\u00e1n laboriosamente decorados.\nFestas.\nCelebra as festas patronais dedicadas \u00e1 Virxe do Rosario."}
{"id": "27422", "revid": "5863", "url": "https://gl.wikipedia.org/wiki?curid=27422", "title": "Antas de Ulla, Antas de Ulla", "text": "San Xo\u00e1n de Antas de Ulla \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 703 habitantes (360 mulleres e 343 homes), distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 653 habitantes. Nela sit\u00faase a vila de Antas de Ulla, capital do concello, que ten a s\u00faa orixe no n\u00facleo de Seoane (antigo nome da capital).\nFeira.\nCel\u00e9brase unha feira o 10 de cada mes, que nos \u00faltimos anos volveu cobrar vitalidade e relevancia.\nFestas.\nAs festas patronais cel\u00e9branse o 24 de xu\u00f1o na honra de San Xo\u00e1n e tam\u00e9n o 8 de setembro (Os Remedios). Logo est\u00e1n a Festa de Fin de Ano, a Festa da Xuventude, a festa dos ch\u00f3feres (Segundo domingo de xullo), o Magosto entre outros"}
{"id": "27423", "revid": "5863", "url": "https://gl.wikipedia.org/wiki?curid=27423", "title": "\u00c1rbol, Antas de Ulla", "text": "Santalla de \u00c1rbol \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 30 habitantes (18 homes e 12 mulleres), distribu\u00eddos en 2 entidades de poboaci\u00f3n (Randulfe e Funs\u00edn), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 41 habitantes.\nFestas.\nAs festas patronais son na honra de Santa Eulalia e da Santa Cruz."}
{"id": "27424", "revid": "5863", "url": "https://gl.wikipedia.org/wiki?curid=27424", "title": "Arcos, Antas de Ulla", "text": "Santa Mar\u00eda de Arcos \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 35 habitantes (20 mulleres e 15 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 40 habitantes.\nPatrimonio.\nIgrexa de Santa Mar\u00eda de Arcos, de estilo rom\u00e1nico do \u00faltimo terzo do s\u00e9culo XII, con reformas posteriores. Ten nave rectangular e \u00e1bsida m\u00e1is reducida. A portada ten tres arquivoltas ao exterior con arcos con roeis e gornici\u00f3n de xadrez que se apoian sobre columnas. O t\u00edmpano est\u00e1 ornamentado con cruz potenzada e catro arcos lobulados. Os catro capiteis son de follas e entrelazos exceptuando o dereito da arquivolta menor, que ten dez cabezas humanas, dispostas en d\u00faas filas superpostas. Fiestra no testeiro da \u00e1bsida con decoraci\u00f3n vexetal e moldurada. No interior da nave hai un arco triunfal, composto de d\u00faas arquivoltas de medio punto.\nFestas.\nCelebra as s\u00faas festas patronais o d\u00eda da Ascensi\u00f3n."}
{"id": "27425", "revid": "5863", "url": "https://gl.wikipedia.org/wiki?curid=27425", "title": "Areas, Antas de Ulla", "text": "Santa Cristina de Areas \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 82 habitantes (49 mulleres e 33 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 119 habitantes.\nXeograf\u00eda.\nAreas est\u00e1 situada no sueste do concello. A aldea da Somoza \u00e9 o punto m\u00e1is elevado do concello (720 m), no seu territorio est\u00e1 o monte Farelo.\nPatrimonio.\nA igrexa de Santa Cristina de Areas \u00e9 da primeira metade do s\u00e9culo XIX.\nFestas.\nCelebra as s\u00faas festas patronais na honra de San Lucas."}
{"id": "27426", "revid": "5863", "url": "https://gl.wikipedia.org/wiki?curid=27426", "title": "Barreiro, Antas de Ulla", "text": "San Cibrao de Barreiro \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 43 habitantes (21 mulleres e 22 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 67 habitantes.\nXeograf\u00eda.\nEst\u00e1 situada ao norte do concello. Foi unha das primeiras parroquias na que se levou a cabo a concentraci\u00f3n parcelaria.\nPatrimonio.\nA igrexa de San Cibrao de Barreiro \u00e9 un edificio de grandes dimensi\u00f3ns, con planta rectangular moi desproporcionada entre o ancho e o longo. Nos laterais da nave hai dous arcosolios de medio punto baleiros, que albergaron os retablos laterais do s\u00e9culo XVIII, hoxe desaparecidos.\nFestas.\nCelebra as s\u00faas festas patronais na honra de San Cibrao."}
{"id": "27427", "revid": "85894", "url": "https://gl.wikipedia.org/wiki?curid=27427", "title": "Casa de Naia, Antas de Ulla", "text": "Santa Mar\u00eda de Casa de Naia \u00e9 unha parroquia que se localiza no concello de Antas de Ulla. Segundo o IGE en 2011 ti\u00f1a 135 habitantes (60 mulleres e 75 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 158 habitantes.\nPatrimonio.\nNo lugar de Aboi sit\u00faase o \u00fanico h\u00f3rreo feito totalmente en pedra de toda a comarca.\nA parroquia foi co\u00f1ecida pola celebraci\u00f3n do Entroido, no que participaban activamente todos os veci\u00f1os.\nFestas.\nO 16 de agosto celebra as festas da Ascensi\u00f3n."}
{"id": "27428", "revid": "1131", "url": "https://gl.wikipedia.org/wiki?curid=27428", "title": "A Cervela, Antas de Ulla", "text": "San Miguel da Cervela \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 88 habitantes (47 mulleres e 41 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 112 habitantes.\nXeograf\u00eda.\nEst\u00e1 situada ao norte do concello, limita coa parroquia de Antas de Ulla. Est\u00e1 regada polo r\u00edo do Estanco (afluente do Ulla).\nFestas.\nCelebra as festas patronais o 29 de setembro na honra de San Miguel."}
{"id": "27429", "revid": "85894", "url": "https://gl.wikipedia.org/wiki?curid=27429", "title": "Cibreiro, Antas de Ulla", "text": "San Miguel de Cibreiro \u00e9 unha parroquia que se localiza no concello de Antas de Ulla. Segundo o IGE en 2009 ti\u00f1a 29 habitantes (16 homes e 13 mulleres), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 31 habitantes.\nXeograf\u00eda.\nEst\u00e1 situada no sueste do municipio, limita coa parroquia do Salto (Rodeiro).\nFestas.\nCelebra as s\u00faas festas patronais na honra de San Miguel."}
{"id": "27430", "revid": "85894", "url": "https://gl.wikipedia.org/wiki?curid=27430", "title": "Cuti\u00e1n, Antas de Ulla", "text": "San Xo\u00e1n de Cuti\u00e1n \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 31 habitantes (18 mulleres e 13 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 44 habitantes. Segundo o IGE, no 2014 a s\u00faa poboaci\u00f3n descendera ata os 26 habitantes, sendo 12 homes e 14 mulleres."}
{"id": "27431", "revid": "85894", "url": "https://gl.wikipedia.org/wiki?curid=27431", "title": "Dorra, Antas de Ulla", "text": "Santiago de Dorra \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 135 habitantes (69 homes e 66 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 150 habitantes. Segundo o IGE, no 2014 a s\u00faa poboaci\u00f3n descendera ata os 103 habitantes, sendo 47 homes e 56 mulleres."}
{"id": "27432", "revid": "85894", "url": "https://gl.wikipedia.org/wiki?curid=27432", "title": "Facha, Antas de Ulla", "text": "San Xiao de Facha \u00e9 unha parroquia que se localiza no concello de Antas de Ulla. Ten tres entidades de poboaci\u00f3n Segundo o IGE en 2019 ti\u00f1a 41 habitantes (16 homes e 25 mulleres), 29 menos ca en 2004 (42 mulleres e 28 homes), e 36 menos ca en 1999."}
{"id": "27433", "revid": "5863", "url": "https://gl.wikipedia.org/wiki?curid=27433", "title": "Olveda, Antas de Ulla", "text": "Santa Mar\u00eda de Olveda \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 95 habitantes (49 mulleres e 46 homes), distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 92 habitantes. Segundo o IGE, no 2014 a s\u00faa poboaci\u00f3n descendera ata os 66 habitantes, sendo 30 homes e 36 mulleres."}
{"id": "27434", "revid": "1131", "url": "https://gl.wikipedia.org/wiki?curid=27434", "title": "Peib\u00e1s, Antas de Ulla", "text": "San Lourenzo de Peib\u00e1s \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 72 habitantes (44 mulleres e 28 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 82 habitantes. Segundo o IGE, no 2014 a s\u00faa poboaci\u00f3n descendera ata os 47 habitantes, sendo 23 homes e 24 mulleres."}
{"id": "27435", "revid": "5863", "url": "https://gl.wikipedia.org/wiki?curid=27435", "title": "Queixeiro, Antas de Ulla", "text": "San Pedro de Queixeiro \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 44 habitantes (25 mulleres e 19 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 55 habitantes. Segundo o IGE, no 2014 a s\u00faa poboaci\u00f3n descendera ata os 33 habitantes, sendo 14 homes e 19 mulleres."}
{"id": "27436", "revid": "85894", "url": "https://gl.wikipedia.org/wiki?curid=27436", "title": "Reboredo, Antas de Ulla", "text": "Santiago de Reboredo \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 34 habitantes (18 mulleres e 16 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 46 habitantes. Segundo o IGE, no 2014 a s\u00faa poboaci\u00f3n descendera ata os 25 habitantes, sendo 14 homes e 11 mulleres."}
{"id": "27437", "revid": "5863", "url": "https://gl.wikipedia.org/wiki?curid=27437", "title": "O Rial, Antas de Ulla", "text": "Santo Andr\u00e9 do Rial \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 45 habitantes (24 mulleres e 21 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 50 habitantes. Segundo o IGE, no 2014 a s\u00faa poboaci\u00f3n descendera ata os 41 habitantes, sendo 23 homes e 18 mulleres."}
{"id": "27438", "revid": "85894", "url": "https://gl.wikipedia.org/wiki?curid=27438", "title": "San Fiz de Amarante, Antas de Ulla", "text": "San Fiz de Amarante \u00e9 unha parroquia que se localiza no concello de Antas de Ulla. Segundo o IGE en 2014 ti\u00f1a 87 habitantes (40 homes e 47 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 142 habitantes."}
{"id": "27439", "revid": "85894", "url": "https://gl.wikipedia.org/wiki?curid=27439", "title": "San Marti\u00f1o de Amarante, Antas de Ulla", "text": "San Marti\u00f1o de Amarante \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 56 habitantes (32 homes e 24 mulleres), distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 52 habitantes. Segundo o IGE, no 2014 a s\u00faa poboaci\u00f3n descendera ata os 64 habitantes, sendo 33 homes e 31 mulleres."}
{"id": "27440", "revid": "5863", "url": "https://gl.wikipedia.org/wiki?curid=27440", "title": "Santa Mari\u00f1a do Castro de Amarante, Antas de Ulla", "text": "Santa Mari\u00f1a do Castro de Amarante \u00e9 unha parroquia que se localiza no concello de Antas de Ulla. Segundo o IGE en 2011 ti\u00f1a 112 habitantes (58 mulleres e 54 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 139 habitantes.\nHistoria.\nSanta Mari\u00f1a chegou a ostentar a capitalidade do concello de Antas de Ulla.\nFestas.\nAs Festas do Cristo, que se celebran o primeiro domingo de agosto, te\u00f1en sona en toda a comarca."}
{"id": "27441", "revid": "25871", "url": "https://gl.wikipedia.org/wiki?curid=27441", "title": "Santiso, Antas de Ulla", "text": "Santalla de Santiso \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 38 habitantes (22 mulleres e 16 homes), nunha soa entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 32 habitantes. Segundo o IGE, no 2014 a s\u00faa poboaci\u00f3n descendera ata os 26 habitantes, sendo 10 homes e 16 mulleres."}
{"id": "27442", "revid": "5312", "url": "https://gl.wikipedia.org/wiki?curid=27442", "title": "D\u00e9cada", "text": "Unha d\u00e9cada \u00e9 un per\u00edodo de tempo que equivale a dez anos. Prov\u00e9n do prefixo grego deca- que significa dez. Tam\u00e9n se usa o voc\u00e1bulo decenio como sin\u00f3nimo de d\u00e9cada."}
{"id": "27443", "revid": "23204", "url": "https://gl.wikipedia.org/wiki?curid=27443", "title": "Santo Estevo do Castro de Amarante, Antas de Ulla", "text": "Santo Estevo do Castro de Amarante \u00e9 unha parroquia que se localiza no concello luges de Antas de Ulla. Segundo o IGE en 2013 ti\u00f1a 104 habitantes (53 mulleres e 51 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 143 habitantes.\nPatrimonio.\nNeste lugar est\u00e1 a Fortaleza de Castro de Amarante.\nFestas.\nCel\u00e9branse festividades na honra de San Francisco, San Bartolomeu e Santo Estevo."}
{"id": "27445", "revid": "5863", "url": "https://gl.wikipedia.org/wiki?curid=27445", "title": "Senande, Antas de Ulla", "text": "San Miguel de Senande \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 51 habitantes (26 homes e 25 mulleres), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 54 habitantes. Segundo o IGE, no 2014 a s\u00faa poboaci\u00f3n descendera ata os 46 habitantes, sendo 22 homes e 24 mulleres."}
{"id": "27446", "revid": "85894", "url": "https://gl.wikipedia.org/wiki?curid=27446", "title": "Terra Ch\u00e1, Antas de Ulla", "text": "San Xurxo de Terra Ch\u00e1 \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 64 habitantes (36 homes e 28 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 67 habitantes. Segundo o IGE, no 2014 a s\u00faa poboaci\u00f3n descendera ata os 61 habitantes, sendo 35 homes e 26 mulleres."}
{"id": "27447", "revid": "5863", "url": "https://gl.wikipedia.org/wiki?curid=27447", "title": "Vilanu\u00f1e, Antas de Ulla", "text": "San Salvador de Vilanu\u00f1e \u00e9 unha parroquia que se localiza no concello de Antas de Ulla. Ten unha \u00fanica entidade de poboaci\u00f3n.\nDemograf\u00eda.\nSegundo o IGE en 2014 ti\u00f1a once habitantes (catro homes e sete mulleres), a mesma cantidade que en 2011, cando estaban al\u00ed censados 5 homes e 6 mulleres. Segundo o padr\u00f3n municipal de 2004 ti\u00f1a doce habitantes (sete mulleres e cinco homes), a mesma cantidade que en 1999."}
{"id": "27448", "revid": "25871", "url": "https://gl.wikipedia.org/wiki?curid=27448", "title": "Vilapoupre, Antas de Ulla", "text": "San Marti\u00f1o de Vilapoupre \u00e9 unha parroquia que se localiza no concello de Antas de Ulla. Segundo o padr\u00f3n municipal de 2004 ti\u00f1a 100 habitantes (59 homes e 41 mulleres), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 106 habitantes. Segundo o IGE, no 2014 a s\u00faa poboaci\u00f3n descendera ata os 78 habitantes, sendo 44 homes e 34 mulleres."}
{"id": "27449", "revid": "5863", "url": "https://gl.wikipedia.org/wiki?curid=27449", "title": "Aranza, Baralla", "text": "Santiago de Aranza \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 74 habitantes (38 mulleres e 36 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 80 habitantes. Segundo o IGE, no 2014 a s\u00faa poboaci\u00f3n descendera ata os 50 habitantes, sendo 24 homes e 26 mulleres."}
{"id": "27450", "revid": "85894", "url": "https://gl.wikipedia.org/wiki?curid=27450", "title": "Arroxo, Baralla", "text": "San Xo\u00e1n de Arroxo \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 58 habitantes (31 homes e 27 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 68 habitantes. Segundo o IGE, no 2014 a s\u00faa poboaci\u00f3n descendera ata os 49 habitantes, sendo 25 homes e 24 mulleres."}
{"id": "27451", "revid": "85894", "url": "https://gl.wikipedia.org/wiki?curid=27451", "title": "Baralla, Baralla", "text": "Santa Mar\u00eda Madanela de Baralla \u00e9 unha parroquia que se localiza no concello de Baralla. Segundo o padr\u00f3n municipal de 2009 ti\u00f1a 712 habitantes (375 mulleres e 337 homes), distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 658 habitantes."}
{"id": "27452", "revid": "75439", "url": "https://gl.wikipedia.org/wiki?curid=27452", "title": "Berselos, Baralla", "text": "San Marti\u00f1o de Berselos \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 53 habitantes (29 homes e 24 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 56 habitantes. Segundo o IGE, no 2014 a s\u00faa poboaci\u00f3n descendera ata os 44 habitantes, sendo 25 homes e 19 mulleres.\nPatrimonio.\nA igrexa parroquial de San Marti\u00f1o \u00e9 un notable exemplo do rom\u00e1nico galego. De planta rectangular e cuberta de lousa a d\u00faas augas, foi constru\u00edda a finais do s\u00e9culo XII e comezos do XIII. No pedestal dunha das columnas internas da portada hai unha inscrici\u00f3n que data a igrexa e nomea ao seu construtor: \"PELAGIUS FECIT OP\", \"Paio fixo esta obra\"; segundo esta inscrici\u00f3n, a construci\u00f3n sit\u00faase entre 1280 e 1310.\nA \u00e1bsida, m\u00e1is pequena e baixa ca nave, \u00e9 semicircular con d\u00faas seteiras, que non son as \u00fanicas. O t\u00edmpano, historiado sobre batentes, apoiase en m\u00e9nsulas apoiadas en xambas, con arquivoltas d\u00f3ricas rodeadas de xadrezado en catro columnas cuxos capiteis te\u00f1en estr\u00edas con arrinques de volutas. Sobre a porta principal hai unha pequena fiestra con columnas aos lados cuxos capiteis te\u00f1en motivos vexetais. No muro da esquerda \u00e1brese outra porta que ten un arco de medio punto polo interior e alintelado polo exterior. D\u00faas m\u00e9nsulas baixo a espadana indican a existencia dun antigo teito.\nNa c\u00fapula interior da \u00e1bsida hai unha pintura mural que representa a escena do xu\u00edzo final. O mural foi descuberto en maio de 2005 por Vania L\u00f3pez Arias, especialista en restauraci\u00f3n que se encontraba presupostando as obras de restauraci\u00f3n do retablo. No centro est\u00e1 un Cristo Pantocr\u00e1tor sedente e en actitude de bendicir. Por riba del hai un sol co anagrama JHS (Cristo Salvador). Flanqueando a Cristo est\u00e1n dous anxos tocando a trompeta e, debaixo deles, dous orantes. Na parte media hai figuras de resucitados e toda a parte baixa \u00e9 un xadrezado que completa a decoraci\u00f3n, coma na igrexa de Santa Mar\u00eda de Melide."}
{"id": "27453", "revid": "5863", "url": "https://gl.wikipedia.org/wiki?curid=27453", "title": "Costant\u00edn, Baralla", "text": "Santa Mar\u00eda de Costant\u00edn \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 119 habitantes (60 mulleres e 59 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 124 habitantes. Segundo o IGE, no 2014 a s\u00faa poboaci\u00f3n descendera ata os 101 habitantes, sendo 48 homes e 53 mulleres.\nConstant\u00edn debe o seu nome \u00f3 r\u00edo que a ba\u00f1a, pequeno regato que circula entre prados e bra\u00f1as as\u00ed como fentos e demais vexetaci\u00f3n t\u00edpica dos bosques de casti\u00f1eiros. Preto do centro da aldea at\u00f3panse dous casti\u00f1eiros que contan con m\u00e1is dun s\u00e9culo de idade.\nP\u00f3dense ver aguias sobrevoando os prados e bosques maioritariamente formados por casti\u00f1eiros e carballos que dan acubillo a multitude de pequenos animais coma esqu\u00edos, ratos de campo, e outros. A dous quil\u00f3metros da aldea tense visto corzos en zonas h\u00famidas con charcos que act\u00faan coma bebedoiros en \u00e9pocas de calor."}
{"id": "27454", "revid": "85894", "url": "https://gl.wikipedia.org/wiki?curid=27454", "title": "Covas, Baralla", "text": "Santiago de Covas \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 131 habitantes (66 homes e 65 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 163 habitantes. Segundo o IGE, no 2014 a s\u00faa poboaci\u00f3n descendera ata os 105 habitantes, sendo 52 homes e 53 mulleres.\nPatrimonio.\nA Ponte de Covas at\u00f3pase no lugar hom\u00f3nimo sobre o r\u00edo Neira. \u00c9 unha ponte de cadeirao gran\u00edtico e con tres arcos dos que o m\u00e1is grande \u00e9 o central, semicircular con quince metros de luz. A s\u00faa orixe \u00e9 incerta, posiblemente rom\u00e1nica."}
{"id": "27455", "revid": "634", "url": "https://gl.wikipedia.org/wiki?curid=27455", "title": "N64", "text": ""}
{"id": "27456", "revid": "85894", "url": "https://gl.wikipedia.org/wiki?curid=27456", "title": "Ferreiros, Baralla", "text": "San Pedro de Ferreiros \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 53 habitantes (29 mulleres e 24 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 56 habitantes, mentres en 1847 ti\u00f1a 84 habitantes . Segundo o IGE, no 2014 a s\u00faa poboaci\u00f3n descendera ata os 47 habitantes, sendo 25 homes e 22 mulleres."}
{"id": "27457", "revid": "479", "url": "https://gl.wikipedia.org/wiki?curid=27457", "title": "Torre Bridge", "text": ""}
{"id": "27458", "revid": "102241", "url": "https://gl.wikipedia.org/wiki?curid=27458", "title": "Lingua alutor", "text": "O alutor (\"n\u0259m\u0259l\u0294u\") \u00e9 unha lingua da familia chukotko-kamchatka que se fala en Rusia&lt;br&gt;\nISO/DIS 639-3: alr&lt;BR&gt;\nDistribuci\u00f3n xeogr\u00e1fica.\nF\u00e1lase no nordeste da pen\u00ednsula de Kamchatka, no Distrito Nacional Coriaco, actualmente a maior\u00eda dos falantes viven na aldea de Vyvenka, hai d\u00faas familias en Rekinniki e quedan falantes en Tilichiki e Tymlyt. Tradicionalmente os alutor propios viv\u00edan sedentarios na costa do Istmo de Kamchatka dedicados \u00e1 caza de mam\u00edferos mari\u00f1os, os karaga viv\u00edan na costa oriental da Pen\u00ednsula de Kamchatka entre Timlati e Uka, os palana viv\u00edan na costa do mar de Okhotsk.\nFalantes.\nEntre 100 e 200 nun grupo \u00e9tnico de 2000 ou entre 200 e 300 nun grupo \u00e9tnico de 3000\nUso social.\nOs falantes son biling\u00fces co ruso, na s\u00faa maior\u00eda de idade avanzada como consecuencia da pol\u00edtica iniciada en 1930 de concentraci\u00f3n da poboaci\u00f3n nunhas poucas vilas, mesturando falantes de diferentes dialectos no seo de comunidades multi\u00e9tnicas, ademais a partir de 1950, e ata 1970, a maior\u00eda dos nenos foron escolarizados en internados f\u00f3ra do seu territorio ling\u00fc\u00edstico levando a que a maior\u00eda perdera o uso activo da lingua. No ano 2008 os falantes m\u00e1is novos te\u00f1en 40 anos\nEscrita.\nO alutor non se escribe, as autoridades e estudosos sovi\u00e9ticos consideraron o alutor un dialecto do coriaco ata a d\u00e9cada de 1950, cando se estableceu como lingua separada, a\u00ednda que non se creou norma ningunha para a lingua e tan s\u00f3 se publicou alg\u00fan artigo na prensa local. Tan s\u00f3 existe un autor en alutor, Kirill Kilpalin, de quen se publicou postumamente unha escolma de contos ao estilo tradicional en 1993."}
{"id": "27459", "revid": "181", "url": "https://gl.wikipedia.org/wiki?curid=27459", "title": "Alutor", "text": ""}
{"id": "27461", "revid": "23204", "url": "https://gl.wikipedia.org/wiki?curid=27461", "title": "Miguel Delibes", "text": "Miguel Delibes Seti\u00e9n, nado en Valladolid o 17 de outubro de 1920 e finado en Valladolid o 12 de marzo de 2010, foi un escritor de novelas, xornalista espa\u00f1ol e membro da Real Academia Espa\u00f1ola.\nTraxectoria.\nNace en Valladolid en 1920. Estudou Dereito e Comercio, foi catedr\u00e1tico de Dereito Mercantil e xornalista. Dirixiu o xornal \"El Norte de Castilla\" desde 1958 ata 1963. A s\u00faa primeira incursi\u00f3n na novela foi \"A sombra do cipr\u00e9s \u00e9 alargada (La sombra del cipr\u00e9s es alargada)\" (1947), que obtivo o premio Nadal.\nEn \"O Cami\u00f1o (El camino)\" (1950) narra o proceso que sofre un neno no descubrimento da vida e da experiencia ante a ameaza de deixar o campo e marchar \u00e1 cidade.\nEn 1953 publicou \"O meu idolatrado fillo Sis\u00ed (Mi idolatrado hijo Sis\u00ed)\", novela de tese na que aborda a vida da burgues\u00eda provinciana nunha cidade que se parece \u00e1 s\u00faa Valladolid natal, as\u00ed como a novela curta \"O Tolo (El loco)\".\nOutras novelas son \"A folla vermella (La hoja roja)\" (1959), obra de contido existencialista onde un fot\u00f3grafo rememora a s\u00faa vida ao bordo da xubilaci\u00f3n; \"As ratas (Las ratas)\" (1962), constru\u00edda a partir dunha sucesi\u00f3n de an\u00e9cdotas autobiogr\u00e1ficas nas que se evoca o ambiente rural dun poboo castel\u00e1n desaparecido e, sobre todo, \"Cinco horas con Mario\" (1966), considerada a s\u00faa obra mestra, longo mon\u00f3logo de Carmen, unha burguesa de dereitas e mentalidade moi estreita, ante o cad\u00e1ver de Mario, profesor de instituto e de ideolox\u00eda esquerdista. F\u00f3ra dos seus contidos existenciais, a novela \u00e9 unha furiosa s\u00e1tira da mediocridade das clases medias xurdidas ao amparo do desenvolvemento econ\u00f3mico da posguerra espa\u00f1ola baixo o goberno franquista.\nPor outra banda, existe un grupo de novelas que trata na s\u00faa obra sobre unha das grandes afecci\u00f3ns do autor, a caza, unidas polo personaxe dun bedel de instituto afeccionado ao deporte cinex\u00e9tico, personaxe que despois se transforma nun emigrante en terras de Chile e nun xubilado. Estas novelas forman unha trilox\u00eda composta por \"Diario de un cazador\" (1955), co que obtivo o Premio Nacional de Literatura, \"Diario de un emigrante\" (1958) e \"Diario de un jubilado\" (1996), e est\u00e1n escritas na castiza e precisa linguaxe habitual do autor.\nEn 1969 publica unha novela que se aparta da s\u00faa tem\u00e1tica habitual: \"Par\u00e1bola do n\u00e1ufrago (Par\u00e1bola del n\u00e1ufrago)\" inspirada nos feitos da primavera de Praga.\nEn 1973 foi elixido para formar parte da Real Academia Espa\u00f1ola da Lingua e ocupar a cadeira do e min\u00fasculo. En novembro de 1974 morreu a s\u00faa esposa \u00c1ngeles, deixando \u00f3 escritor sumido nunha depresi\u00f3n durante case tres anos, a\u00ednda que pouco despois se publicou, en 1975, a s\u00faa obra teatral xa terminada \"As guerras dos nosos antepasados (Las guerras de nuestros antepasados)\". Nestas circunstancias tomou posesi\u00f3n como acad\u00e9mico o 25 de maio de 1975 e o seu discurso de ingreso versou sobre \"O sentido do progreso desde a mi\u00f1a obra\". A s\u00faa seguinte publicaci\u00f3n foi a novela \"O disputado voto do se\u00f1or Cayo (El disputado voto del se\u00f1or Cayo)\", (1978) e pouco despois publicouse o seu discurso de entrada na Real Academia Espa\u00f1ola baixo o t\u00edtulo \"Un mundo que agoniza\" (1979).\nSeguiu publicando \"Os santos inocentes (Los santos inocentes)\" (1982), onde noveliza a degradaci\u00f3n dunha familia rural explotada por uns burgueses que encarnan a Espa\u00f1a vencedora e sen principios da posguerra civil. Foi levada ao cine por Mario Camus con grande \u00e9xito. Entre as s\u00faas \u00faltimas produci\u00f3ns at\u00f3panse \"Cartas de amor de un sexagenario voluptuoso\" (1983), \"377A, Madeira de heroe (377A, Madera de h\u00e9roe)\" (1987), \"Se\u00f1ora de vermello sobre fondo gris (Se\u00f1ora de rojo sobre fondo gris)\" (1991), onde est\u00e1 clara a evocaci\u00f3n da figura da s\u00faa esposa e m\u00e1is recentemente \"O herexe (El hereje)\" (1998), unha novela hist\u00f3rica sobre a persecuci\u00f3n aos luteranos por parte da Inquisici\u00f3n espa\u00f1ola en Valladolid durante o s\u00e9culo XVI, que constit\u00fae unha alegaci\u00f3n en favor da liberdade relixiosa e o seu autor ded\u00edcaa a \"a s\u00faa cidade\", Valladolid. Con esta obra volver\u00eda obter o Premio Nacional de Literatura en 1999.\nPor outra banda, Miguel Delibes \u00e9 autor de magn\u00edficos relatos breves como os inclu\u00eddos en \"Sestas con vento sur (Siestas con viento sur)\" (1957), que obtivo o Premio Fastenrath ou en \"Vellas historias de Castilla a Vella (Viejas historias de Castilla la Vieja)\".\nNo ano 2000, a Xunta de Castilla e Le\u00f3n propuxo a candidatura de Miguel Delibes ao Premio Nobel de Literatura, que obtivo apoio de numerosas entidades culturais e intelectuais espa\u00f1olas e internacionais."}
{"id": "27464", "revid": "2445", "url": "https://gl.wikipedia.org/wiki?curid=27464", "title": "Co", "text": ""}
{"id": "27466", "revid": "22570", "url": "https://gl.wikipedia.org/wiki?curid=27466", "title": "Ni (letra)", "text": "Nome da duod\u00e9cima letra do alfabeto grego (\u03bd\u1fe6); equivale ao /n/. Min\u00fascula \u03bd, mai\u00fascula \u039d. Adoita transcribirse como \"n\". Prov\u00e9n da letra do alfabeto fenicio \"n\u016bn\". Como signo num\u00e9rico representaba o cincuenta. En mai\u00fascula serve tam\u00e9n para designar o duod\u00e9cimo canto da Il\u00edada de Homero e en min\u00fascula o duod\u00e9cimo da Odisea."}
{"id": "27478", "revid": "72012", "url": "https://gl.wikipedia.org/wiki?curid=27478", "title": "Lino, papa", "text": "Lino de Volterra, chamado logo San Lino, nado en Volterra (na Toscana) e finado en Roma no ano 79, foi o segundo papa. Foi o primeiro sucesor de Pedro como bispo de Roma entre os anos 67-79. Naquela altura, o t\u00edtulo de papa a\u00ednda non fora creado.\nTraxectoria.\nPouco se sabe de Lino de Volterra e do seu pontificado. A maior\u00eda das fontes cl\u00e1sicas sin\u00e1lano como segundo dos bispos de Roma, se ben nas datas existen fondas diverxencias. O Liber pontificalis d\u00e1tao entre o ano 56 e o 67, durante o imperio de Ner\u00f3n, Xerome de Estrid\u00f3n l\u00e9vao ata 67-78, e Eusebio ata o segundo ano do goberno de Tito (80).\nIreneo de Li\u00f3n, un autor de finais do s\u00e9culo II, identif\u00edcao co Lino que menciona Paulo de Tarso na s\u00faa segunda carta a Timoteo, e que foi nomeado papa \u00e1 morte de Pedro, polo tanto no ano 67. O Liber pontificalis (cat\u00e1logo do s\u00e9culo VI) sinala que era orixinario de Volterra, pero non identifica as fontes desa aseveraci\u00f3n.\nA\u00ednda que como a todos os papas anteriores ao Edicto de Mil\u00e1n a tradici\u00f3n cristi\u00e1 o considera un santo e m\u00e1rtir (a s\u00faa santidade cel\u00e9brase o 23 de setembro), non existen probas de que fose en verdade asasinado polas s\u00faas crenzas.\nParroquias galegas.\nNon hai ningunha parroquia galega baixo a avogaci\u00f3n de San Lino."}
{"id": "27480", "revid": "54336", "url": "https://gl.wikipedia.org/wiki?curid=27480", "title": "Clemente I, papa", "text": "Clemente I, logo co\u00f1ecido como San Clemente, ou coas variantes Cremenzo e Crimenzo, nado quizais en Roma e finado talvez en Gall\u00edpoli no ano 99, foi o cuarto papa da historia. Estivo de bispo de Roma dende o ano 91 ata a s\u00faa morte.\nVida.\nMoi pouco se sabe da s\u00faa vida. Chamado Clemente Romano, hai fontes que sit\u00faan o seu nacemento en Roma, pero non \u00e9 seguro. Se facemos caso de Ireneo de Li\u00f3n debeu co\u00f1ecer a Pedro e a Paulo, Tertuliano di que foi o propio Pedro quen o coroou bispo, e hai quen sinala que foi escollido papa logo da morte de Pedro, mais que renunciou, deix\u00e1ndolle o bispado romano primeiro a Lino e a Anacleto despois. Or\u00edxenes di que el \u00e9 o Clemente que aparece como camarada de Paulo na ep\u00edstola deste aos filipenses.\nHai alg\u00fans indicios de que era xudeu. A s\u00faa morte ten diferentes interpretaci\u00f3ns: hai quen di que morreu naturalmente en Roma ou en Grecia, e quen apunta, e esa \u00e9 a teor\u00eda oficial apoiada pola Igrexa cat\u00f3lica, que foi martirizado. Pero tampouco neste suposto coinciden as datas nin os lugares, e unhas apuntan a Gall\u00edpoli, na costa anatolia, onde fora exiliado por Traxano, e outras fontes o localizan en Quersonesos, en Crimea. Este martirio, que supostamente se produciu cando o botaron ao mar cunha \u00e1ncora ao pescozo, ben puido ser o do c\u00f3nsul romano Flavio Clemente. E a\u00ednda que Cirilo levou as s\u00faas supostas reliquias a Roma no ano 868 para a fundaci\u00f3n da bas\u00edlica de San Clemente, no Mosteiro das Covas de K\u00ediv reivindican que as s\u00faas reliquias (entre elas, a cabeza) as te\u00f1en gardadas eles.\nPontificado.\nDurante o seu pontificado produc\u00edronse revoltas contra os presb\u00edteros en Corinto, o que probablemente fose o primeiro desacordo grave no seo da Igrexa. O papa Clemente escribiulles unha carta cham\u00e1ndoos \u00e1 obediencia aos seis pastores e evocando a lembranza de Paulo e de Pedro, e conseguiu calmar o movemento. O que non conseguiu frear foron as primeiras discrepancias de fe, logo reco\u00f1ecidas como herex\u00edas, dos gn\u00f3sticos e dos ebion\u00eds, nin a represi\u00f3n contra os cristi\u00e1ns dos emperadores Domiciano primeiro e Traxano despois.\nInclu\u00edu a palabra am\u00e9n nos ritos, e reforzou, para frear a crise de Corinto, a estrutura xer\u00e1rquica da Igrexa, establecendo a primac\u00eda para o bispado de Roma.\nObra.\nA s\u00faa obra m\u00e1is importante, e quizais a \u00fanica aut\u00e9ntica, \u00e9 a Ep\u00edstola aos corintios, que est\u00e1 considerado como o primeiro texto cristi\u00e1n logo do Novo Testamento, e que sit\u00faa a Clemente Romano como o primeiro dos pais apost\u00f3licos. A obra est\u00e1 dividida en d\u00faas partes: na primeira exhorta ao cumprimento das virtudes, e particularmente da obediencia e da humildade, e na segunda centra estes consellos xerais na resoluci\u00f3n do conflito interno da comunidade cristi\u00e1 de Corinto.\nA principal achega da obra son os aspectos organizativos: d\u00e1lles nome aos bispos, aos di\u00e1conos e aos presb\u00edteros e establece que son nomeados polos ap\u00f3stolos en nome de Cristo, e que polo tanto te\u00f1en que ser obedecidos plenamente polos fieis. Tam\u00e9n son interesantes os testemu\u00f1os sobre a vida de Pedro e Paulo, e os cap\u00edtulos dedicados \u00e1 resurrecci\u00f3n dos mortos, punto teol\u00f3xico combatido polos pag\u00e1ns, e onde incl\u00fae referencias \u00e1 ave f\u00e9nix como s\u00edmbolo da resurrecci\u00f3n.\nAdemais, atribu\u00edronselle a el diversas obras, todas posteriores \u00e1 s\u00faa morte.\nSantidade.\nComo todos os papas anteriores ao Edicto de Mil\u00e1n foi considerado santo, e ademais m\u00e1rtir. A s\u00faa festividade, tanto no rito occidental coma no oriental, \u00e9 o 23 de novembro.\nClemente \u00e9 representado tradicionalmente cunha \u00e1ncora ou cun peixe, en referencia ao seu martirio."}
{"id": "27481", "revid": "56817", "url": "https://gl.wikipedia.org/wiki?curid=27481", "title": "Evaristo, papa", "text": "Evaristo foi o quinto Papa, entre os anos 99 e 107 (ata o 108 conforme o Anuario pontificio).\nPouco ou nada se sabe de santo Evaristo, ag\u00e1s que foi bispo de Roma despois de Clemente I. Esta escaseza de datos chega \u00e1s fontes m\u00e1is antigas. O Liber pontificalis di que provi\u00f1a dunha familia grega, se ben outras fontes din que era fillo dun xudeu cristi\u00e1n de Bel\u00e9n emigrado en Antioqu\u00eda. Elixido nos tempos de Domiciano, estivo no cargo ata ben entrado o imperio de Traxano. Atrib\u00faeselle a el a creaci\u00f3n do colexio de cardeais que escollen o vindeiro papa, as\u00ed como a loita contra a herex\u00eda dos docetas.\nComo todos os bispos de Roma anteriores ao edicto de Mil\u00e1n foi considerado santo (a s\u00faa festa cel\u00e9brase o 26 de outubro), e sin\u00e1lase que a s\u00faa morte foi debida ao martirio, a\u00ednda que iso non est\u00e1 debidamente probado.\nParroquias galegas.\nNon hai ningunha parroquia en Galicia baixo a avogaci\u00f3n de Santo Evaristo."}
{"id": "27483", "revid": "56817", "url": "https://gl.wikipedia.org/wiki?curid=27483", "title": "Sisto I, papa", "text": "Sisto I, chamado logo san Sisto, nado probablemente en Roma e morto talvez na mesma cidade en 126, foi bispo cristi\u00e1n de Roma entre o 113 e o 126.\nVida e pontificado.\nComo na maior parte dos primeiros papas, pouco se sabe da s\u00faa vida e do seu labor profesional, e os feitos que se lle atrib\u00faen son a mi\u00fado dubidosos. Crese que proced\u00eda dunha familia da Elvidia (Grecia), e o Liber pontificalis di que sistematizou alg\u00fans ritos prohibindo que os obxectos sagrados fosen tocados por persoas que non fosen ministros oficiados. Tam\u00e9n se lle atrib\u00fae o triplo canto do Sanctus na misa, a norma de que os bispos que van a Roma deben regresar \u00e1s s\u00faas dioceses cunha misiva de comu\u00f1\u00f3n co papa, e unhas ep\u00edstolas ap\u00f3crifas sobre a doutrina da Trindade.\nDurante o seu pontificado comezan a rexistrarse as primeiras diferenzas entre a Igrexa de Occidente e a Igrexa de Oriente, por cuesti\u00f3ns do calendario de celebraci\u00f3n da Pascua.\nMorte e santidade.\nComo todos os papas que o foron antes da emisi\u00f3n do Edicto de Mil\u00e1n, \u00e9 considerado santo. Ademais, a Igrexa teno por m\u00e1rtir e ven\u00e9rao o 6 de abril a canda os outros papas santos co mesmo nome Sisto II e Sisto III, se ben non est\u00e1 probado que fose asasinado polas s\u00faas crenzas.\nFoi soterrado no Vaticano por mandato de Pascual I. As s\u00faas reliquias atopar\u00edanse pois neste templo, e mais nas catedrais de Alatri e de Alife, d\u00faas vilas do interior de Italia, ata onde ser\u00edan levadas na Idade Media.\nParroquias galegas.\nNon hai ningunha parroquia galega baixo a avogaci\u00f3n de san Sisto."}
{"id": "27484", "revid": "54336", "url": "https://gl.wikipedia.org/wiki?curid=27484", "title": "Telesforo, papa", "text": "Telesforo, nado probablemente en Terranova da Sibari e finado seguramente en Roma en 136, foi bispo cristi\u00e1n de Roma entre 126 e 136 ou quizais 138.\nVida e pontificado.\nA\u00ednda que, como ao resto dos primeiros papas, pouco se sabe da s\u00faa vida, crese que a s\u00faa familia era grega, e que antes de chegar a Roma viviu como ermit\u00e1n en diversos lugares, entre eles o Monte Carmelo e por iso \u00e9 reco\u00f1ecido pola Orde carmelita entre os seus santos. Debeu comezar como papa en tempos de Hadri\u00e1n e rematar baixo o imperio de Antonino P\u00edo.\nO \"Liber pontificalis\" afirma que Tel\u00e9foro foi o instituidor da misa do galo na medianoite do Nadal, que compuxo o canto \"Gloria in excelsis Deo\", que fixou que a Pascua ti\u00f1a que celebrarse en domingo e que ademais implantou as normas sobre o xax\u00fan na Coresma. Debeu combater as herex\u00edas gn\u00f3sticas.\nMorte e santidade.\nComo todos os papas romanos anteriores ao Edicto de Mil\u00e1n foi considerado santo. Telesforo \u00e9 o primeiro que no cat\u00e1logo papal elaborado por Ireneo de Li\u00f3n aparece sinalado como m\u00e1rtir, feito que despois repite Eusebio de Cesarea, pero \u00e9 moi pos\u00edbel que se producise unha confusi\u00f3n entre el e outro romano de nome Telesforo asasinado nas persecuci\u00f3ns alentadas polo emperador romano Hadri\u00e1n. Foi soterrado na Bas\u00edlica de San Pedro.\nO seu martirio cel\u00e9brao a igrexa cat\u00f3lica o 5 de xaneiro e a igrexa ortodoxa o 22 de febreiro.\nParroquias galegas.\nNon hai ningunha parroquia galega baixo a advocaci\u00f3n de san Telesforo."}
{"id": "27485", "revid": "23204", "url": "https://gl.wikipedia.org/wiki?curid=27485", "title": "P\u00edo I, papa", "text": "P\u00edo I, chamado logo san P\u00edo, nado quizais en Aquileia e morto posiblemente en Roma en 154, foi bispo cristi\u00e1n desa diocese entre os anos 142 e 154, e por conseguinte primeiro dunha longa lista de papas que recibiron ese nome.\nVida e pontificado.\nO Fragmento de Muratori sinala que P\u00edo I era irm\u00e1n do Hermas que escribiu o tratado \"O pastor\"; polo tanto, se o que nese documento se conta \u00e9 ver\u00eddico, P\u00edo I debeu nacer como escravo. Outras fontes din que quen foi escravo foi seu pai, pero que tanto el como seu irm\u00e1n xa naceron como homes libres.\nA Pascua, que xa se celebraba en domingo dende Telesforo, crese que foi colocada por P\u00edo I o domingo despois da l\u00faa chea de marzo. Autorizou o bautismo dos xudeus conversos ao cristianismo\nP\u00edo I seguiu facendo fronte ao gnosticismo e foi el quen decidiu a excomu\u00f1\u00f3n de Marci\u00f3n e de Valenti\u00f1o de Exipto.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, se ben isto non est\u00e1 demostrado. A s\u00faa festa \u00e9 o 11 de xullo.\nParroquias en Galicia.\nNon hai ningunha parroquia en Galicia baixo a advocaci\u00f3n de san P\u00edo."}
{"id": "27488", "revid": "54336", "url": "https://gl.wikipedia.org/wiki?curid=27488", "title": "Eutelo, papa", "text": "Eutelo, tam\u00e9n Eleuterio, Eutel ou Outelo, chamado logo santo Eutelo, santo Eleuterio ou Santoutelo, nado quizais en Nic\u00f3pole (Mesia) e morto posiblemente en Roma en 189, foi bispo cristi\u00e1n desa diocese entre os anos 174 e 189.\nVida e pontificado.\nNon se co\u00f1ece moito da vida de Eutelo. Aparentemente foi di\u00e1cono en Roma nos tempos dos papas Aniceto e Sotero. S\u00e1bese que tivo unha xuntanza con Ireneo de Li\u00f3n en Roma, onde o galorromano lle ped\u00eda que tomase medidas contra o montanismo e sobre o dano que esta corrente lle estaba facendo aos cristi\u00e1ns, aumentando as s\u00faas persecuci\u00f3ns. Foi durante o papado de Eutelo cando Ireneo publicou a s\u00faa obra \"Adversus haereses\" (\"Contra os herexes\"), onde estuda os distintos movementos f\u00f3ra da ortodoxia romana e que serve de referencia cronol\u00f3xica para os primeiros pontificados (ata o de Eutelo, precisamente). Tam\u00e9n se xuntou con Eutelo para debater a cuesti\u00f3n montanista o bispo Abercio de Hier\u00e1pole.\nDise no Liber pontificalis e rec\u00f3lleo tam\u00e9n Beda o Venerable que o rei brit\u00e1nico Lucio lle pediu o env\u00edo de misioneiros a Gran Breta\u00f1a; o papa houbo de enviar a San Dami\u00e1n e a San Fugacio, que bautizaron o monarca e parte da corte. Por\u00e9n, os especialistas da historia do cristianismo na illa rexeitan a historicidade destes feitos. O te\u00f3logo Adolf von Harnack apuntou por\u00e9n que se producira unha confusi\u00f3n na lectura do \"Liber pontificalis\" e que en realidade se refer\u00eda a unha petici\u00f3n de misioneiros realizada polo reino oriental de Edesa, daquela chamado \"Britio\".\nTam\u00e9n se lle atrib\u00fae a Eutelo a eliminaci\u00f3n das restrici\u00f3ns alimentarias dos cristi\u00e1ns, que herdaran dos xudeus.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, se ben isto non est\u00e1 demostrado. Soterrado no outeiro Vaticano, posteriormente os seus restos foron levados \u00e1 igrexa de San Xo\u00e1n da Pi\u00f1a, preto do Pante\u00f3n. En 1591 os seus restos mov\u00e9ronos de novo, desta vez \u00e1 igrexa de Santa Susana, por petici\u00f3n de Camilla Peretti, a irm\u00e1 de Sisto.\nA s\u00faa festa \u00e9 o 26 de maio.\nIconograf\u00eda.\nSanto Eutelo apar\u00e9ceselle ao reverendo Timothy Lovejoy no episodio \"Cremos en Marge\" da serie de debuxos animados The Simpsons: falando dende a imaxe dunha vidreira, o santo p\u00eddelle ao reverendo que corrixa a apat\u00eda cara \u00e1 s\u00faa parroquia .\nParroquias en Galicia.\nS\u00f3 existe unha parroquia en Galicia baixo a avogaci\u00f3n de santo Eutelo: a de Tella, en Ponteceso.\nCrenzas en Galicia.\nSanto Outelo \u00e9 o santo avogoso para protexer e curar \u00e1s xentes que foron trabadas por un can doente ou sospeitoso de selo. De feito, o cinamomo (\"Melia azedarach\") ch\u00e1mase tam\u00e9n \"\u00e1rbore da rabia\" e \"\u00e1rbore de Santo Outel\" ou \"\u00e1rbore de Santo Outelo\" porque se considera que cura a enfermidade mediante unha infusi\u00f3n feita coa casca, as follas e as flores e o rezo de ensalmos coma estes :\nEn Celas de Peiro (Culleredo) te\u00f1en o Santo Outelo por padroeiro dos cans. Al\u00ed b\u00e9icense estes animais canda a festa, que celebran en abril."}
{"id": "27489", "revid": "23204", "url": "https://gl.wikipedia.org/wiki?curid=27489", "title": "Calisto I, papa", "text": "Calisto I, chamado logo san Calisto, nado probablemente en R\u00e1vena e morto seguramente en Roma en 222, foi bispo cristi\u00e1n de Roma entre o 217 e o 223.\nTraxectoria.\nDebido fundamentalmente ao seu rival Hip\u00f3lito e \u00e1 s\u00faa obra os \"Philosophymena\", s\u00e1bense alg\u00fans datos da vida de Calisto I antes de ser papa, se ben esas informaci\u00f3ns merecen a cautela de proviren dunha fonte moi parcial. Segundo este, Calisto, que proced\u00eda dunha familia grega fora un escravo encargado de custodiar unha importante cantidade de di\u00f1eiro do seu amo, o oficial do goberno Carp\u00f3foro e doutros socios cristi\u00e1ns del, e que, sen que se conten as raz\u00f3ns, perdeu eses cartos. Fuxiu a Roma, foi apreixado en Ostia e condenado \u00e1 tortura do mu\u00ed\u00f1o. Absolto por petici\u00f3n das s\u00faas v\u00edtimas, foi detido logo dunha liorta nunha sinagoga, supostamente tam\u00e9n por motivos econ\u00f3micos. Condenado a traballar nas minas de Sarde\u00f1a, foi liberado pola amnist\u00eda cristi\u00e1 de C\u00f3modo.\nCando Ceferino accede ao pontificado, nom\u00e9ao axudante e conselleiro, e enc\u00e1rgao das obras das catacumbas da v\u00eda Apia, chamadas logo o camposanto de Calisto, e onde foron soterrados a maior parte dos papas dende o seu predecesor Ceferino ata Eutiquiano. Probablemente estas terras foron o primeiro patrimonio inmoble da Igrexa. Ceferino ademais nomeouno di\u00e1cono.\nPontificado.\nComo continuaci\u00f3n do papado de Ceferino, o feito m\u00e1is destacado do labor de Calisto foi o conflito con Hip\u00f3lito, o primeiro te\u00f3logo que desafiou abertamente e con todas as consecuencias a autoridade do bispo de Roma. As disputas orixin\u00e1ronse por discrepancias na interpretaci\u00f3n da Trindade (mentres Hip\u00f3lito consideraba que as tres persoas eran divinas, Ceferino e Calisto I estimaban que s\u00f3 era deus a primeira delas), pero estend\u00e9ronse durante o papado de Calisto a unha cuesti\u00f3n social: o perd\u00f3n dos pecados. Calisto I decidiu que os pecados de asasinato, adulterio e fornicaci\u00f3n fosen perdo\u00e1beis tantas veces como fose necesario, mentres que Hip\u00f3lito era partidario de manter a tradici\u00f3n de que eses pecados s\u00f3 se disculpaban unha vez na vida e logo dun acto de contrici\u00f3n p\u00fablicas (os reincidentes eran excomungados). No marco desta pol\u00e9mica \u00e9 doado entender por que Hip\u00f3lito relata con precisi\u00f3n os delitos cometidos por Calisto I antes de ser papa.\nAdemais, Calisto I permitiu, en contra de Hip\u00f3lito, que os cregos e bispos casasen de segundas e reco\u00f1eceu o matrimonio entre mulleres patricias e homes plebeos ou escravos como lex\u00edtimos, as\u00ed como decidiu que os bispos non deb\u00edan perder o seu cargo por cometeren pecado mortal. Hip\u00f3lito cualificou a Calisto de herexe e excomungouno, e Calisto fixo o propio con Hip\u00f3lito, que se coroou como bispo de Roma (e a quen a historia considera como primeiro antipapa).\nCalisto I tam\u00e9n tivo que enfrontar o montanismo de Tertuliano, principalmente en \u00c1frica.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, e a\u00ednda que non est\u00e1 demostrado, parece probable que o fose logo dun levantamento popular: foi recollido como m\u00e1rtir dende os primeiros textos (a diferenza dos papas anteriores, ag\u00e1s Pedro), e na s\u00faa tumba, atopada na v\u00eda Aurelia en 1960 e supostamente constru\u00edda por Xulio I, descr\u00edbese con texto e imaxes o seu martirio: morto a mocazos, bot\u00e1rono a un pozo onde logo se constru\u00edu a igrexa de Santa Mar\u00eda de Trastevere. A s\u00faa festa \u00e9 o 14 de outubro.\nParroquias en Galicia.\nNon hai ningunha parroquia galega baixo a avogaci\u00f3n de san Calisto.\nIconograf\u00eda.\nSan Calisto repres\u00e9ntase habitualmente cunha t\u00fanica vermella e unha tiara; tam\u00e9n cando o guindan a un pozo ou preto dunha fonte."}
{"id": "27493", "revid": "5863", "url": "https://gl.wikipedia.org/wiki?curid=27493", "title": "Fabi\u00e1n, papa", "text": "Fabi\u00e1n, falecido en Roma o 20 de xaneiro de 250, foi o vix\u00e9simo Papa da igrexa cat\u00f3lica, entre o ano 236 e a s\u00faa morte no 250.\nTraxectoria.\nFoi elixido papa durante as persecuci\u00f3ns contra os cristi\u00e1ns ordenadas polo emperador Decio. As extraordinarias circunstancias da s\u00faa elecci\u00f3n foron relatadas polo historiador Eusebio de Cesarea, quen no tomo sexto da s\u00faa obra \"Historia da Igrexa\" relata como estando reunidos os electores para seleccionar ao sucesor do papa Antero, unha pomba se pousou sobre Fabi\u00e1n, un granxeiro laico que se encontraba en Roma accidentalmente e como simple espectador. O pobo tomou isto como un sinal milagroso de Deus, que escoll\u00eda a Fabi\u00e1n como o seu candidato, e inmediatamente procederon \u00e1 s\u00faa ordenaci\u00f3n como sacerdote e bispo.\nDebido ao crecemento de Roma dividiu a cidade en sete distritos, po\u00f1endo a cargo de cada un deles a un di\u00e1cono para o seu goberno e administraci\u00f3n.\nConsagrou a varios bispos, entre eles a San Denis de Par\u00eds, ao que enviou a misionar \u00e1 Galia. Segundo a tradici\u00f3n, Fabi\u00e1n institu\u00edu as catro ordes menores.\nEstableceu que todos os anos o Xoves Santo fose renovado o Santo Crisma, queim\u00e1ndose o do ano anterior. Tam\u00e9n regulou que o Santo Crisma deber\u00eda prepararse con aceite mesturado con b\u00e1lsamo.\nFabi\u00e1n morreu m\u00e1rtir baixo a persecuci\u00f3n de Decio, sendo soterrado na catacumba de San Calisto."}
{"id": "27494", "revid": "98629", "url": "https://gl.wikipedia.org/wiki?curid=27494", "title": "Cornelio, papa", "text": "Cornelio, nado en Roma e finado en Civitavecchia en xu\u00f1o de 253, foi o Papa n\u00ba 21 da igrexa cat\u00f3lica, entre os anos 251 e 253.\nLogo do martirio do seu predecesor Fabi\u00e1n, cobrou forza a persecuci\u00f3n do emperador Decio, o que provocou unha espera de dezaoito meses ata que, falecido este, fose elixido Cornelio como novo pont\u00edfice.\nAs persecuci\u00f3ns de Decio provocaran entre os cristi\u00e1ns un elevado n\u00famero de apostas\u00edas ao renunciar \u00e1 s\u00faa fe. Estes cristi\u00e1ns ap\u00f3statas foron co\u00f1ecidos como \"lapsi\" (do lat\u00edn \"caidos\") e provocaron un novo cisma durante o pontificado de Cornelio.\nEn efecto, mentres o papa Cornelio, apoiado polo bispo de Cartago San Cibr\u00e1n, era partidario da readmisi\u00f3n no seo da Igrexa dos ap\u00f3statas, o presb\u00edtero romano Novaciano que foi o primeiro te\u00f3logo en escribir os seus tratados en lat\u00edn, era totalmente oposto a dito perd\u00f3n, xa que opinaba que a Igrexa deb\u00eda estar composta por santos, e por tanto aqueles que pecaran mortalmente deb\u00edan ser exclu\u00eddos.\nO enfrontamento das d\u00faas posturas provocou que Novaciano se fixese nomear por tres bispos como papa e fundase a Igrexa dos puros (\"katharoi\"), que perdurou ata o s\u00e9culo VII. Isto provocou a convocatoria dun s\u00ednodo en outono de 251, onde se condenou e excomungou a Novaciano.\nEn 252 retom\u00e1ronse as persecuci\u00f3ns contra os cristi\u00e1ns, e Cornelio foi desterrado a Civitavecchia polo emperador Treboniano Galo, ao parecer baixo a acusaci\u00f3n de ofender aos deuses romanos e provocar as\u00ed unha epidemia en Roma. As\u00ed, o Papa foi posteriormente encarcerado, falecendo tras sufrir martirio en xu\u00f1o de 253."}
{"id": "27495", "revid": "72012", "url": "https://gl.wikipedia.org/wiki?curid=27495", "title": "Lucio I, papa", "text": "Lucio I, nado en Roma e finado o 5 de marzo de 254, foi o 22\u00ba Papa da igrexa cat\u00f3lica entre 253 e 254.\nTraxectoria.\nFillo de Porfirio, Lucio, que ao igual que moitos cristi\u00e1ns sufr\u00eda pena de desterro por orde do emperador Treboniano Galo, puido regresar a Roma trala morte deste en maio de 253 e ser elixido sucesor do papa Cornelio.\nO seu pontificado foi moi breve, e durante o mesmo continuou a pol\u00edtica do seu predecesor contra os novacianos.\nHome de rigorosos costumes, prohibiu a cohabitaci\u00f3n entre homes e mulleres que non fosen consangu\u00edneos, e impuxo aos eclesi\u00e1sticos a obriga de non convivir coas relixiosas que lles daban hospitalidade por sentimentos caritativos.\nA\u00ednda que nos martiroloxios aparece como m\u00e1rtir, non parece que fose certo, dado que cando faleceu, baixo o goberno do emperador Valeriano, os cristi\u00e1ns eran tratados benevolamente."}
{"id": "27496", "revid": "23204", "url": "https://gl.wikipedia.org/wiki?curid=27496", "title": "Estevo I, papa", "text": "Estevo I, nado en Roma cara ao 200 e finado o 2 de agosto de 257, foi Papa da igrexa cat\u00f3lica entre o 12 de maio de 254 e a s\u00faa morte.\nTraxectoria.\nFoi fillo dun tal \"Iovius\". Era arquidi\u00e1cono cando sucedeu a Lucio I. O seu pontificado tivo lugar entre d\u00faas vagas de persecuci\u00f3ns contra os cristi\u00e1ns, o que, a\u00ednda que supuxo un per\u00edodo de tranquilidade respecto \u00e1s s\u00faas relaci\u00f3ns co Imperio romano, suscitou un recrudecemento no seo da Igrexa do problema dos lapsi.\nEn efecto, rompendo coa postura dos seus dous predecesores, Estevo I era contrario \u00e1 readmisi\u00f3n no seo da Igrexa dos cristi\u00e1ns que apostataran da s\u00faa fe durante os per\u00edodos de persecuci\u00f3n sufridos. Esta postura rigorista, defendida tam\u00e9n polos seguidores do antipapa Novaciano, unida \u00e1 s\u00faa defensa da validez do bautismo administrado por cl\u00e9rigos que apostataran, supuxo o seu enfrontamento coa Igrexa de \u00c1frica, encabezada polo bispo de Cartago San Cibr\u00e1n, e coas Igrexas de Alexandr\u00eda e Cesarea, que sosti\u00f1an tanto a readmisi\u00f3n dos \"lapsi\" como a necesidade dun novo bautismo para os bautizados por estes.\nPara impor a s\u00faa opini\u00f3n na controversia desatada, Estevo fixo uso por primeira vez na historia da Igrexa da pretensi\u00f3n de que a Igrexa de Roma non s\u00f3 ti\u00f1a unha autoridade moral sobre as restantes Igrexas da cristiandade, sen\u00f3n de que ademais posu\u00eda unha autoridade xur\u00eddica que lle permit\u00eda imporse sobre o resto das igrexas do mundo.\nIsto levouno a unha ruptura das igrexas africanas con Roma que se mantivo ata a s\u00faa morte, que segundo a tradici\u00f3n se debeu \u00f3 martirio \u00f3 ser degolado sobre a mesma cadeira pontificia durante as novas persecuci\u00f3ns ordenadas polo emperador Valeriano.\nA Estevo I atrib\u00faeselle a prohibici\u00f3n de que as vestiduras eclesi\u00e1sticas non fosen empregadas para usos mundanos.\nA s\u00faa festividade conmem\u00f3rase o 2 de agosto."}
{"id": "27497", "revid": "56817", "url": "https://gl.wikipedia.org/wiki?curid=27497", "title": "Sisto II, papa", "text": "Sisto II ou \"Sixto II\" foi o 24\u00ba papa da igrexa cat\u00f3lica. Sucede a Estevo I o 31 de agosto de 257. Foi o primeiro papa a levar un nome xa utilizado: Sisto I reinara no s\u00e9culo II. Reinou ata o 258.\nDe orixe grega, restablece as relaci\u00f3ns coas Igrexas de Oriente e de \u00c1frica que foran interrompidas polo seu predecesor sobre a cuesti\u00f3n do bautismo. Durante o seu pontificado, a recuperaci\u00f3n das persecuci\u00f3ns contra os cristi\u00e1ns fai pasar os problemas internos da Igrexa no segundo plan."}
{"id": "27498", "revid": "98629", "url": "https://gl.wikipedia.org/wiki?curid=27498", "title": "Dionisio, papa", "text": "Dionisio, nado en Grecia e finado en Roma o 26 de decembro de 268, foi Papa da igrexa cat\u00f3lica entre o 259 e o 268.\nTraxectoria.\nTrala morte de Sisto II a s\u00e9 papal permaneceu vacante durante case un ano debido \u00e1s persecuci\u00f3ns levadas a cabo polo emperador Valeriano contra os cristi\u00e1ns.\nFoi un sacerdote de gran reputaci\u00f3n na Igrexa de Oriente, e trasladouse a Roma como presb\u00edtero durante o pontificado de Estevo I, destacando nesa etapa na controversia que viv\u00eda a Igrexa pola cuesti\u00f3n dos \"lapsi\", aqueles cristi\u00e1ns que por medo \u00f3 martirio apostataran da s\u00faa fe en Cristo.\nCombateu o modalismo, doutrina que, seguindo as ensinanzas de Sabelio, propu\u00f1a que as tres persoas da Trindade eran s\u00f3 unha cuesti\u00f3n de nomes, distintos modos de nomear a un \u00fanico Deus. Tam\u00e9n se enfrontou \u00f3s subordinacionistas, que presentaban \u00f3 Fillo como un ser creador.\nPero o feito m\u00e1is relevante do seu pontificado foi o seu enfrontamento co seu hom\u00f3nimo, o bispo de Alexandr\u00eda, Dionisio, \u00f3 que esixiu que aclarase a s\u00faa posici\u00f3n sobre a acusaci\u00f3n que pesaba contra el de ter feito unhas declaraci\u00f3ns her\u00e9ticas respecto \u00e1 doutrina trinitaria \u00f3 defender o trite\u00edsmo, doutrina que propugnaba a separaci\u00f3n das tres persoas da Trindade en tres deidades distintas. Este enfrontamento, co\u00f1ecido como \"a controversia dos dous Dionisios\", deu lugar a un intercambio de correspondencia entre Roma e Alexandr\u00eda na que Dionisio de Alexandr\u00eda escribiu \"Apolox\u00eda e Refutaci\u00f3n\", defendendo a ortodoxia das s\u00faas ideas \u00f3 reducir o problema a unha simple cuesti\u00f3n sem\u00e1ntica entre os cristi\u00e1ns orientais que usaban como lingua lit\u00farxica o grego, e os cristi\u00e1ns occidentais que usaban o lat\u00edn.\nDionisio reorganizou as parroquias romanas e obtivo de Galieno liberdade para os cristi\u00e1ns."}
{"id": "27499", "revid": "56817", "url": "https://gl.wikipedia.org/wiki?curid=27499", "title": "Fiz I, papa", "text": "Fiz I, nado en Roma e finado o 30 de decembro de 274, foi Papa da igrexa cat\u00f3lica de 269 a 274.\nTraxectoria.\nFillo dun tal Constancio, o seu pontificado coincidiu co goberno do emperador Aureliano quen nos primeiro anos do seu reinado abandonou a pol\u00edtica de persecuci\u00f3ns que contra os cristi\u00e1ns aplicaban os seus antecesores.\nNos comezos do seu pontificado chegaron a Roma novas do s\u00ednodo celebrado en Antioqu\u00eda e que depuxo ao bispo Paulo de Samosata por ensinar unha doutrina contraria \u00e1s ensinanzas da Igrexa contra a Trindade. A cuesti\u00f3n tomar\u00eda un cariz pol\u00edtico polo apoio ao bispo de Antioqu\u00eda do emperador romano Aureliano, a pesar do cal Fiz emitiu un decreto indicando que ningu\u00e9n pod\u00eda ser bispo se non estaba en comu\u00f1\u00f3n coa s\u00e9 de Roma co que ratificou a deposici\u00f3n aprobada no concilio de Antioqu\u00eda do bispo da cidade, afirmando a divindade e humanidade de Cristo e as d\u00faas naturezas distintas nunha soa persoa.\nOrdenou soterrar aos m\u00e1rtires baixo os altares dos templos e celebrar a misa sobre os seus sepulcros, celebraci\u00f3n que s\u00f3 poder\u00edan realizala os sacerdotes e no propio templo ag\u00e1s por causa maior, para impedir a celebraci\u00f3n de misas privadas.\nNa derradeira \u00e9poca do seu pontificado, Aureliano retomou a pol\u00edtica de persecuci\u00f3ns."}
{"id": "27500", "revid": "98629", "url": "https://gl.wikipedia.org/wiki?curid=27500", "title": "Eutiquiano, papa", "text": "Eutiquiano ou \"Eutychianus\" (\"Eutichianus\") ou \"Santo Eutiquiano\", nado cara a 220 en Etruria (segundo o \"Liber pontificalis\"), foi bispo de Roma de 275 a 283. Mesmo se a tradici\u00f3n o conta entre os papas, este termo \u00e9 posterior ao seu reinado.\nVe catro emperadores sucederse: Aureliano, T\u00e1cito, Probo e Caro."}
{"id": "27501", "revid": "1131", "url": "https://gl.wikipedia.org/wiki?curid=27501", "title": "Caio, papa", "text": "Santo Caio, nado en Dalmacia, foi bispo de Roma do 12 de decembro de 283 \u00e1 s\u00faa morte o 22 de abril de 296. A tradici\u00f3n consid\u00e9rao como un papa, a\u00ednda que este termo non fose levado polos bispos de Roma m\u00e1is que a partir de Silvestre I."}
{"id": "27502", "revid": "1987", "url": "https://gl.wikipedia.org/wiki?curid=27502", "title": "Marcelino, papa", "text": "Santo Marcelino, bispo de Roma de 296 a 304. Inclu\u00eddo pola tradici\u00f3n entre os papas, nunca levou este t\u00edtulo que non foi atribu\u00eddo aos bispos de Roma m\u00e1is que baixo o reinado de Silvestre I.\nNo transcurso do seu pontificado, en 301, Armenia volveuse a primeira naci\u00f3n oficialmente cat\u00f3lica."}
{"id": "27503", "revid": "1987", "url": "https://gl.wikipedia.org/wiki?curid=27503", "title": "Eusebio, papa", "text": "Eusebio foi un papa do s\u00e9culo IV. Exerceu o seu cargo de bispo de Roma do 18 de abril de 309, data da s\u00faa entronizaci\u00f3n, ao 17 de agosto de 309, data do seu falecemento.\nTraxectoria.\nFoi o sucesor de Marcelo. O seu reinado foi breve: o Cat\u00e1logo Lib\u00e9riano non lle d\u00e1 m\u00e1is que unha duraci\u00f3n de catro meses, do 18 de abril ao 17 de agosto do ano 310. Co\u00f1\u00e9cense alg\u00fans detalles da s\u00faa carreira grazas a un epitafio sobre a s\u00faa tumba feita sobre a orde do papa D\u00e1maso, epitafio que conservaron transcrici\u00f3ns antigas."}
{"id": "27504", "revid": "23204", "url": "https://gl.wikipedia.org/wiki?curid=27504", "title": "Melqu\u00edades, papa", "text": "San Melqu\u00edades, nado en \u00c1frica, forma parte da categor\u00eda de papas africanos. Foi bispo de Roma desde 311 ata s\u00faa morte o 10 ou o 11 de xaneiro de 314.\nHistoricamente, foi o primeiro papa que se beneficiou de favores dun emperador romano: Maxencio, quen levantando as medidas represivas contra os cristi\u00e1ns, autorizou a s\u00faa elecci\u00f3n no ano 311, cando o bispado romano levaba xa varios anos vacante.\nDespois da eliminaci\u00f3n de Maxencio por Constantino I, a nai deste \u00faltimo ofreceulle o pazo de Letr\u00e1n, que formaba parte das posesi\u00f3ns imperiais. Foi as\u00ed, como o papa organizou o concilio rexional de Letr\u00e1n no 313, para debater sobre a elecci\u00f3n do bispo de Cartago, que fora contestada polos donatistas.\nA\u00ednda que semella que morreu de causas naturais, \u00e9 considerado como m\u00e1rtir. A s\u00faa conmemoraci\u00f3n \u00e9 o 10 de decembro."}
{"id": "27505", "revid": "54336", "url": "https://gl.wikipedia.org/wiki?curid=27505", "title": "Silvestre I, papa", "text": "Silvestre I, ou San Silvestre, foi papa de 314 a 335, durante o goberno do emperador Constantino I, quen instaurou a tolerancia co cristianismo no seo do Imperio romano.\nTraxectoria.\nA s\u00faa autoridade veuse eclipsada pola de Constantino, non asistindo ao s\u00ednodo de Arles (314) nin ao concilio de Nicea (325), convocados polo emperador. Mais todo iso non impediu que, con el ou sen el, fose durante o seu pontificado cando a autoridade da Igrexa fose establecida e que se edificasen os primeiros monumentos cristi\u00e1ns: a igrexa do Santo Sepulcro en Xerusal\u00e9n, as bas\u00edlicas de San Xo\u00e1n de Letr\u00e1n e a de San Pedro en Roma, as igrexas dos Santos Ap\u00f3stolos e a de Santa Sof\u00eda en Constantinopla.\nOs historiadores cristi\u00e1ns de \u00e9poca romana (Eusebio de Cesarea e Lactancio) atribu\u00edran a conversi\u00f3n de Constantino a unha visi\u00f3n, que este sufrir\u00eda xusto antes da batalla de Ponte Milvio, na cal triunfou sobre Maxencio (312). Mais a tradici\u00f3n medieval, transmitida especialmente a trav\u00e9s da Lenda \u00c1urea, dou unha interpretaci\u00f3n diferente: o emperador estaba cuberto dunha lepra incurable, e ent\u00f3n Silvestre ter\u00edao bautizado por inmersi\u00f3n nunha piscina, o que ter\u00eda o efecto de sandarlle a lepra, comprendendo que deb\u00eda defender a fe cristi\u00e1. Este episodio n\u00e1rrase tam\u00e9n na Doaz\u00f3n de Constantino, texto aparecido no s\u00e9culo IX, polo que se conced\u00eda ao papa Silvestre o poder sobre Occidente. O car\u00e1cter ap\u00f3crifo e carente de valor dese texto est\u00e1 hoxe admitido pola Igrexa.\nAtrib\u00faense a Silvestre outros milagres, por exemplo, resucitar un touro e domar un drag\u00f3n.\nCulto.\nSilvestre I foi un dos primeiros santos canonizados sen sufrir martirio. A s\u00faa festividade cel\u00e9brase o 31 de decembro, que \u00e9 a probable data da s\u00faa inhumaci\u00f3n; a Igrexa ortodoxa e m\u00e1is as Igrexas cat\u00f3licas orientais, que seguen os ritos ortodoxos, conmem\u00f3rano o d\u00eda 2 de xaneiro."}
{"id": "27506", "revid": "56817", "url": "https://gl.wikipedia.org/wiki?curid=27506", "title": "Marcos, papa", "text": "San Marcos foi entronizado papa o 18 de xaneiro de 336. O L\u00edber Pontificalis di que \u00e9 romano e indica Priscus como o seu pai. O seu goberno breve (oito meses e alg\u00fans d\u00edas) \u00e9 marcado non obstante pola elevaci\u00f3n, \u00e1 s\u00faa demanda, de d\u00faas bas\u00edlicas en Roma, San Marcos e igualmente Santa Balbina. Falece o 7 de outubro de 336 e \u00e9 enterrado no cemiterio de Balbina.\nConc\u00e9delle o palio ao bispo de Ostia, que ten o privilexio de consagrar o papa.\n\u00c9 celebrado o 7 de outubro."}
{"id": "27507", "revid": "56817", "url": "https://gl.wikipedia.org/wiki?curid=27507", "title": "Xulio I, papa", "text": "Santo Xulio, nado en Roma cara a 280, entronizado papa o 6 de febreiro de 337. E foino ata o 12 de abril de 352. Papa considerado moito tempo pola Igrexa cristi\u00e1 apost\u00f3lica como benevolente , sabe facer, igualmente, proba de firmeza. Toma a defensa de santo Atanasio de Alexandr\u00eda contra os arios e semi-arios e os anti-niceanos. Re\u00fane en 340-341, un s\u00ednodo en Roma contra o arianismo."}
{"id": "27508", "revid": "56817", "url": "https://gl.wikipedia.org/wiki?curid=27508", "title": "Liberio, papa", "text": "Liberio I, nado en Roma, converteuse no 36\u00ba papa o 17 de maio de 352.\nAs pol\u00e9micas mantidas cos arianos comportaron a elecci\u00f3n de Fiz II como antipapa.\nLiberio promoveu a construci\u00f3n da Bas\u00edlica de Santa Mar\u00eda a Maior de Roma, edificada sobre o per\u00edmetro que el mesmo trazou logo dunha nevada un 5 de agosto.\nFaleceu o 24 de setembro de 366.\nLiberio e o arrianismo.\nO pontificado de Liberio sit\u00faase nun per\u00edodo no cal o dogma da Igrexa oficial, tal como fora fixado polo Primeiro Concilio de Nicea, era contestado con forza polos partidarios do arianismo. O emperador Constancio II apoiaba a estes \u00faltimos e mesmo desterrou o patriarca Atanasio de Alexandr\u00eda, vigoroso defensor do concilio niceano. Constancio obtivo, nos concilios de Arl\u00e9s e de Mil\u00e1n, o apoio da maior\u00eda dos bispos occidentais. Mais unha parte deles, con todo, indignouse. Este foi o caso do papa Liberio, a quen Constancio forzou ao exilio en Beroea, Tracia, en 355.\nConstancio levantou esa medida tres anos m\u00e1is tarde, en 358, podendo Liberio regresar a Roma.\nNumerosos historiadores antigos e modernos suxiren que Liberio asinara unha das f\u00f3rmulas do S\u00ednodo de Sirmium, condenando a san Atanasio, e en parte dando satisfacci\u00f3n aos arianos. Consideran que Liberio obrou por debilidade e non por convicci\u00f3n. Esta tese sostense en escritos contempor\u00e1neos, especialmente os do mesmo san Atanasio, \u00e9 tam\u00e9n nos de Edward Gibbon.\nSegundo a tese contraria, Constancio liberar\u00eda ao papa cedendo \u00e1s presi\u00f3ns do pobo romano."}
{"id": "27509", "revid": "23204", "url": "https://gl.wikipedia.org/wiki?curid=27509", "title": "D\u00e1maso I, papa", "text": "D\u00e1maso I, 37\u00ba papa da Igrexa cat\u00f3lica entre 366 e a s\u00faa morte, en 384. San D\u00e1maso para os cristi\u00e1ns. En menos de vinte anos dunha intensa actividade conseguiu restitu\u00edr \u00e1 Igrexa de Roma o seu prestixio e a s\u00faa preeminencia.\nTivo como secretarios a Santo Ambrosio e a San Xerome entre outros. A San Xerome encargoulle a redaci\u00f3n dunha nova versi\u00f3n da Biblia, encargo que deu como resultado a co\u00f1ecida como \"Vulgata\", versi\u00f3n usada ata o s\u00e9culo XX.\nVida.\nA\u00ednda que se desco\u00f1ece o seu lugar exacto de nacemento, probablemente na zona de Gallaecia na Pen\u00ednsula Ib\u00e9rica, parte do Imperio Romano de Occidente, creceu en Roma. En 341, co\u00f1eceu a Atanasio de Alexandr\u00eda, nesa \u00e9poca exiliado en Roma, do que se fai seguidor e amigo, simpatizando en causas com\u00fans."}
{"id": "27510", "revid": "2452", "url": "https://gl.wikipedia.org/wiki?curid=27510", "title": "Siricio, Papa", "text": ""}
{"id": "27512", "revid": "1987", "url": "https://gl.wikipedia.org/wiki?curid=27512", "title": "Inocencio I, papa", "text": "Inocencio I, natural de Albano Laziale, foi o papa n\u00ba 40 da Igrexa cat\u00f3lica.\nSegundo o \"Liber pontificalis\" era orixinario de Albano Laziale, e o seu pai cham\u00e1base Innocenzo. Segundo o seu contempor\u00e1neo Xirolamo era fillo do papa Anastasio I (a\u00ednda que naceu antes de ser consagrado).\nFoi elixido o 21 de decembro de 401. Ordenou que t\u00f3dolos casos graves deb\u00edan ser revisados por el, e nos demais reserv\u00e1base o dereito a intervir. Exerceu este dereito en diversas cuesti\u00f3ns, especialmente nas relacionadas coas celebraci\u00f3ns lit\u00farxicas.\nO seu gran amigo Xo\u00e1n Cris\u00f3stomo foi expulsado como patriarca de Constantinopla debido a hostilidades persoais coa emperatriz Eudoxia e as intrigas de Te\u00f3filo de Alexandr\u00eda. Inocencio I interveu para reintegralo \u00e1 s\u00faa sede.\nEnfrontouse firmemente a Pelaxio e \u00f3 pelaxianismo, con tanta autoridade e decisi\u00f3n que Agosti\u00f1o de Hipona, \u00f3 sabelo, pronunciou a famosa frase \"Roma locuta, causa finita\" (\"\u00d3 falar Roma, rematouse o conto\"). Tam\u00e9n condenou o priscilianismo.\nO 24 de agosto de 410 o rei visigodo Alarico conquistou e saqueou Roma. Inocencio non se encontraba na cidade, sen\u00f3n que estaba na corte imperial en R\u00e1vena negociando con Alarico. \u00d3 regresar a Roma fixo o posible por reparar os danos feitos polos godos.\nMorreu o 12 de marzo de 417."}
{"id": "27513", "revid": "89787", "url": "https://gl.wikipedia.org/wiki?curid=27513", "title": "Z\u00f3simo, papa", "text": "Z\u00f3simo \u00e9 o 41\u00ba papa (de 417 a 418). \nTraxectoria.\nS\u00e1bese pouco sobre a s\u00faa vida se non \u00e9 que \u00e9 grego, que o seu pai se chamar\u00eda Abram e que a s\u00faa familia ser\u00eda de orixe xud\u00eda, convertida ao cristianismo.\nO pontificado deste papa foi breve, accidentado e marcado por dificultades e contratempos. Foi elixido o 18 de marzo do 417. Houbo dous acontecementos importantes durante o seu goberno. O primeiro \u00e9 que nomeou a Patroclo como bispo metropolitano de Arl\u00e9s en contra da opini\u00f3n de todos os bispos da rexi\u00f3n. O segundo foi que Paio e Celestio, condenados por dous concilios polas s\u00faas herex\u00edas, apelaron a Z\u00f3simo, quen os absolveu. Estes xa foran condenados polo papa anterior, Inocencio I. Parece ser que Z\u00f3simo se mostraba demasiado compracente, quizais por ser moi impulsivo nas s\u00faas decisi\u00f3ns.\nQuedan de santo Z\u00f3simo trece cartas, escritas con moito vigor e autoridade. Os antigos gabaron moito a constituci\u00f3n de Z\u00f3simo contra Paio, da cal non seguimos tendo m\u00e1is que alg\u00fans fragmentos; \u00e9 co\u00f1ecida baixo o nome de \"Tractoria Zosimi\", nome xen\u00e9rico dado \u00e1s cartas e decretos levados nas provincias polos correos p\u00fablicos e que algunhas cr\u00edticas cren que deb\u00eda chamarse \"Tractatoria\"."}
{"id": "27514", "revid": "1987", "url": "https://gl.wikipedia.org/wiki?curid=27514", "title": "Bonifacio I, papa", "text": "O Papa Bonifacio I foi elixido o 29 de decembro de 418 cando era un home xa vello e moi enfermo. Mentres tanto, un grupo de di\u00e1conos que estaban descontentos xa desde tempos do Papa Z\u00f3simo, elixiron a Olallo, quen se instalou no Palacio Laterano como antipapa. Eventualmente foi o emperador Honorio quen resolveu a cuesti\u00f3n a favor de Bonifacio, o papa lex\u00edtimo.\nBonifacio deulle o seu apoio a Santo Agosti\u00f1o e os bispos africanos na s\u00faa campa\u00f1a contra o pelaxianismo.\nBonifacio morreu o 4 de setembro de 422."}
{"id": "27518", "revid": "127505", "url": "https://gl.wikipedia.org/wiki?curid=27518", "title": "Le\u00f3n I, papa", "text": "Le\u00f3n I o Magno ou o Grande (Toscana, 390-Roma, 10 de novembro de 461) foi o papa n.\u00ba 45 da Igrexa cat\u00f3lica, dende o 440 ata o 461. Proced\u00eda da rexi\u00f3n italiana da Toscana. Sendo di\u00e1cono foi designado polo emperador Valentiniano III para dif\u00edciles tarefas de mediaci\u00f3n nas Galias. Foi elixido Papa no ano 440, nun momento en que a cristiandade estaba dividida en materia de fe e o Imperio Romano nunha crise sen retorno.\nLabor doutrinal.\nCombateu pastoral e argumentalmente contra o manique\u00edsmo que atribu\u00eda a creaci\u00f3n (a materia e o corpo) a unha deidade malvada; contra o pelaxianismo que entend\u00eda que a salvaci\u00f3n non se acadaba polo amor gratu\u00edto de Deus sen\u00f3n polas boas obras do home, contra o priscilianismo na s\u00faa vertente gn\u00f3stica que chegaba a cuestionar a encarnaci\u00f3n do Fillo de Deus no home Xes\u00fas de Nazaret e contra o nestorianismo que afirmaba unha dualidade en Cristo.\nA s\u00faa intensa actividade (co\u00f1\u00e9censelle 432 cartas e 96 sermones) permitiu asentar a doutrina que hoxe a maior parte da cristiandade considera como aut\u00e9ntica: o Deus do Evanxeo \u00e9 o \u00fanico Deus Creador; a redenci\u00f3n ac\u00e1dase polo amor de Deus manifestado en Xesucristo que \u00e9 verdadeiro Deus e verdadeiro Home nunha soa persoa.\nEn efecto, para Le\u00f3n \"o ceo a terra e canto neles hai fala da omnipotencia e bondade do seu Autor e a admirable beleza dos seus elementos est\u00e1 pedindo da criatura intelixente acci\u00f3n de grazas\". Para el, en Cristo \"a maxestade asume a humildade, o poder a debilidade e a eternidade a mortalidade\".\nApoiou o labor do Patriarca de Constantinopla contra o monofisismo de Eutiques, e como sucesor de Pedro reivindicou a s\u00faa autoridade nas Igrexas das Galias e de Hispania. As cartas e serm\u00f3ns que del se conservan tratan dalg\u00fans destes temas. Est\u00e1 considerado por iso un dos Pais da Igrexa.\nA el se lle debe o primeiro misal co\u00f1ecido como \"Sacramento Leonino\"\nCarisma.\nLe\u00f3n posu\u00eda unha enorme autoridade moral que radicaba na s\u00faa sinxeleza de vida, a s\u00faa piedade, e o seu sentido da equidade. O seu valor foi reco\u00f1ecido cando sa\u00edu ao encontro de Atila en Mantua conseguindo evitar a destruci\u00f3n de Roma por parte dos hunos (ano 452).\nCando os v\u00e1ndalos de Xenserico saquearon Roma no ano 456, tam\u00e9n obtivo deles clemencia para os aterrorizados cidad\u00e1ns, evitando a queima da cidade e o masacre. Isto fixo que fose venerado polo conxunto do pobo e que morrera en loor de santidade.\nFoi soterrado na bas\u00edlica de San Pedro de Constantino. No ano 688, as s\u00faas cinsas foron trasladadas a unha igrexa a el consagrada.\nFoi o primeiro bispo de Roma a quen se lle denominou Magno, e tam\u00e9n o primeiro en exercer de xeito patente e eficaz unha autoridade doutrinal sobre toda a Igrexa. O Concilio de Calcedonia veu recoller a s\u00faa postura sobre a dobre natureza de Cristo corrixindo, para as Igrexas monofisitas, ou completando para a Igrexa ortodoxa e a Igrexa cat\u00f3lica a fe de Concilio de \u00c9feso. Segundo a tradici\u00f3n, no Concilio leuse o seu \"tomo\" e a maior\u00eda entendeu que \"Pedro falara pola boca de Le\u00f3n'\u00b4.\nEn 1754, o Papa Bieito XIV proclamouno doutor da Igrexa.\nA festa de San Le\u00f3n Magno cel\u00e9brase o 10 de novembro."}
{"id": "27519", "revid": "1987", "url": "https://gl.wikipedia.org/wiki?curid=27519", "title": "Hilario, papa", "text": "Hilario, nado en Sarde\u00f1a e finado en Roma o 29 de febreiro de 468, foi o Papa n.\u00ba 46 da Igrexa cat\u00f3lica entre 461 a 468.\nTraxectoria.\nComo arquidi\u00e1cono actuou como legado de Le\u00f3n I Magno no concilio de \u00c9feso celebrado en 449 e co\u00f1ecido como o \"latrocinio de \u00c9feso\" opo\u00f1\u00e9ndose \u00e1 condena de Flaviano de Constantinopla o que lle supuxo enfrontarse ao monofisita Di\u00f3scoro e verse obrigado a afastarse tanto de Constantinopla coma de Roma para salvar a s\u00faa vida.\nNo momento do seu pontificado, defende (e constru\u00ede) a ortodoxia cristi\u00e1 confirmando os concilios de Nicea, de \u00c9feso e de Calcedonia . Persegue as\u00ed a condena das herex\u00edas tales como o monofisismo (reafirmando a dobre natureza humana e divina do Cristo), e o arianismo."}
{"id": "27520", "revid": "1987", "url": "https://gl.wikipedia.org/wiki?curid=27520", "title": "Simplicio, papa", "text": "Simplicio foi papa entre o ano 468 e o 10 de marzo de 483. Naceu en Tivoli (Italia), fillo dun cidad\u00e1n chamado Castino. A meirande parte do que se co\u00f1ece del procede do \"Liber pontificalis\"."}
{"id": "27521", "revid": "1987", "url": "https://gl.wikipedia.org/wiki?curid=27521", "title": "Fiz II, papa", "text": "Fiz II, finado o 1 de marzo de 492, foi un relixioso romano, Papa n.\u00ba 48 da Igrexa cat\u00f3lica de 483 a 492.\nTraxectoria.\nPertenceu \u00e1 familia senatorial romana dos Anicia. Este arist\u00f3crata era fillo dun sacerdote e estivo casado, sendo pai de dous fillos, antes de ser elixido para suceder a Simplicio. A s\u00faa familia achegou no futuro outros dous papas, Agapito I e Gregorio I.\nElixido pont\u00edfice co apoio do rei xermano Odoacro, o seu primeiro acto foi negar o \"Henotikon\" ou \"acto de uni\u00f3n\", un edito que o emperador bizantino Zen\u00f3n promulgara en 482, intentando chegar a unha soluci\u00f3n de compromiso entre o monofisismo e a doutrina considerada ortodoxa emanada do Concilio de Calcedonia.\nA continuaci\u00f3n enviou unha delegaci\u00f3n de dous bispos a Constantinopla para intentar convencer ao inspirador do citado edito, o patriarca Acacio, para que o rexeitase e para que anulase o nomeamento de patriarca de Alexandr\u00eda, o monofisita Pedro o Notario, quen ocupara a sede patriarcal trala deposici\u00f3n do anterior patriarca, m\u00e1is pr\u00f3ximo aos postulados romanos.\nAcacio non s\u00f3 non renunciou \u00e1 s\u00faa doutrina nin anulou o nomeamento, sen\u00f3n que logrou atraer os propios legados pontificios aos seus postulados doutrinais. Fiz II convocou en resposta un concilio que, en 484, excomungou o patriarca Acacio, quen \u00e1 s\u00faa vez respondeu borrando o nome do papa dos d\u00edpticos lit\u00farxicos, o que equival\u00eda \u00e1 excomu\u00f1\u00f3n do pont\u00edfice. Iniciouse as\u00ed o Cisma acaciano, que dividiu a Igrexa durante os seguintes 35 anos.\nMalia o enfrontamento con Constantinopla, Fiz chegou a un acordo co emperador Zen\u00f3n para lograr que os v\u00e1ndalos arianos puxeran fin \u00e1s persecuci\u00f3ns contra os cristi\u00e1ns fieis a Roma no norte de \u00c1frica. Xurdiu ent\u00f3n o problema de que tratamento dar aos que se converteran ao arianismo debido a ditas persecuci\u00f3ns e agora desexaban volver \u00e1 ortodoxia. Fiz convocou un s\u00ednodo en 487, no que se fixaron as condici\u00f3ns en que se permit\u00eda o retorno deses cristi\u00e1ns \u00e1 Igrexa romana."}
{"id": "27522", "revid": "89787", "url": "https://gl.wikipedia.org/wiki?curid=27522", "title": "Xelasio I, papa", "text": "Xelasio I, nado en Alxeria e finado en Roma o 21 de novembro de 496, foi o Papa n.\u00ba 49 da Igrexa cat\u00f3lica de 492 a 496. Considerado por moitos como o terceiro papa de orixe africana, o seu nacemento no norte de \u00c1frica (na Cabilia) \u00e9 motivo de controversia entre os historiadores xa que moitos deles o sit\u00faan en Roma. Do que non cabe d\u00fabida era de que os seus pais si eran de orixe norteafricana.\nO seu reinado dura apenas catro anos pero a s\u00faa contribuci\u00f3n aos informes entre igrexa e estado e ao concepto mesmo de papado \u00e9 decisiva. Celebrado o 21 de novembro."}
{"id": "27527", "revid": "23204", "url": "https://gl.wikipedia.org/wiki?curid=27527", "title": "Wetzlar", "text": "Wetzlar \u00e9 unha cidade de Hessen, Alema\u00f1a. Localizada na confluencia do Lahn co Dill. A\u00ednda que a cidade non est\u00e1 inclu\u00edda no distrito de Lahn-Dill, \u00e9 a s\u00faa capital administrativa. En 2005 a cidade ti\u00f1a 52,800 habitantes."}
{"id": "27528", "revid": "1109", "url": "https://gl.wikipedia.org/wiki?curid=27528", "title": "Chekhov - \u0410\u043d\u0442\u043e\u043d \u041f\u0430\u0432\u043b\u043e\u0432\u0438\u0447 \u0427\u0435\u0445\u043e\u0432", "text": ""}
{"id": "27530", "revid": "323", "url": "https://gl.wikipedia.org/wiki?curid=27530", "title": "Villeneuve d'Ascq", "text": ""}
{"id": "27531", "revid": "56817", "url": "https://gl.wikipedia.org/wiki?curid=27531", "title": "Lingua alviri-vidari", "text": "O alviri-vidari \u00e9 unha lingua indoirania que se fala en Ir\u00e1n.\nISO/DIS 639-3: avd\nO alviri f\u00e1lase na localidade de Alvir, preto de Saveh, na provincia de Markazi. O vidari f\u00e1lase en Vidar, unha localidade a 18\u00a0km de Alvir.\nFonolox\u00eda.\nVogais.\ni, e, a, \u00f6, o, \u0101, u"}
{"id": "27532", "revid": "181", "url": "https://gl.wikipedia.org/wiki?curid=27532", "title": "Alviri-vidari", "text": ""}
{"id": "27534", "revid": "98629", "url": "https://gl.wikipedia.org/wiki?curid=27534", "title": "Tom Clancy's Ghost Recon", "text": "Tom Clancy's Ghost Recon, co\u00f1ecido tam\u00e9n simplemente como Ghost Recon, \u00e9 un videoxogo de acci\u00f3n t\u00e1ctica desenvolto por Red Storm Entertainment e Ubisoft, creado polo escritor estadounidense Tom Clancy. O xogador d\u00e1 vida aos soldados dun escuadr\u00f3n de elite estadounidense.\nA primeira parte de \"Ghost Recon\", foi un \u00e9xito polo que tivo d\u00faas expansi\u00f3ns para PC e moitas mods creadas polos usuarios. Por\u00e9n, \"Ghost Recon 2\" s\u00f3 sa\u00edu \u00e1 venda para PS2 e XBOX. Posteriormente lanzouse \u00e1 venda a terceira entrega.\n\"Ghost Recon\".\nA primeira parte ten lugar no 2008, a historia comeza con Rusia anexionando \u00f3s pa\u00edses da antiga Uni\u00f3n Sovi\u00e9tica empezando por Xeorxia.\n\"Ghost Recon: Desert Siege\".\nA primeira expansi\u00f3n de Ghost Recon para PC. No 2009 Etiop\u00eda invade Eritrea e c\u00f3mpre axudar \u00e1s tropas eritreas.\n\"Ghost Recon: Island Thunder\".\nNa segunda expansi\u00f3n para PC a misi\u00f3n \u00e9 salvagardar as primeiras elecci\u00f3ns democr\u00e1ticas en Cuba no ano 2010. Fidel Castro morre no 2006 e desde ent\u00f3n varios tiranos pux\u00e9ronse ao cargo do goberno de Cuba, agora que hai elecci\u00f3ns un partido pol\u00edtico dedicase a ameazar e asasinar \u00f3s que non os voten.\n\"Ghost Recon: Jungle Storm\".\nTerceira expansi\u00f3n, dispo\u00f1ible s\u00f3 en PS2 e N-Gage.\n\"Ghost Recon 2\".\nSegunda entrega do xogo, cancelada na versi\u00f3n para PC alegando que non ser\u00eda suficientemente bo. \u00c1 vez que esta cancelaci\u00f3n confirmouse \"Ghost Recon 3\". Ten lugar en 2012, en Corea do Norte.\n\"Ghost Recon 3: Advanced Warfighter\".\nCanad\u00e1, os EUA e M\u00e9xico asinan unha alianza para defend\u00e9rense mutuamente se alg\u00fan destes pa\u00edses son atacados. O presidente estadounidense \u00e9 secuestrado en M\u00e9xico por terroristas que sementan a anarqu\u00eda por todos os sitios, ent\u00f3n o presidente mexicano autoriza \u00f3s Ghost a que entren en M\u00e9xico para que devolvan todo \u00e1 normalidade."}
{"id": "27535", "revid": "56817", "url": "https://gl.wikipedia.org/wiki?curid=27535", "title": "Principio de exclusi\u00f3n de Pauli", "text": "O principio de exclusi\u00f3n de Pauli foi unha hip\u00f3tese formulada polo cient\u00edfico Wolfgang Pauli que postula que nun mesmo \u00e1tomo \u00e9 imposible que dous electr\u00f3ns pos\u00faan os catro n\u00fameros cu\u00e1nticos iguais (n\u00famero cu\u00e1ntico principal, n\u00famero cu\u00e1ntico secundario, n\u00famero cu\u00e1ntico magn\u00e9tico e n\u00famero cu\u00e1ntico de spin)."}
{"id": "27538", "revid": "5863", "url": "https://gl.wikipedia.org/wiki?curid=27538", "title": "Bascuas, Lugo", "text": "Santa Mar\u00eda de Bascuas \u00e9 unha parroquia do concello de Lugo situada a 9 quil\u00f3metros da capital da provincia na comarca de Lugo. Segundo o IGE en 2011 ti\u00f1a 88 habitantes (46 homes e 42 mulleres).\nDiscorre por esta parroquia parte do Cami\u00f1o Primitivo de Santiago. Entre o seu patrimonio destaca a igrexa parroquial, constru\u00edda enriba dun antigo asentamento castrexo, un antigo forno no que se fac\u00eda pan para os peregrinos, unha pequena capela consagrada \u00e1 Virxe, restos dunha antiga torre defensiva medieval e diversos petr\u00f3glifos. \nNesta parroquia enc\u00f3ntrase unha canteira de tama\u00f1o medio na que se extrae granito."}
{"id": "27540", "revid": "43337", "url": "https://gl.wikipedia.org/wiki?curid=27540", "title": "IMac", "text": "O iMac \u00e9 un ordenador persoal de sobremesa dese\u00f1ado e constru\u00eddo por Apple Computer. O iMac foi o \"buque insignia\" da gama Macintosh desde 1998, e adoptou tres aspectos b\u00e1sicos. Foi cualificado por Walt Mossberg coma o \u201cest\u00e1ndar dourado dos computadores de mesa\u201d. O iMac sufriu unha grandisima innovaci\u00f3n a partir da introduci\u00f3n do iPod, o que contribu\u00edu ao dr\u00e1stico incremento dos beneficios de Apple Computer. Alg\u00fans tam\u00e9n consideran que a popularidade do sistema USB de conexi\u00f3n se debe precisamente ao iMac.\nA computadora goza dunha gran reputaci\u00f3n dentro da cultura popular debido \u00f3 estilo do seu dese\u00f1o e distintivos, propios de Apple. No 2006 converteuse no primeiro ordenador de Apple Macintosh en usar procesador de Intel."}
{"id": "27542", "revid": "1131", "url": "https://gl.wikipedia.org/wiki?curid=27542", "title": "BenQ", "text": "BenQ Corporation \u00e9 unha empresa l\u00edder en dispositivos dixitais (c\u00e1maras, pantallas etc.) que est\u00e1 asentada en Taiw\u00e1n. Ten experiencia nas 3 C (Computaci\u00f3n, Comunicaci\u00f3ns e Consumo electr\u00f3nico.)\nO nome reflicte o seu lema ou visi\u00f3n corporativa: Bringing Enjoyment and Quality to life (algo as\u00ed como \"Conseguir desfrutar da vida\").\nA compa\u00f1\u00eda foi establecida no 1984, pero foi co\u00f1ecida antes coma Acer CM (Communications and Multimedia) e renomeada en decembro de 2001 co nome actual.\nBenQ fabrica produtos de alta tecnolox\u00eda, inclu\u00edndo a comunicaci\u00f3n e produtos relaccionados cos ordenadores persoais. Entre os seus principais produtos est\u00e1n monitores LCD/TFT, televisi\u00f3ns de plasma, esc\u00e1neres e impresoras, c\u00e1maras dixitais, proxectores, gravadoras de CD/DVD, port\u00e1tiles, teclados e ratos, reprodutores de m\u00fasica e tel\u00e9fonos m\u00f3biles.\nA sede central sit\u00faase en Taoyuan, Taiw\u00e1n, pero a compa\u00f1\u00eda opera en todo o mundo.\nO 1 de outubro de 2005, BenQ adquire a divisi\u00f3n de dispositivos m\u00f3biles de Siemens en Alema\u00f1a, creando as\u00ed a 6\u00aa compa\u00f1\u00eda da industria da telefon\u00eda m\u00f3bil m\u00e1is importante por cota de mercado acumulado. Desta adquisici\u00f3n sae un novo grupo, BenQ Mobile, de BenQ Corporation dedicada enteiramente as comunicaci\u00f3ns sen f\u00edos.\nBenQ Corporation \u00e9 unha parte de BenQ Group, a cal est\u00e1 inclu\u00edda en AU Optronic."}
{"id": "27546", "revid": "72012", "url": "https://gl.wikipedia.org/wiki?curid=27546", "title": "S\u00edmaco, papa", "text": "S\u00edmaco, nado en Sarde\u00f1a cara o ano 450 e finado en Roma o 19 de xullo de 514, foi o 51\u00ba papa da Igrexa cat\u00f3lica entre 498 e 514.\nTraxectoria.\nFillo dun tal Fortunato, foi arquidi\u00e1cono durante o pontificado de Anastasio II, ao que sucedeu no pontificado ao ser elixido por unha parte do clero romano.\nO mesmo d\u00eda da s\u00faa elecci\u00f3n, o 22 de novembro de 498, unha facci\u00f3n disidente do clero romano apoiada polo emperador bizantino Anastasio I, encabezada polo senador Festo, procedeu \u00e1 elecci\u00f3n do arcipreste de Santa Pr\u00e1xedes, Lourenzo, como antipapa.\nAnte a existencia de dous pont\u00edfices, o rei ostrogodo Teodorico o Grande, intentou acabar co nacente cisma apoiando a S\u00edmaco. Finalmente, este convocou un concilio o 1 de marzo de 499, no que Lourenzo, tras aceptar a lexitimidade do seu rival como pont\u00edfice, foi nomeado bispo de Nocera. Neste s\u00ednodo decretouse que todo crego que, durante o pontificado dun papa, intrigase para elixir o seu futuro sucesor, ser\u00eda excomungado.\nPor\u00e9n, o cisma reiniciouse en 501, cando o senador Festo acusou a S\u00edmaco de diversos crimes e convenceu a Lourenzo para que regresase a Roma. O Papa negouse a comparecer perante o rei para responder as acusaci\u00f3ns alegando que ning\u00fan poder temporal ti\u00f1a xurisdici\u00f3n sobre el.\nO 23 de outubro de 502 convocouse un novo s\u00ednodo, co\u00f1ecido como \"Synodus Palmaris\", que decretou que ningunha corte humana pod\u00eda axuizar a un papa xa que este s\u00f3 pod\u00eda ser xulgado por Deus.\nAnte isto, Teodorico instalou a Lourenzo no Palacio de Letr\u00e1n como papa, co que o cisma se mantivo aberto durante catro anos ata que, en 506, o rei retirou o seu apoio a Lourenzo pola s\u00faa excesiva conivencia coa corte bizantina e, tras expulsar a todos os probizantinos, apoiou definitivamente a S\u00edmaco.\nDurante o seu pontificado, S\u00edmaco apoiou economicamente os bispos de \u00c1frica que se encontraban desterrados en Sarde\u00f1a tralas persecuci\u00f3ns \u00e1s que os v\u00e1ndalos, de doutrina ariana, someteran \u00e1 Igrexa do norte de \u00c1frica. Tam\u00e9n concedeu a liberdade aos escravos que manti\u00f1a a Igrexa, e atrib\u00faeselle a construci\u00f3n inicial do Palacio Vaticano."}
{"id": "27547", "revid": "1987", "url": "https://gl.wikipedia.org/wiki?curid=27547", "title": "Hormisdas, papa", "text": "Santo Hormisdas I, nado en Frosinone e finado en Roma o 16 de agosto de 523, foi elixido papa o 20 de xullo de 514. Antes de ser ordenado sacerdote estaba casado e \u00e9 o pai do futuro papa Silverio.\nTraxectoria.\nNo ano 525 encargoulle a Dionisio o Exiguo, un astr\u00f3nomo e abade dun mosteiro romano, estabelecer como ano primeiro da era cristi\u00e1 o do nacemento de Xes\u00fas. Dionisio errou nos seus c\u00e1lculos, segundo agora se sabe, pois datou o reinado de Herodes I o Grande uns seis anos antes. Dionisio deduciu que Xes\u00fas nacera no ano 753 da fundaci\u00f3n de Roma, cando en realidade correspond\u00eda ao 748.\nDurante o seu pontificado san Bieito de Nursia fundou a orde dos beneditinos e a famosa abad\u00eda de Montecassino, destru\u00edda en 1944 nun bombardeo.\nEstabeleceu que os bispados deixasen de ser outorgados por privilexios.\nFaleceu en Roma o d\u00eda 6 de agosto de 523."}
{"id": "27548", "revid": "56817", "url": "https://gl.wikipedia.org/wiki?curid=27548", "title": "Xo\u00e1n I, papa", "text": "Xo\u00e1n I, nado en Siena (Toscana) cara ao 470 e finado en R\u00e1vena o 18 de maio de 526, foi un relixioso, o 53.\u00b0 papa da Igrexa cat\u00f3lica, que o venera como santo. O seu pontificado durou do 13 de agosto de 523 ao 18 de maio de 526.\nTraxectoria.\nFillo dun tal Constancio, naceu preto de Chiusdino, no sur da Toscana, nunha pequena fortaleza constru\u00edda por Serena, esposa de Estilic\u00f3n, no s\u00e9culo IV e destru\u00edda na Idade Media.\nEra frade no momento da elecci\u00f3n como pont\u00edfice, s\u00f3 sete d\u00edas despois do falecemento do seu antecesor.\nFoi o primeiro papa en viaxar a Constantinopla, enviado no 525 por Teodorico o Grande, rei dos ostrogodos, para negociar co emperador bizantino Xustino I a fin das persecuci\u00f3ns contra os arianos que se vi\u00f1an producindo desde o edicto imperial de 523. A misi\u00f3n foi un fracaso, xa que o decreto non fora anulado, e debido \u00e1s acusaci\u00f3ns de ser feble nas negociaci\u00f3ns co emperador, ao regreso a Roma foi feito encarcerar por Teodorico en R\u00e1vena, capital do reino ostrogodo, morrendo martirizado.\nOs restos foron levados a Roma e soterrados na Bas\u00edlica de San Pedro."}
{"id": "27550", "revid": "72012", "url": "https://gl.wikipedia.org/wiki?curid=27550", "title": "Bonifacio II, papa", "text": "Bonifacio II, nado en Roma e finado en Roma o 17 de outubro de 532, foi o 55\u00ba papa da Igrexa cat\u00f3lica, entre os anos 530 e 532.\nTraxectoria.\nA\u00ednda que naceu en Roma, era ostrogodo de nacemento, o que o converteu no primeiro papa de orixe xerm\u00e1nica, grazas ao apoio do rei godo Atalarico.\nDesignado por Fiz IV como o seu sucesor mediante un edito, \u00e1 morte deste unha parte do clero, respectando a vontade do falecido, elixiuno pont\u00edfice o 22 de setembro de 530, mentres que a facci\u00f3n maioritaria da curia se opuxo \u00e1 s\u00faa elecci\u00f3n, elixindo como papa a Di\u00f3scoro. O posible cisma na igrexa desapareceu coa morte de Di\u00f3scoro vinte e dous d\u00edas despois do seu nomeamento.\nObsesionado coa posibilidade de que \u00e1 s\u00faa morte volvese a producirse unha dupla elecci\u00f3n papal que desembocase nun cisma, convocou un concilio no que se outorgou a prerrogativa de elixir ao seu propio sucesor, designando como tal ao di\u00e1cono Vixilio. Por\u00e9n, a oposici\u00f3n que encontrou ante este proceder e que levou ao propio Senado romano a acusar ao papa de abuso de poder, fixo que Bonifacio se retractase, non accedendo \u00e1 cadeira papal trala morte de Bonifacio, se ben o far\u00eda posteriormente."}
{"id": "27551", "revid": "98629", "url": "https://gl.wikipedia.org/wiki?curid=27551", "title": "Xo\u00e1n II, papa", "text": "Xo\u00e1n II, nado co nome de Mercurio, foi Papa da Igrexa cat\u00f3lica desde o 2 de xaneiro de 533 ao 8 de maio de 535.\nNon se sabe a data do seu nacemento pero naceu en Roma fillo dun tal Projectus, foi presb\u00edtero da bas\u00edlica de San Clemente al Laterano. O Anuario Pontificio para o ano 2001, indica que foi o primeiro papa en cambiar de nome, o seu nome era pag\u00e1n derivado do deus (Mercurio, despois da s\u00faa elevaci\u00f3n ao papado.\nA s\u00faa elecci\u00f3n realizouse dous meses despois da morte do seu predecesor, Bonifacio II, ese per\u00edodo de interregno papal caracterizouse pola simon\u00eda (compravenda de cargos eclesi\u00e1sticos), fomentada polos aspirantes ao papado. Diante o esc\u00e1ndalo o senado romano coa confirmaci\u00f3n do rei ostrogodo Atalarico condenou a simon\u00eda nas elecci\u00f3ns papais."}
{"id": "27554", "revid": "98629", "url": "https://gl.wikipedia.org/wiki?curid=27554", "title": "Vixilio, papa", "text": "Vixilio foi papa entre o 29 de marzo do 537 e o 7 de xu\u00f1o de 555, nun per\u00edodo de dificultades no territorio italiano, dadas as axitaci\u00f3ns que abalaban o Imperio romano. Propuxo a Pragm\u00e1tica Sanci\u00f3n, emanada en realidade polo emperador Xustiniano.\nTraxectoria.\nNacido sobre o 500, Vixilio pertenc\u00eda a unha distinguida familia romana. Seu pai, Xo\u00e1n, era c\u00f3nsul, t\u00edtulo que recibira do emperador. \"Reparato\", un irm\u00e1n de Vixilio, era un senador.\nVixilio foi designado como sucesor polo papa Bonifacio II, mais a oposici\u00f3n a tal proceder levou a Bonifacio, nos anos seguintes, a retirar a s\u00faa decisi\u00f3n de nomear un sucesor, queimando incluso o decreto que o istitu\u00eda. O sucesor de Bonifacio, o papa Agapito I, nomeou a Vixilio representante papal en Constantinopla. A emperatriz Teodora buscou telo como aliado, para vingar a deposici\u00f3n do patriarca monofisita de Constantinopla, Antimo I, e ademais para obter apoio nos seus esforzos a prol dos monofisitas. A emperatriz prometeu a Vixilio a Sede papal e unha grosa cantidade de di\u00f1eiro. Logo da morte de Agapito, Vixilio regresou a Roma, levando consigo cartas da corte imperial bizantina.\nDeposici\u00f3n do papa Silverio.\nMentres, en 536, fora nomeado papa, Silverio, merc\u00e9 a influencia do rei dos godos. Pouco despois, o xeneral bizantino Belisario meteu as s\u00faas tropas en Roma. Vixilio entregou a Belisario as cartas que lle foran entregadas en Constantinopla, que recomendaban ao mesmo Vixilio para ocupar a Sede papal, facendo as\u00ed que Belisario depora a Silverio (537). Por\u00e9n a deposici\u00f3n ti\u00f1a un segundo motivo. O godo Vitixes asediaba Roma, e para os bizantinos, Silverio aparec\u00eda como demasiado proclive ao xermano, sostendo Belisario que mesmo se entend\u00eda con el. Silverio foi reclu\u00eddo na illa Palmataria, onde faleceu nese mesmo ano de 537 o d\u00eda 2 de decembro.\nPresi\u00f3ns imperiais.\nXustiniano aproveitar\u00eda o favor feito co apoio concedido para pedir unha contraprestaci\u00f3n. No 543 solicitou que Vixilio aprobase o \"Edito dos tres cap\u00edtulos\", un documento emitido polo emperador no que condenaba certas proposici\u00f3ns de tres te\u00f3logos do s\u00e9culo V (Teodoro de Mopsuestia; Teodoreto de Cyrus; Ibas), acusados de nestorianismo. Con iso o monarca bizantino pensaba contentar os monofisitas, que gozaban de grande forza na cristiandade oriental. Por\u00e9n Vixilio negouse a ratificar o documento, e a\u00ednda chegou a escomungar o patriarca de Constantinopla. Mais logo en 548, Vixilio accedeu ao desexo de Xustiniano. Mais como a resitencia episcopal era forte en Occidente, especialmente entre os prelados norteafricanos, Vixilio retractouse. En resposta, convocouse un concilio en Bizancio, o II Concilio de Constantinopla (553), ao que Vixilio, e a maior\u00eda dos bispos occidentais se negaron a presentarse. A asemblea tivo lugar, presidida polo patriarca contantinopolitano, e con presenza sobre todo dos prelados orientais. Os \"tres cap\u00edtulos\" foron anatematizados consonte quer\u00eda o emperador.\nMorte.\nVixilio foi conducido ao desterro nunha illa do mar de M\u00e1rmara, por orde de Xustiniano. Nestas circunstancias Vixilio arrependeuse, e foi liberado, mais faleceu en Siracusa, cando viaxaba para Roma, o 7 de xu\u00f1o de 555."}
{"id": "27555", "revid": "89787", "url": "https://gl.wikipedia.org/wiki?curid=27555", "title": "Paio I, papa", "text": "Paio I nado en Roma cara ao ano 500, e finado na mesma cidade o 4 de marzo de 561, foi o papa n.\u00ba 60 da Igrexa cat\u00f3lica dende o ano 556 ata s\u00faa morte.\nPontificado.\nO emperador Xustiniano I imp\u00faxoo como papa, tralo o seu apoio durante o Segundo Concilio de Constantinopla en 536, daquelas Italia era unha provincia do Imperio Bizantino. Por este motivo tivo que superar unha forte oposici\u00f3n do clero romano, que dubida da s\u00faa ortodoxia.\nLigaz\u00f3ns externas.\n Paio I na \"The Original Catholic Encyclopedia\"."}
{"id": "27556", "revid": "785", "url": "https://gl.wikipedia.org/wiki?curid=27556", "title": "Xo\u00e1n III, papa", "text": "Xo\u00e1n III (Roma \u2013 13 de xu\u00f1o de 574) foi Papa da Igrexa cat\u00f3lica do 17 de xullo de 561 ata a s\u00faa morte.\nProced\u00eda dunha familia distinguida, fillo dun tal Anastasio que ti\u00f1a o t\u00edtulo de \"Illustris\". Pouco \u00e9 o que se co\u00f1ece do seu pontificado, coincidiu co tempo da invasi\u00f3n longobarda e practicamente todos os rexistros papais foron destru\u00eddos. Por\u00e9n s\u00e1bese que restaurou as catacumbas romanas e conseguiu restaurar a unidade no seo da Igrexa cat\u00f3lica logo da ruptura das igrexas de Mil\u00e1n, R\u00e1vena e o norte de \u00c1frica que se producira no pontificado de Vixilio."}
{"id": "27557", "revid": "23204", "url": "https://gl.wikipedia.org/wiki?curid=27557", "title": "Bieito I, papa", "text": "Bieito I, nado en Roma e finado o 30 de xullo de 579, foi un relixioso italiano, Papa n\u00ba 62 da Igrexa cat\u00f3lica.\nTraxectoria.\nEra fillo dun cidad\u00e1n romano chamado Bonifacio. A s\u00faa elecci\u00f3n como pont\u00edfice tivo lugar o 2 de xu\u00f1o de 575. O concilio demorouse 11 meses trala morte de Xo\u00e1n III, debido \u00e1 invasi\u00f3n longobarda que imped\u00eda calquera comunicaci\u00f3n entre Roma e Constantinopla, co que a preceptiva confirmaci\u00f3n imperial da elecci\u00f3n papal non se puido levar a cabo nese lapso de tempo.\n\u00c9 recordado por crear o estado de Massa Veneris, no territorio de Minturnae, que lle concedeu \u00f3 abade Estevo de San Marcos. estendeu a influencia papal ata R\u00e1vena."}
{"id": "27558", "revid": "1987", "url": "https://gl.wikipedia.org/wiki?curid=27558", "title": "Paio II, papa", "text": "Paio II, nado en 520 e finado o 7 de febreiro de 590, foi o papa n\u00ba 63 elixido o 26 de novembro de 579, como sucesor de Bieito I, reinou nos anos posteriores \u00e1 invasi\u00f3n longobarda, at\u00e9 590."}
{"id": "27559", "revid": "5863", "url": "https://gl.wikipedia.org/wiki?curid=27559", "title": "Gregorio I, papa", "text": "Gregorio I, nado arredor do ano 540 en Roma e finado o 12 de marzo de 604, foi un relixioso italiano, 64\u00ba papa da igrexa cat\u00f3lica, co\u00f1ecido tam\u00e9n como San Gregorio Magno.\nTraxectoria.\n\u00c9 un dos catro Padres da Igrexa latina (xunto con san Xerome de Estrid\u00f3n, santo Agosti\u00f1o de Hipona e santo Ambrosio de Mil\u00e1n). Proclamado Doutor da Igrexa o 20 de setembro de 1295 por Bonifacio VIII, foi tam\u00e9n o primeiro frade en chegar ao pontificado, e probablemente a figura definitoria da posici\u00f3n medieval do papado como poder separado do Imperio romano. Home profundamente m\u00edstico, con el a Igrexa de Roma adquiriu gran prestixio en todo Occidente; tras el, os papas intitul\u00e1ronse, segundo o seu exemplo, \u00abservo dos servos de Deus\u00bb (\"servus servorum Dei\").\nDunha familia patricia romana, chegou a ser prefecto da cidade, pero renunciou \u00e1 s\u00faa carreira pol\u00edtica e aos seus bens para facerse monxe. A s\u00faa sona f\u00edxoo secretario de Paio II, e m\u00e1is tarde foi elixido Papa contra a s\u00faa vontade. Nese momento, Roma estaba abandonada \u00e1 s\u00faa sorte a merc\u00e9 das invasi\u00f3ns b\u00e1rbaras e marxinada polo exarcado de R\u00e1vena, dependente de Constantinopla.\nPol\u00edtico.\nConsonte o modelo de Agosti\u00f1o de Hipona na s\u00faa obra \"De Civitate Dei\", buscou constru\u00edr unha rep\u00fablica cristi\u00e1 onde o poder temporal estivese sometido ao espiritual buscando a xustiza e o ben com\u00fan dos cidad\u00e1ns. Tivo que convencer aos longobardos para que respectasen a cidade chegando a un acordo de repartici\u00f3n territorial con eles, nun momento en que os romanos non ti\u00f1an outra autoridade \u00e1 que acudir.\nPastor.\nMonxe admirador de Bieito de Nursia, fundou varios mosteiros consonte \u00e1 regra deste santo, e divulgou na cristiandade o esp\u00edrito beneditino de oraci\u00f3n, estudo, traballo manual e hospitalidade.\nEmprendeu unha extratexia misioneira frut\u00edfera, enviando evanxelizadores a lugares afastados como Inglaterra, dando instruci\u00f3ns pioneiras de respecto pola cultura ind\u00edxena dos pobos evanxelizados: non derrubar os templos pag\u00e1ns, adaptar os costumes aceptables, transformar as festas pagas en celebraci\u00f3ns con significaci\u00f3n cristi\u00e1. O monxe Agosti\u00f1o de Canterbury bautizou ao rei de Kent Aethelberht, casado con Berta unha princesa cristi\u00e1 merovinxia. Seguidamente fundou un bispado en Canterbury. Pouco despois novos misioneiros establecer\u00edan unha autoridade metropolitana en York e en Londres.\nAdministrador.\nDe cualidades organizadoras notables, soubo ao redor de Roma estruturar o chamado \"Patrimonio de Pedro\", buscando a protecci\u00f3n dos caudillos b\u00e1rbaros e po\u00f1\u00e9ndoo ao servizo dos marxinados e desamparados. Por\u00e9n, reivindicou a primac\u00eda fronte a Constantinopla, e o seu labor administrativo puxo os alicerces do poder temporal dos Papas e a ra\u00edz da s\u00faa decadencia espiritual.\nMestre.\nPreocupado pola formaci\u00f3n secular e relixiosa do pobo, impulsou tam\u00e9n o coidado da liturxia e o chamado canto gregoriano\nConsiderado como un dos Pais da Igrexa occidental, escribiu unha regra pastoral que ser\u00e1 gu\u00eda pastoral e relixiosa dos bispos medievais, uns Di\u00e1logos sobre a vida edificante dos santos, en particular Bieito de Nursia, e a c\u00e9lebre \"Moralia in Job\" e varias colecci\u00f3ns de Homil\u00edas. A el d\u00e9bese o concepto de pecado capital como ra\u00edz do resto dos vicios. Tendo a s\u00faa orixe no orgullo, os pecados capitais son sete: soberbia, envexa, ira, avaricia, preguiza, gula e luxuria. Encadean ao home de xeito que este debe contar para vencelos cos dons da graza que o Esp\u00edrito lle outorga, en especial a fe, a esperanza e m\u00e1is o amor."}
{"id": "27560", "revid": "1987", "url": "https://gl.wikipedia.org/wiki?curid=27560", "title": "Sabiniano, papa", "text": "Sabiniano, nado probablemente en Bleda preto de Viterbo, en Italia e finado en Roma no ano 606, foi o papa n.\u00ba 65 da Igrexa cat\u00f3lica, e probablemente consagrado papa o 13 de setembro de 604.\nPontificado.\nDurante o seu pontificado, foi un personaxe altamente impopular polas s\u00faas econom\u00edas, malia que o Liber pontificalis indica que distribu\u00edu gran no transcurso dunha fame en Roma .\nO erudito italiano Augustin Onofrio Panvinio (1529-1568), no seu \"Epitome pontificum Romanorum\" (Venecia, 1557) atrib\u00faelle a introduci\u00f3n do uso de tocar as camp\u00e1s \u00e1s horas can\u00f3nicas e no momento da celebraci\u00f3n da Eucarist\u00eda."}
{"id": "27561", "revid": "65337", "url": "https://gl.wikipedia.org/wiki?curid=27561", "title": "Bonifacio III, papa", "text": "Bonifacio III, nado en Roma e finado en Roma o 12 de novembro de 607, foi o Papa n\u00ba 66 da Igrexa cat\u00f3lica.\nTraxectoria.\nFillo de Giovanni Cataadioce, era romano de nacemento, pero grego de orixe. A pesar da relativa brevidade do seu pontificado, contribu\u00edu de modo significativo \u00e1 organizaci\u00f3n da igrexa cat\u00f3lica.\nSendo di\u00e1cono, Bonifacio xa chamou a atenci\u00f3n de Gregorio I (tam\u00e9n co\u00f1ecido como \"Gregorio o Magno\"), que o describiu como \"de probada fe e car\u00e1cter\" e nomeouno apocrisiario (legado ou nuncio papal) na corte bizantina en 603. Esta foi unha etapa moi importante na vida de Bonifacio, que influir\u00eda no seu posterior papado. Como apocrisiario en Constantinopla, logrou ga\u00f1arse a estima do emperador Focas, e demostrou ser un diplom\u00e1tico excelente, o que foi moi \u00fatil \u00f3 recomendar a Gregorio Magno que intercedese ante o emperador Focas polo bispo Alcison de Casiopea, illa de C\u00f3rsega. Alcison alegaba que a s\u00faa posici\u00f3n bispal f\u00f3ralle arrebatada polo bispo Xo\u00e1n de Euria en Epiro, que fuxira do seu fogar xunto \u00f3 seu clero a fin de escapar dos ataques dos eslavos e avarios. Xo\u00e1n, encontr\u00e1ndose a salvo en C\u00f3rsega, non estaba contento de servir baixo o bispo Alcison, e conspirou para usurpar a s\u00faa autoridade episcopal. Normalmente, este comportamento non ser\u00eda tolerado, pero o emperador Focas ti\u00f1a simpat\u00eda polo bispo Xo\u00e1n e preferiu non intervir. Alcison apelou a Gregorio I, que deixou a Bonifacio resolver o problema. Nun golpe de xenialidade diplom\u00e1tica, Bonifacio logrou reconciliar a t\u00f3dalas partes, mantendo a confianza do emperador.\n\u00c1 morte do papa Sabiniano en febreiro de 606, Bonifacio foi elixido como sucesor, pero o seu regreso desde Constantinopla a Roma atrasouse durante case un ano. Debateuse moito acerca dese longo interregno; alg\u00fans historiadores opinan que a intenci\u00f3n era permitir que Bonifacio conclu\u00edra o seu traballo en Constantinopla, a\u00ednda que moitos m\u00e1is pensan que isto se debeu a problemas na elecci\u00f3n. Crese que Bonifacio insistiu en que a elecci\u00f3n papal fose libre e xusta, e que quizais se negou a asumir o cargo pontificio ata convencerse de que as\u00ed fora.\nEn calquera caso, unha vez accedeu \u00f3 cargo, convocou un concilio en Roma no que efectuou dous cambios importantes no relativo \u00e1 elecci\u00f3n papal, cunha seria intenci\u00f3n de manter libres estas elecci\u00f3ns:\nOutra acci\u00f3n notable do seu pontificado resultou da s\u00faa corte de relaci\u00f3ns co emperador Focas. Buscou e obtivo un decreto de Focas que restaurou \"a Visi\u00f3n de que o Bendito Pedro o Ap\u00f3stolo debe ser a cabeza de t\u00f3dalas Igrexas\". Isto asegurou que o t\u00edtulo de \"Bispo Universal\" pertencese exclusivamente \u00f3 bispo de Roma, e terminou co intento do Patriarca Cir\u00edaco de Constantinopla de establecerse con dito t\u00edtulo. A\u00ednda que algunhas fontes citan como evidencia que Bonifacio fundou a Igrexa Cat\u00f3lica, este decreto simplemente afirmou unha visi\u00f3n proposta desde xa tempo atr\u00e1s por Xustiniano I, que dera reco\u00f1ecemento legal \u00e1 primac\u00eda do pontificado romano.\nBonifacio III foi enterrado na Bas\u00edlica de San Pedro de Roma o 12 de novembro de 607."}
{"id": "27563", "revid": "56817", "url": "https://gl.wikipedia.org/wiki?curid=27563", "title": "Bonifacio IV, papa", "text": "Bonifacio IV (Abruzos, Italia, ? - Roma, 615), foi elixido papa o 25 de agosto do ano 608, logo de que a sede pontificia estivese nove neses vacante.\nFoi o introdutor da festividade de Todos os Santos, no d\u00eda 1 de novembro. As\u00ed mesmo consagrou ao culto cristi\u00e1n o Pante\u00f3n de Roma.\nFaleceu en Roma o 8 de maio de 615."}
{"id": "27564", "revid": "1987", "url": "https://gl.wikipedia.org/wiki?curid=27564", "title": "Bonifacio V, papa", "text": "Bonifacio V, nado en N\u00e1poles e finado en Roma en 625, foi escollido Papa o 8 de novembro de 618, pero non foi consagrado ata o 23 de decembro do ano 619, pasados once meses da morte do anterior Papa, Adeodato I, cando o emperador Heraclio o reco\u00f1eceu.\nTraxectoria.\nDedicou boa parte dos seus esforzos \u00e1 difusi\u00f3n do cristianismo na actual Inglaterra, especialmente na conversi\u00f3n do rei Edwin de Northumbria. Tam\u00e9n promulgou o decreto polo cal as igrexas poder\u00edan ser consideradas lugar de asilo para os perseguidos que buscasen refuxio.\nDurante o seu pontificado, Mahoma empezou a predicar.\nMorreu en Roma o 25 de outubro do ano 625."}
{"id": "27565", "revid": "1987", "url": "https://gl.wikipedia.org/wiki?curid=27565", "title": "Honorio I, papa", "text": "Honorio sucedeu no papado a Bonifacio V en 625. Fora disc\u00edpulo de Gregorio Magno, e procurou continuar a s\u00faa senda, enviando novos misioneiros a Gran Breta\u00f1a.\nInterveu no cisma de Aquilea, sede do norte de Italia que se declarara aut\u00f3noma.\nNo ano 638 faleceu."}
{"id": "27566", "revid": "1987", "url": "https://gl.wikipedia.org/wiki?curid=27566", "title": "Severino, papa", "text": "Severino I, nado en Roma e finado en 640, foi escollido Papa o 28 de maio de 640 e morreu o 5 de agosto do mesmo ano.\nTraxectoria.\nDurante o ano e medio de \"s\u00e9 vacante\", o emperador Heraclio, con quen manter\u00eda graves enfrontamentos pola condena do monotelismo, ordenou saquear a Bas\u00edlica de San Xo\u00e1n de Letr\u00e1n e o Palacio de Letr\u00e1n por parte do gobernador de Roma.\nSeverino I morreu a mans dos seus rivais bizantinos."}
{"id": "27569", "revid": "5312", "url": "https://gl.wikipedia.org/wiki?curid=27569", "title": "Marti\u00f1o I, papa", "text": "Marti\u00f1o I, nado en Todi (Umbr\u00eda) e finado no Quersoneso (Crimea) o 16 de setembro de 655, foi o papa n\u00ba 74 da Igrexa cat\u00f3lica de 649 a 655.\nPontificado.\nIniciou o pontificado convocando axi\u00f1a o concilio que o seu predecesor Teodoro I non puido celebrar. Neste concilio, celebrado en Latr\u00e1n condenouse o monotelismo que o emperador bizantino Constante II quer\u00eda impo\u00f1er como soluci\u00f3n de compromiso entre a ortodoxia cristi\u00e1 e o monofisismo.\nDecat\u00e1ndose da noticia da condena, Constante II fixo deter o papa polo exarca Calliopas de R\u00e1vena e ordenou o seu traslado \u00e1 capital imperial. O exarca, \u00e1 s\u00faa chegada a Roma, informa o clero que Marti\u00f1o I fora deposto como papa. O m\u00e9rcores 19 xu\u00f1o de 653, o papa foi embarcado con destino a Constantinopla, onde chega o 17 de setembro de 654, tras permanecer durante case un ano na illa de Naxos. Maltratado durante a traves\u00eda,\nMarti\u00f1o chegou enfermo e debeu ser transportado sobre unha padiola.\nEn Constantinopla, tivo unha parodia de xu\u00edzo no Hip\u00f3dromo, con cargos de herex\u00eda e inimigo do estado. Foi condenado a morte o 20 de decembro de 654. Marti\u00f1o I foi vexado e insultado, privado das s\u00faas vestiduras, cargado de cadeas e a s\u00faa roupa sacerdotal rompeuse publicamente e coloc\u00f3uselle unha pesada cadea ao colo.\nTras tres meses de prisi\u00f3n, o emperador conmutoulle a pena de morte pola de exilio en Crimea, onde chega o 15 de maio de 655, nunha situaci\u00f3n f\u00edsica tan deplorable, debida ao maltrato sufrido dende a s\u00faa detenci\u00f3n, que faleceu o 16 de setembro de 655."}
{"id": "27570", "revid": "92340", "url": "https://gl.wikipedia.org/wiki?curid=27570", "title": "Ux\u00edo I, papa", "text": "Santo Ux\u00edo baixo o nome de Ux\u00edo I, nado en Roma (non se co\u00f1ece o ano) e finado na mesma cidade o 1 de xu\u00f1o de 657, foi papa da Igrexa cat\u00f3lica elixido o 10 de agosto de 654 ata o 1 de xu\u00f1o de 657.\nTraxectoria.\nPouco se sabe da primeira parte da vida do papa Ux\u00edo I nada m\u00e1is que era un romano do monte Aventino, e era co\u00f1ecido pola s\u00faa santidade, xentileza, e caridade.\nA s\u00faa elecci\u00f3n tivo lugar durante a vixencia do seu antecesor, Marti\u00f1o I depositado polo emperador Constante II, e f\u00edxose por expresa vontade do emperador Constante II, un ano antes da morte de Marti\u00f1o I, mentres este era conducido en cadeas a Constantinopla. O clero romano e o mesmo Ux\u00edo I non se opuxeron \u00e1 vontade de Constante II, probablemente non por submisi\u00f3n ou medo, sen\u00f3n por motivos de oportunidade. Non quer\u00eda indispo\u00f1er o emperador quen, por exemplo, tivese ter a posibilidade de facer elixir un papa monotelista; ou quizais dando mostras de condescendencia non se quixo comprometer a\u00ednda m\u00e1is a xa precaria posici\u00f3n do papa Marti\u00f1o I. Tivese o mesmo trato co seu antecesor se mentres tanto non morrese.\nPrescribiu que os sacerdotes tivesen que gardar castidade perpetua."}
{"id": "27571", "revid": "72012", "url": "https://gl.wikipedia.org/wiki?curid=27571", "title": "Vitaliano, papa", "text": "San Vitaliano nado en Segni (Italia) (\u00bf?) e finado en Roma o 27 de xaneiro de 672, foi o papa n.\u00ba 76 da Igrexa cat\u00f3lica dende 657 ata 672.\nVitaliano mantivo a disciplina eclesi\u00e1stica, enviou misioneiros a Inglaterra e morreu en olor de santidade. \u00c9 celebrado o 27 de xaneiro.\nNo aspecto lit\u00farxico foi o papa que autorizou o uso do \u00f3rgano nas cerimonias relixiosas."}
{"id": "27573", "revid": "1987", "url": "https://gl.wikipedia.org/wiki?curid=27573", "title": "Dono, papa", "text": "Dono, en lat\u00edn \"Donus\" ou \"Domnus\", foi papa entre o 2 de novembro de 676 e o 11 de abril de 678, d\u00eda este do seu pasamento. Era fillo dun romano de nome Mauricio. Non se sabe moito a respecto deste papa.\nTraxectoria.\nComo pont\u00edfice ocupouse do melloramento urban\u00edstico de Roma, con obras como a pavimentaci\u00f3n das \u00e1reas en torno \u00e1 Bas\u00edlica de San Pedro do Vaticano e doutras igrexas romanas. Noutra orde de cousas, dispersou un grupo de monxes nestorianos que fora descuberto nun mosteiro sirio de Roma, que fora confiado a monxes cat\u00f3licos.\nChegou a un acordo co arcebispo da arquidiocese de R\u00e1vena, Reparado (\"Reparatus\"), polo que este abandonou as pretensi\u00f3ns que ti\u00f1a de proclamar a autocefalia da s\u00faa igrexa. As s\u00faas relaci\u00f3ns con Constantinopla tenderon \u00e1 conciliaci\u00f3n. O pontificado de Dono durou apenas un ano, cinco meses e dez d\u00edas. Foi sepultado na Bas\u00edlica de San Pedro."}
{"id": "27575", "revid": "54336", "url": "https://gl.wikipedia.org/wiki?curid=27575", "title": "Le\u00f3n II, papa", "text": "San Le\u00f3n II nado en Sicilia probablemente na cidade de Messina en data desco\u00f1ecida e finado en Roma o 3 de xullo 683 foi o papa n.\u00ba 80 da Igrexa cat\u00f3lica de 682 a 683.\nBiograf\u00eda.\nSiciliano de nacemento era fillo dun home chamado Paulo e segundo as fontes fillo de m\u00e9dico Estudou na \"Schola cantorum\" de Roma. Leo era co\u00f1ecido como un predicador elocuente, vertido nas Santas Escrituras, amante da m\u00fasica, tan piadoso como sabio, caritativo coidando en particular dos pobres, dos orfos e das vi\u00favas, sendo c\u00f3engo regular..\nA\u00ednda que elixido papa uns cantos d\u00edas despois da morte de Agat\u00f3n, tivo que esperar a s\u00faa consagraci\u00f3n ata m\u00e1is dun ano despois a consagraci\u00f3n da s\u00faa elecci\u00f3n do emperador bizantino Constantino IV. Le\u00f3n II foi encargado de pechar o Terceiro Concilio de Constantinopla iniciado polo seu predecesor. Neste concilio ecum\u00e9nico conden\u00e1base o monotelismo. Constantino IV esix\u00eda a excomu\u00f1\u00f3n do papa Honorio I considerado como partidario do monotelismo, para aceptar a consagraci\u00f3n de Le\u00f3n II.\nLe\u00f3n II foi canonizado santo da Igrexa cat\u00f3lica. O corpo descansa na bas\u00edlica de San Pedro. Os martiroloxios de Beda o Vener\u00e1bel e de Ad\u00f3n xa testifican o seu culto.\nPontificado.\nElixido papa, sen d\u00fabida no mes de xaneiro, probablemente o 10 de xaneiro 681. Non obstante, a s\u00faa consagraci\u00f3n producese ata m\u00e1is dun ano despois, o 17 de agosto 682 .\nOs tratos proseguen ata o ano 683. Constantino obt\u00e9n a condena de Honorio I e en cambio, concede a L\u00e9on II, entre outras cousas:\nDurante o seu pontificado puxo fin ao conflito que enfrontaba ao papado co bispado de R\u00e1vena, o cal non reco\u00f1ec\u00eda a supremac\u00eda papal sobre a base dun decreto ditado polo emperador bizantino Constantino II que establec\u00eda que os bispos da devandita cidade non necesitaban ser consagrados polo papa.\nEn resposta posible a ataques dos Longobardos, Le\u00f3n II transfiriu as reliquias dunha cantidade de m\u00e1rtires das catacumbas dentro dos muros da cidade ."}
{"id": "27576", "revid": "56817", "url": "https://gl.wikipedia.org/wiki?curid=27576", "title": "Bieito II, papa", "text": "Bieito II, nado en Roma no s\u00e9culo VII e finado na mesma cidade o 8 de maio de 685, foi papa da igrexa cat\u00f3lica desde o 26 de xu\u00f1o de 684 ata a s\u00faa morte.\nTraxectoria.\nPosiblemente foi membro da familia dos Savelli. De novo foi \u00e1 \"schola cantorum\", onde destacou polo seu co\u00f1ecemento das sagradas escrituras e pola s\u00faa voz. Foi nomeado cardeal o 5 de decembro de 680 polo papa Agat\u00f3n.\nAntigamente os bispos de Roma eran elixidos polo clero e o pobo da cidade. O emperador cristi\u00e1n, como cabeza do pobo, deb\u00eda dar o seu consentimento. Por\u00e9n, o traslado da sede do imperio a Bizancio supuxo ter que esperar por este consentimento. A\u00ednda que foi elixido papa en agosto de 683 non foi consagrado at\u00e9 o 26 de xu\u00f1o de 684, era preciso o o consentimento do emperador Constantino IV. Foi o \u00faltimo papa que debeu esperar por este consentimento, pois segundo o \"Liber Diurnus Romanorum Pontificum\" logrou que o emperador proclamase un decreto polo que se substitu\u00eda a confirmaci\u00f3n imperial pola confirmaci\u00f3n do exarca de R\u00e1vena, moito m\u00e1is \u00e1xil pola proximidade a Roma. De forma simb\u00f3lica, Bieito II adoptou dous fillos de Constantino, Xustiniano e Heraclio.\nProcurou que os bispos de Hispania subscribisen os decretos do Terceiro concilio de Constantinopla (anos 680-681) para reprimir o monotelismo e para levar a cabo a submisi\u00f3n aos decretos de Macario, o bispo deposto de Antioqu\u00eda.\nDurante o seu pontificado restaur\u00e1ronse numerosas igrexas en Roma. Tras a s\u00faa morte foi soterrado na bas\u00edlica de San Pedro.\nFoi canonizado en 1964 por Paulo VI. O seu santoral cel\u00e9brase o 7 de maio."}
{"id": "27578", "revid": "839", "url": "https://gl.wikipedia.org/wiki?curid=27578", "title": "Con\u00f3n, papa", "text": "Con\u00f3n, finado o 21 de setembro de 687, foi papa desde o 21 de outubro de 686 ata a s\u00faa morte en Roma.\nTraxectoria.\nLogo do pasamento de Xo\u00e1n V hab\u00eda fortes desacordos para a elecci\u00f3n do seu sucesor, entre os que apoiaban ao arcipreste Pedro e os que apoiaban ao presb\u00edtero Teodoro. A soluci\u00f3n pasou por un terceiro candidato, Con\u00f3n, grego nativo de Sicilia e fillo de militar, quen ti\u00f1a sona de home piadoso e afastado dos asuntos seculares. Foi consagrado o 21/22 de outubro de 686 como papa, mais o seu papado foi breve. Obtivo do emperador unha baixada de impostos para as propiedades eclesi\u00e1sticas de Sicilia e Calabria. Foi tam\u00e9n quen recibiu aos misioneiros irlandeses Quiliano e os seus compa\u00f1eiros, consagrou bispo a Quiliano, e enviounos a evanxelizar a Franconia. Finou o 21 de setembro de 687 logo dunha longa doenza."}
{"id": "27579", "revid": "56817", "url": "https://gl.wikipedia.org/wiki?curid=27579", "title": "Serxio I, papa", "text": "Serxio I (Palermo \u2013 8 de setembro de 701) foi Papa da Igrexa cat\u00f3lica desde o 15 de decembro de 687 ata a s\u00faa morte.\nA s\u00faa familia era orixinaria de Antioqu\u00eda en Siria. Entrou na vida clerical moi novo, vivindo en Roma. \u00c1 morte do papa Conon re\u00e1brense as tensi\u00f3ns no seo da Igrexa: o clero romano elixiu papa ao arquidi\u00e1cono Pascual e a milicia romana elix\u00eda o presb\u00edtero Teodoro.\nPero, co apoio de Xo\u00e1n II, exarca de R\u00e1vena, consagrouse a Serxio I como Papa e conseguiu po\u00f1er fin ao cisma, non sen ser acusado de simon\u00eda por pagar ao exarca para ser elixido papa. Durante o seu pontificado celebrouse en Constantinopla (691-692) un concilio convocado polo emperador Xustiniano II, co\u00f1ecido como o Segundo Concilio Trullano e que non foi reco\u00f1ecido polo Papa o que provocou o enfrontamento entre o papado e o Imperio Bizantino. Serxio I introduciu o Agnus Dei na misa."}
{"id": "27580", "revid": "5863", "url": "https://gl.wikipedia.org/wiki?curid=27580", "title": "Xo\u00e1n VI, papa", "text": "Xo\u00e1n VI, desco\u00f1\u00e9cese a data de nacemento pero finou en Roma o 11 de xaneiro de 705, foi o 85\u00ba Papa da Igrexa cat\u00f3lica, dende o 701 ata o 705.\nBiograf\u00eda.\nOrixinario de Grecia, foi consagrado Papa o 30 de outubro de 701 sucedendo a Serxio I.\nAo igual que os seus antecesores enfrontouse co emperador bizantino, Tiberio III e o seu exarca en Italia, Teofilacto. Estas disputas foron aproveitadas polos longobardos, invadindo Xisulfo, Duque de Benevento, a planicie Romana, Xo\u00e1n VI recuperouna cedendo outros territorios.\nV\u00e9xase tam\u00e9n.\nLigaz\u00f3ns externas.\nEnciclopedia Cat\u00f3lica Online"}
{"id": "27581", "revid": "1987", "url": "https://gl.wikipedia.org/wiki?curid=27581", "title": "Xo\u00e1n VII, papa", "text": "Xo\u00e1n VII, nado en Rossano en 650 e finado en Roma o 18 de outubro de 707, foi o Papa n\u00ba 86 da Igrexa cat\u00f3lica de 705 a 707.\nDurante o seu pontificado, Xustiniano II recuperou o trono, iniciando un segundo per\u00edodo como emperador bizantino, no que logrou que Xo\u00e1n VII reco\u00f1ecese os decretos do Concilio Quinisexto que o papa Serxio I se negara a reco\u00f1ecer no seu d\u00eda.\nMantivo boas relaci\u00f3ns cos longobardos, logrando que o rei Ariperto II restitu\u00edse ao papado os bens que o seu antecesor Xisulfo obtivera de Xo\u00e1n VI."}
{"id": "27582", "revid": "1987", "url": "https://gl.wikipedia.org/wiki?curid=27582", "title": "Sisinio, papa", "text": "Sisinio, desco\u00f1\u00e9cese a data de nacemento pero finou o 4 de febreiro 708, sendo enterrado na bas\u00edlica de San Pedro de Roma, foi o papa n\u00famero 87 da Igrexa cat\u00f3lica, durante aproximadamente tres semanas en 708.\nTraxectoria.\nSirio de nacemento, foi consagrado papa cara ao 15 de xaneiro de 708, sucedendo no cargo a Xo\u00e1n VII.\nNo momento do nombramento estaba xa tan enfermo de gota que non pod\u00eda alimentarse por el mesmo, a pesar de todo dise que ti\u00f1a un car\u00e1cter forte e que se preocupou polo goberno da cidade. Iniciou a recadaci\u00f3n de fondos para restaurar as murallas de Roma a causa da ameaza constante dos Longobardos. O seu \u00fanico acto eclesi\u00e1sticos documentado foi a consagraci\u00f3n dun bispo para C\u00f3rsega.\nV\u00e9xase tam\u00e9n.\nLigaz\u00f3ns externas.\nEnciclopedia Cat\u00f3lica Online"}
{"id": "27583", "revid": "839", "url": "https://gl.wikipedia.org/wiki?curid=27583", "title": "Constantino, papa", "text": "Constantino, nado en Tiro (Siria, hoxe no L\u00edbano) e finado en Roma o 9 de abril de 715, foi o Papa n\u00ba 88 da Igrexa cat\u00f3lica de 708 a 715.\nTraxectoria.\nA diferenza dos seus predecesores, mantivo boas relaci\u00f3ns co emperador Xustiniano II, a partir da visita realizada a Constantinopla entre outubro de 710 e 711 co obxecto de resolver os desacordos existentes entre as Igrexas Orientais e Occidentais, xurdidos a ra\u00edz do Concilio Quinisexto ou Segundo Concilio Trullano, celebrado naquela cidade en 692.\nO Papa foi ben acollido en todas as cidades, particularmente na capital. Logrou convencer a Xustiniano II de modificar certas resoluci\u00f3ns do citado concilio.\nTralo regreso do Papa a Roma, Xustiniano II enfrontouse a unha rebeli\u00f3n encabezada por Fil\u00edpico Bardano, quen se proclamou emperador tras tomar prisioneiro a Xustiniano e mandalo executar.\nEste foi un momento moi importante na historia do cristianismo, pois foi a primeira vez que un emperador buscou a confirmaci\u00f3n papal ao seu nomeamento, pero ao ser Bardano un convencido seguidor do monotelismo, o Papa negouse a confirmalo como emperador, volvendo a tensarse as relaci\u00f3ns entre Roma e Constantinopla. Esta situaci\u00f3n mant\u00edvose at\u00e9 que en 713 Bardano foi deposto e substitu\u00eddo por Anastasio II, que acatou as decisi\u00f3ns do Terceiro Concilio de Constantinopla."}
{"id": "27584", "revid": "56817", "url": "https://gl.wikipedia.org/wiki?curid=27584", "title": "Gregorio II, papa", "text": "Gregorio II, foi Papa da Igrexa cat\u00f3lica, e santo. Naceu en Roma, e morreu o 10 de febreiro de 731.\nFoi elixido Papa o 19 de maio de 715. Restableceu o mosteiro de Montecasino. Convocou en 729 un concilio contra os iconoclastas. Enviou a San Bonifacio a predicar o cristianismo a Alema\u00f1a e aceptou o goberno de Roma que lle ofreceu o pobo no 726, sublevado contra a dominaci\u00f3n do Imperio de Oriente. A Igrexa ad\u00edcalle o d\u00eda 2 de febreiro."}
{"id": "27585", "revid": "1093", "url": "https://gl.wikipedia.org/wiki?curid=27585", "title": "Gregorio III, Papa", "text": ""}
{"id": "27586", "revid": "72012", "url": "https://gl.wikipedia.org/wiki?curid=27586", "title": "Zacar\u00edas, papa", "text": "San Zacar\u00edas, nado arredor do 679 en Grecia e finado o 15 de marzo de 752, foi Papa da Igrexa cat\u00f3lica (741-752).\nTraxectoria.\nS\u00e1bese pouco da s\u00faa vida antes de ser coroado papa. Nos seus primeiros anos de pontificado conseguiu que os longobardos (pobo xerm\u00e1nico que ocupou o norte da pen\u00ednsula it\u00e1lica), devolvesen algunhas cidades \u00e1 Igrexa.\nF\u00f3ra da pen\u00ednsula it\u00e1lica contribu\u00edu a que Pipino o Breve destronara a Khilderico III, \u00faltimo rei merovinxio. En efecto, Pipino, Mordomo do Pazo, era o home forte que gobernaba na pr\u00e1ctica o pobo franco, e Khilderico III o rei d\u00e9bil chamado a dar fin \u00e1 li\u00f1axe de Clodoveo. En tal situaci\u00f3n, para lexitimar a s\u00faa planeada usurpaci\u00f3n do trono, Pipino realizou \u00f3 Papa unha comprometedora consulta cargada en aparencia de inxenua busca da ortodoxa conduta: Quen deb\u00eda ser o rei dos francos: o que exerc\u00eda na pr\u00e1ctica a realeza, ou quen a ostentaba nominalmente? O Papa resolveu a cuesti\u00f3n con este veredicto: \u00abQuen o \u00e9 de feito, s\u00e9xao de dereito\u00bb.\nAs\u00ed naceu unha forte relaci\u00f3n de v\u00ednculos pol\u00edticos e relixiosos entre o Papado e a dinast\u00eda Carolinxia, fundada por Pipino. Zacar\u00edas enviou \u00f3 arcebispo Bonifacio para que coroase a Pipino, rei dos francos, no seu nome.\nA s\u00faa festividade cel\u00e9brase o 5 de marzo."}
{"id": "27587", "revid": "1131", "url": "https://gl.wikipedia.org/wiki?curid=27587", "title": "Estevo, papa electo", "text": "Estevo (II), finado o 26 de marzo de 752, foi un sacerdote romano elixido papa en marzo do ano 752 como sucesor de\u00a0Zacar\u00edas. Finou dun infarto uns poucos d\u00edas despois da s\u00faa elecci\u00f3n, antes de ser consagrado como bispo, polo que non aparece na lista de papas do \"Annuario Pontificio\".\nTraxectoria.\nNo ano 745, o papa Zacar\u00edas nomeouno cardeal-sacerdote, co t\u00edtulo eclesi\u00e1stico de San Crisogono.\nControversia co numeral dos papas Estevo.\nO numeral dos papas chamados Estevo mudou ao longo dos anos. O numeral non foi utilizado polos pont\u00edfices ata o s\u00e9culo X, e calquera n\u00famero utilizado aos papas anteriores foi aplicado de forma p\u00f3stuma.\nAta o s\u00e9culo X, desde o 752 ata o 942, oito homes que levaron o nome Estevo, inclu\u00edndo a este, foron elixidos papa, pero s\u00f3 sete deles reinaron. O \"Annuario Pontificio\" engade na s\u00faa menci\u00f3n a Estevo II unha nota ao p\u00e9, na que se menciona ao papa-electo Estevo:\nO primeiro papa en levar o nome \"Estevo\" despois de converter en costume engadir o numeral foi chamado Estevo IX durante a s\u00faa vida e asinou todos os seus documentos como \"Stephanus Papa Nonus\" (\"Papa Estevo IX\").\nA modificaci\u00f3n do dereito can\u00f3nico, en vigor ata o 1 de outubro de 1975, considerado o momento cando un home pasa a ser papa o momento no que acepta a s\u00faa elecci\u00f3n como tal, e este Estevo foi anacronisticamente chamado papa Estevo II. Alg\u00fans escritores, pero non todos, aumentaron consecuentemente o numeral dos seguintes papas chamados Estevo, convert\u00e9ndoos en Estevo III-X. Este papa-electo Estevo foi retirado da lista de papas do \"Annuario Pontificio\" en 1961.\nAs diferentes formas de chamar a estes papas, levou a que nalgunhas ocasi\u00f3ns aparezan co dobre numeral, por exemplo Estevo II (III)- IX (X). Esta pr\u00e1ctica pode atoparse na \"Enciclopedia Cat\u00f3lica\", o \"Annuario Pontificio\" e a \"Encyclop\u00e6dia Britannica\"."}
{"id": "27588", "revid": "89787", "url": "https://gl.wikipedia.org/wiki?curid=27588", "title": "Estevo II, papa", "text": "Estevo II (III) foi o 92\u00ba papa da Igrexa cat\u00f3lica, e o seu pontificado durou dende o 26 de marzo de 752 at\u00e9 a s\u00faa morte, o 26 de abril do 757. Sucedeu ao Zacar\u00edas trala morte do papa-electo Estevo (algunhas veces visto como Estevo II). Estevo II marca o paso hist\u00f3rico entre o Papado bizantino e o Papado franco.\nEste papa pasou \u00e1 historia como o fundador dos Estados Pontificios. Trala intervenci\u00f3n da s\u00faa antecesor Zacar\u00edas no ascenso de Pipino o Breve como rei dos francos, e tendo sido o propio Estevo II quen o coroou en 754. De feito foi a primeira vez que un pont\u00edfice cruzou os Alpes para quedar nunha corte xerm\u00e1nica. O novo monarca non puido negarse a auxiliar ao papa cando este se viu ameazado polo lombardo Astolfo que se dispo\u00f1\u00eda a atacar Roma. Non s\u00f3 lle prestou asistencia militar en d\u00faas ocasi\u00f3ns (754 - 756) sen\u00f3n que na segunda delas entregoulle boa parte dos territorios ga\u00f1ados aos lombardos, tales como R\u00e1vena e a Pent\u00e1pole. Estas comarcas unidas \u00e1 cidade de Roma e a s\u00faa contorna, xa pertencentes aos papas con anterioridade, deron orixe aos Estados Pontificios. Como agradecemento \u00e1 xenerosidade de Pipino, Estevo II proclamoulle \u00abPatricio dos romanos\u00bb.\nTraxectoria.\nAli\u00f1aci\u00f3n con Constantinopla.\nNo ano 751, o rei lombardo Aistulfo capturou o Exarcado de R\u00e1vena, e puxo a s\u00faa atenci\u00f3n no Ducado de Roma.\nAs relaci\u00f3ns foron moi tensas durante o s\u00e9culo VIII entre o papado e os emperadores bizantinos polo apoio da dinast\u00eda Isauriana \u00e1 iconoclastia. Do mesmo xeito, manter o control pol\u00edtico sobre Roma pasou a ser insostible xa que o propio Imperio Bizantino estaba sucumbindo baixo o Califato Abbas\u00ed polo sur e polos b\u00falgaros polo noroeste. Bizancio non pod\u00eda mandar tropas, e o emperador Constantino V, en resposta as sucesivas petici\u00f3ns de auxilio do papa, s\u00f3 pod\u00eda ofrecerlle a seguridade de actuar segundo a antiga pol\u00edtica bizantina, volver a outra tribo xerm\u00e1nica na contra dos lombardos.\nAlianza cos Francos.\nEstevo dirixiuse a Pipino, o recentemente coroado rei dos Francos (quen tam\u00e9n derrotara recentemente aos musulm\u00e1ns) e incluso viaxou a Par\u00eds para rogar axuda en persoa contra os lombardos e os musulm\u00e1ns. O 6 de xaneiro\u00a0de 754, Estevo consagrou de novo a Pipino como rei. A cambio, Pipino asumiu a misi\u00f3n de protexer \u00e1 Igrexa e puxo os seus esforzos en deter aos lombardos, as\u00ed como en reducir o poder musulm\u00e1n en Al-\u00c1ndalus.\nPipino invadiu Italia d\u00faas veces para resolver o problema cos lombardos e entregou o territorio entre Roma e R\u00e1vena\u00a0ao papado, pero mantendo aos reis lombardos en posesi\u00f3n do seu reino.\nDucado de Roma e Estados Pontificios.\nAntes da alianza de Estevo II con Pipino, Roma foi constitu\u00edda como a cidade central do Ducado de Roma, que compo\u00f1\u00eda un dos dous distritos do Exarcado de R\u00e1vena, xunto coa propia R\u00e1vena. En Quierzy os nobres francos finalmente deron o seu consentimento para a campa\u00f1a na Lombard\u00eda. A tradici\u00f3n cat\u00f3lica romana asegura que ent\u00f3n al\u00ed Pipino asinou a promesa de dar \u00e1 Igrexa certos territorios que ser\u00edan requisados aos lombardos, e que ser\u00edan entregados posteriormente aos Estados Pontificios. Este documento co\u00f1ecido como a Doaz\u00f3n de Pipino, non se conserva, pero existen fontes da \u00e9poca que se refiren a el.\nEstevo unxiu a Pipino como rei dos Francos na Bas\u00edlica de San Den\u00eds, nunha cerimonia que foi evocada na coroaci\u00f3n dos reis franceses ata o derrubamento do Antigo R\u00e9xime en 1789.\nPipino confirmou a s\u00faa doaz\u00f3n en Roma no ano 756, e no 774 Carlomagno confirmou a doaz\u00f3n do seu pai."}
{"id": "27589", "revid": "56817", "url": "https://gl.wikipedia.org/wiki?curid=27589", "title": "Paulo I, papa", "text": "San Paulo I , nado en Roma cara ao 707 co nome de Paolo Orsini e finado o 28 de xu\u00f1o de 767, foi un relixioso cristi\u00e1n, papa da Igrexa cat\u00f3lica e irm\u00e1n do tam\u00e9n papa Estevo II.\nPagaba fianzas para presos e doaba di\u00f1eiro aos pobres. Bautizou a Xisela, irm\u00e1 de Carlomagno e filla de Pipino o Breve."}
{"id": "27592", "revid": "98629", "url": "https://gl.wikipedia.org/wiki?curid=27592", "title": "Le\u00f3n III, papa", "text": "Le\u00f3n III, nado en Roma e finado na mesma cidade o 12 de xu\u00f1o de 816, foi Papa da Igrexa cat\u00f3lica de 795 ao 816.\nTraxectoria.\nEscolleito Papa o 26 de decembro do 795, cando era cardeal de Santa Susana e respons\u00e1bel do tesouro pontificio, foi consagrado o d\u00eda seguinte. Inmediatamente comunicou a s\u00faa elecci\u00f3n a Carlomagno e mandoulle unha carta coas chaves da tumba de San Pedro e a bandeira de Roma, acci\u00f3n coa cal reco\u00f1ec\u00eda ao rei dos francos como protector da Santa Se.\nLe\u00f3n pertenc\u00eda a unha familia modesta e como novo papa non contou co apoio da nobreza romana; unha parte dos seus membros, emparentados co anterior pont\u00edfice, organizaron unha emboscada durante unha procesi\u00f3n celebrada o 25 de abril do 799 na cal Le\u00f3n resultou ferido, foi formalmente deposto e enviado ao mosteiro de Santo Erasmo, de onde conseguiu escapar e reunirse con Carlomagno en Paderborn, onde lle solicitou axuda. O rei dos francos, logo de recibir unha embaixada romana que acusou a Le\u00f3n de adulterio e de falso xuramento, prestou o seu apoio a Le\u00f3n non reco\u00f1ecendo a s\u00faa deposici\u00f3n e escolt\u00e1ndoo ata Roma.\nO ano seguinte, o 24 de novembro do 800, Carlomagno entrou a Roma onde convocou e presidiu un s\u00ednodo para escoitar os argumentos do Papa deposto e dos seus opositores. Durante este s\u00ednodo, Le\u00f3n, o 23 de decembro, prestou xuramento afirmando que era totalmente inocente dos cargos que se presentaran contra el. Dous d\u00edas despois, o 25 de decembro do 800, o Papa coroou a Carlomagno como emperador na Bas\u00edlica de San Pedro. As\u00ed, Le\u00f3n III colocou a coroa sobre a cabeza do Emperador mentres o pobo o aclamaba coas seguintes palabras:\nNun concilio celebrado en Aquisgr\u00e1n o ano 809, prohibiu o uso da cl\u00e1usula \"filioque\" e ordenou que o credo, sen esta cl\u00e1usula, fose gravado sobre d\u00faas mesas de prata e exposto na Bas\u00edlica de San Pedro.\nCon este acto, Le\u00f3n III iniciou unha tradici\u00f3n que continuou ata o ano 1452 coa coroaci\u00f3n de Federico III, de coexistencia dun emperador de Oriente e un emperador de Occidente, e supuxo para Roma unha afirmaci\u00f3n da s\u00faa primac\u00eda, pero tam\u00e9n un reco\u00f1ecemento da existencia dun poder temporal, diferente do pontificio, que nas seguintes centurias provocou importantes conflitos cos emperadores xerm\u00e1nicos.\nO papa Le\u00f3n III foi importante para Galicia xa que unha vez descuberto o sepulcro do ap\u00f3stolo Santiago, outorgou aprobaci\u00f3n e veracidade \u00f3 achado mediante a ep\u00edstola \"Noscat fraternitas vostra.\"\nLe\u00f3n III morreu o 12 de xu\u00f1o do 816 e foi enterrado na Bas\u00edlica de San Pedro. Foi canonizado polo papa Clemente X, quen no ano 1673, fixo que entrase no Martiroloxio Romano."}
{"id": "27593", "revid": "23204", "url": "https://gl.wikipedia.org/wiki?curid=27593", "title": "Estevo IV, papa", "text": "Estevo IV (V), nado en Roma e finado o 24 de xaneiro do 817, foi Papa da Igrexa cat\u00f3lica do 816 ao 817.\nTraxectoria.\nNado nunha familia aristocr\u00e1tica romana, era fillo dun nobre chamado \"Marinus\". Tam\u00e9n pertenc\u00edan a esta li\u00f1axe os Papas Serxio II e Hadri\u00e1n II.\nO seu breve pontificado (de tan s\u00f3 sete meses de duraci\u00f3n) iniciouse ordenando ao pobo romano que prestase xuramento de fidelidade ao rei dos francos, Lu\u00eds I o Piadoso; enviou emisarios ao emperador para lle notificar a elecci\u00f3n e para concertar unha reuni\u00f3n entre os dous, segundo a comodidade do emperador. Coa invitaci\u00f3n de Lu\u00eds, Estevo sa\u00edu de Roma en agosto do 816, cruzando os Alpes acompa\u00f1ado de Bernardo de Italia, rei dos longobardos, quen ti\u00f1a orde de o acompa\u00f1ar ata o emperador. A principios de outubro, o Papa e o emperador reun\u00edronse en Reims, onde Lu\u00eds se prosternou tres veces ante Estevo. Na misa do domingo 5 de outubro do 816, Estevo consagrou e unxiu emperador a Lu\u00eds, coloc\u00e1ndolle unha coroa que se afirmaba que pertencera a Constantino I o Grande. \u00c1 vez tam\u00e9n coroou \u00e1 muller de Lu\u00eds, Ermengarda de Hesbaye, trat\u00e1ndoa de Augusta Este feito interpr\u00e9tase como un intento por parte do Papado de se establecer un papel na coroaci\u00f3n dun emperador, cousa que Lu\u00eds puxera en d\u00fabida coa autocoroaci\u00f3n do 813.\nMentres estaba con Lu\u00eds, o emperador deulle ao Papa Estevo unha serie de agasallos, inclu\u00edndo unhas terras (moi probabelmente en Vendeuvre-sur-Barse), para a Igrexa romana. Tam\u00e9n renovaron o pacto entre os Papas e os reis dos francos, confirmando os privilexios da igrexa de Roma e a existencia dos recentemente creados Estados Pontificios.\nLogo da coroaci\u00f3n, e tras facer unha visita a R\u00e1vena, volveu a Roma, a finais de novembro do 816, onde morreu o 24 de xaneiro do 817.\nNalg\u00fan momento, Estevo foi canonizado como santo do igrexa cat\u00f3lica."}
{"id": "27594", "revid": "1987", "url": "https://gl.wikipedia.org/wiki?curid=27594", "title": "Pascual I, papa", "text": "Pascual I, nado en Roma e finado o 11 de febreiro de 824, foi Papa da Igrexa cat\u00f3lica de 817 a 824.\nA aclamaci\u00f3n do clero levouno \u00f3 pontificado, pouco despois a morte de papa Estevo IV. As s\u00faas relaci\u00f3ns coa casa imperial nunca chegaron a ser cordiais."}
{"id": "27595", "revid": "1093", "url": "https://gl.wikipedia.org/wiki?curid=27595", "title": "Ux\u00edo II, Papa", "text": ""}
{"id": "27598", "revid": "1987", "url": "https://gl.wikipedia.org/wiki?curid=27598", "title": "Serxio II, papa", "text": "Serxio II (Roma, (\u00bf?) \u2014 27 de xaneiro de 847). Papa da Igrexa cat\u00f3lica de 844 a 847. Pertencente a unha familia da aristocracia romana, o cardeal presb\u00edtero da igrexa dos santos Marti\u00f1o e Silvestre, foi elixido papa co apoio da nobreza mentres que por aclamaci\u00f3n popular era tam\u00e9n elixido o arquidi\u00e1cono Xo\u00e1n que pasar\u00e1 a historia como un novo antipapa. A facci\u00f3n que apoiaba a Xo\u00e1n foi derrotada e o antipapa condenado a morte, pena que ser\u00eda conmutada por Serxio e substitu\u00edda pola de exilio."}
{"id": "27599", "revid": "1987", "url": "https://gl.wikipedia.org/wiki?curid=27599", "title": "Le\u00f3n IV, papa", "text": "Le\u00f3n IV, foi papa da Igrexa cat\u00f3lica a partir do 847 a 855. Romano de nacemento, elix\u00edrono unanimemente para suceder a Serxio II. Cando o elixiron, o 10 de abril de 847, el era cardeal de Santi Quattro Coronati, e fora subdi\u00e1cono de Gregorio IV e arcipreste do seu predecesor."}
{"id": "27601", "revid": "56817", "url": "https://gl.wikipedia.org/wiki?curid=27601", "title": "Nicolao I, papa", "text": "Nicolao I, Papa, nado en Roma cara o 820 e finado o 13 de novembro de 867.\nTraxectoria.\nNicolao o Grande, Papa da Igrexa cat\u00f3lica dende o 24 de abril de 858 ata a s\u00faa morte. \u00c9 lembrado como consolidador da autoridade e da enerx\u00eda papal, exercendo influencia decisiva sobre o desenvolvemento hist\u00f3rico do papado e a s\u00faa posici\u00f3n entre as naci\u00f3ns cristi\u00e1s de Europa occidental, e consid\u00e9rano un santo."}
{"id": "27603", "revid": "83328", "url": "https://gl.wikipedia.org/wiki?curid=27603", "title": "Xo\u00e1n VIII, papa", "text": "Xo\u00e1n VIII, Papa, nado en Roma contra o 820 e finado en 882, foi papa da Igrexa cat\u00f3lica de 872 a 882.\nTraxectoria.\nAntes de ser elixido para o papado o 14 de decembro de 872, era arquidi\u00e1cono de Roma. A s\u00faa elecci\u00f3n encontrou a oposici\u00f3n de Formoso, que tam\u00e9n ser\u00eda papa. A\u00ednda que xa ti\u00f1a m\u00e1is de 50 anos no momento do seu nomeamento, foi un pont\u00edfice en\u00e9rxico, \u00e1 maneira de Nicolao I.\nV\u00e9xase tam\u00e9n.\nPapisa Xoana"}
{"id": "27604", "revid": "1131", "url": "https://gl.wikipedia.org/wiki?curid=27604", "title": "Mari\u00f1o I, papa", "text": "Mari\u00f1o I (lat\u00edn \"Marinus\") nado en Gallese, papa de 882 a 884.\nO nome de Mari\u00f1o foi confundido na Idade Media co de \"Marti\u00f1o\". Como consecuencia, Mari\u00f1o I e Mari\u00f1o II foran, erradamente, durante moito tempo listados como Marti\u00f1o II e Marti\u00f1o III. Este feito explica que nas listaxes actuais dos papas figuren Marti\u00f1o I, Marti\u00f1o IV e Marti\u00f1o V, mais non Marti\u00f1o II, nin Marti\u00f1o III."}
{"id": "27606", "revid": "98629", "url": "https://gl.wikipedia.org/wiki?curid=27606", "title": "Estevo V, papa", "text": "Estevo V (VI), nado en Roma en data desco\u00f1ecida e morto o 14 de setembro de 891, foi papa desde o ano 885 ata a s\u00faa morte.\nTraxectoria.\nEstevo, nacido en Roma de familia nobre, antes de ser papa era cardinal dos Santi Quattro Coronati.\nSucedeu a Hadri\u00e1n III e foi sucedido polo papa Formoso.\nNas relaci\u00f3ns con Constantinopla, sobre a cuesti\u00f3n do patriarca Focio, e tam\u00e9n nas relaci\u00f3ns coa nova Igrexa eslav\u00f3nica, proseguiu a pol\u00edtica do papa Nicolao I.\nAmbos refusaron lograr do emperador bizantino Le\u00f3n IV que Focio, o cal buscaba unha pol\u00edtica de independencia a respecto de Roma, fose relegado nun mosteiro.\nO 21 de febreiro de 891 Estevo V coroou como emperador a Guido de Spoleto, despeitado por lle negar o emperador Carlos III o Gordo a s\u00faa axuda contra os sarracenos (a\u00ednda que soubo esperar ata que Carlos morreu)."}
{"id": "27608", "revid": "1987", "url": "https://gl.wikipedia.org/wiki?curid=27608", "title": "Bonifacio VI, papa", "text": "Bonifacio VI (\u2020 896), 112\u00ba papa.\nOrixinario de Roma, foi elixido como sucesor de Formoso por unha facci\u00f3n romana. Non gobernou m\u00e1is que quince d\u00edas, a cabo do cales morreu de gota, ou ben foi deposto pola facci\u00f3n spoletina, segundo as tradici\u00f3ns.\nA s\u00faa elecci\u00f3n foi anulada, cando do concilio de Roma, convocado en 898 por Xo\u00e1n IX."}
{"id": "27609", "revid": "98629", "url": "https://gl.wikipedia.org/wiki?curid=27609", "title": "Estevo VI, papa", "text": "Estevo VI (VII), nado en Roma, ? e finado o 14 de agosto de 897, foi Papa da Igrexa do 896 ao 897.\nTraxectoria.\nComo o seu predecesor, Bonifacio VI, foi escollido Papa coa axuda do rei de Italia e o emperador do Sacro Imperio, Lamberto de Spoleto, que logo de ser expulsado de Roma por Arnulfo de Carintia, puido reconquistar a cidade despois de marchar Arnulfo por culpa do seu estado de sa\u00fade e por problemas internos que xurdiron no seu propio reino.\nNo momento en que foi escollido Papa exerc\u00eda de bispo na diocese de Agnani (designado polo Papa Formoso). Logo da s\u00faa elecci\u00f3n ordenou exhumar o cad\u00e1ver deste para sometelo a xu\u00edzo nun concilio reunido con esta finalidade e que pasou \u00e1 historia como o \"Concilio Cadav\u00e9rico\" ou \"S\u00ednodo do terror\".\nNeste concilio, celebrado baixo a presidencia de Estevo II na Bas\u00edlica Constantiniana procedeuse a revestir o cad\u00e1ver de Formoso dos ornamentos papais e sentouno nun trono para que escoitase as acusaci\u00f3ns. A principal foi que sendo bispo da diocese de Porto, deixouna para ocupar como papa a diocese de Roma.\nFormoso I foi declarado culp\u00e1bel e considerouse inv\u00e1lida a s\u00faa elecci\u00f3n como Papa. Polo tanto, anul\u00e1ronse todos os actos e as ordenanzas do seu papado. A continuaci\u00f3n, espiuse o cad\u00e1ver, arrinc\u00e1ronlle da man os tres dedos con que impart\u00eda as bendici\u00f3ns e foi tirado ao r\u00edo T\u00edber despois de o queimar. Os restos de Formoso non se recuperaron ata o pontificado de Teodoro II, que as restitu\u00edu \u00e1 Bas\u00edlica de San Pedro.\nO pobo romano, ao co\u00f1ecer este feitos, prendeu a Estevo VI no Pazo de Latr\u00e1n. Foi esganado na prisi\u00f3n o 14 de agosto de 897."}
{"id": "27611", "revid": "1987", "url": "https://gl.wikipedia.org/wiki?curid=27611", "title": "Xo\u00e1n IX, papa", "text": "Xo\u00e1n IX, nado en T\u00edvoli e finado en Roma o 5 de xaneiro de 900, foi Papa da Igrexa cat\u00f3lica de 898 a 900.\nTraxectoria.\nAbade dun mosteiro beneditino, Xo\u00e1n foi elixido papa co apoio de Lamberto de Spoleto o que lle permitiu vencer ao outro candidato que optaba \u00e1 elecci\u00f3n, Serxio, que foi excomungado e expulsado da cidade, o cal non lle impedir\u00eda, anos m\u00e1is tarde acceder ao trono pontificio como Serxio III.\nDurante o seu pontificado convocou un concilio en R\u00e1vena no que finalizado a tarefa iniciada por o seu predecesor, rehabilitouse definitivamente ao papa Formoso ao que, no chamado \u201cConcilio do cad\u00e1ver\u201d, se lle someteu a xu\u00edzo tras exhumar o seu corpo.\nEn dito concilio decretouse que a elecci\u00f3n papal, para ser v\u00e1lida, deb\u00eda realizarse en presenza dun representante do emperador e recaer sobre un membro do clero romano. As\u00ed mesmo prohibiu o costume de saquear os palacios dos bispos ou do Papa trala s\u00faa morte.\nDeclarou inv\u00e1lida a consagraci\u00f3n de Arnulfo como emperador e coroou, no seu lugar, ao seu protector Lamberto.\nFaleceu o 5 de xaneiro de 900 sendo enterrado no adro da Bas\u00edlica de San Pedro."}
{"id": "27612", "revid": "72012", "url": "https://gl.wikipedia.org/wiki?curid=27612", "title": "Bieito IV, papa", "text": "Bieito IV, nado en Roma e finado en xullo de 903, foi o 117\u00aa Papa da Igrexa cat\u00f3lica, de 900 a 903.\nTraxectoria.\nFillo dun nobre romano chamado Mammalus, foi ordenado presb\u00edtero polo Papa Formoso e elixido Papa cando o trono do Sacro Imperio Romano Xerm\u00e1nico se atopaba vacante desde que no ano anterior, 899, Lamberto II de Spoleto falecera nun accidente ecuestre.\nA\u00ednda que Berenguer I, rei de Italia, reclamou o t\u00edtulo imperial para si, o elixido foi Lu\u00eds III o Cego ao que Bieito IV, no acto m\u00e1is significativo do seu pontificado, coroou como emperador coa esperanza de conseguir apoio contra a invasi\u00f3n h\u00fangara no norte de Italia e a sarracena no sur. Dita esperanza foi va xa que Lu\u00eds, derrotado por Berenguer, foi cegado e desterrado a Provenza.\nBieito IV, falto de apoios, quedou en mans de persoeiros como Teofilacto I, a s\u00faa esposa Teodora e a filla de ambos os dous, Marozia, que dominaron aos Papas durante os seguintes anos.\nDurante o seu pontificado excomungou a Baldu\u00edno II de Flandres, acus\u00e1ndoo de instigar o asasinato de Fulquerio de Reims, o arcebispo de Reims.\nFrodoardo, un historiador contempor\u00e1neo de Bieito IV, deulle o t\u00edtulo de \"Grande\", gabando a s\u00faa xenerosidade e celo.\nFaleceu en xullo de 903 e foi soterrado fronte a San Pedro, cerca da porta de Guido."}
{"id": "27613", "revid": "1987", "url": "https://gl.wikipedia.org/wiki?curid=27613", "title": "Le\u00f3n V, papa", "text": "Le\u00f3n V, nado en Ardea e finado en Roma en febreiro de 904, foi papa da Igrexa cat\u00f3lica en 903.\nTraxectoria.\nO seu breve pontificado s\u00f3 durou un mes ao ser deposto polo seu director espiritual, o cardeal Cristovo, que o reclu\u00edu nun mosteiro onde morrer\u00eda, en setembro, aparentemente asasinado. Cristovo exerceu un ano o papado e \u00e9 considerado pola Igrexa Cat\u00f3lica como un antipapa."}
{"id": "27614", "revid": "72012", "url": "https://gl.wikipedia.org/wiki?curid=27614", "title": "Serxio III, papa", "text": "Serxio III, nado en Roma e finado o 14 de abril de 911, foi o 119\u00ba papa da Igrexa cat\u00f3lica, entre o 29 de xaneiro de 904 e a s\u00faa morte.\nTraxectoria.\nA s\u00faa elecci\u00f3n supuxo o inicio dun per\u00edodo da historia do papado co\u00f1ecido como \"pornocracia\", debido \u00e1 influencia que nas decisi\u00f3ns papais xogaron as amantes dos pont\u00edfices.\nConde de T\u00fasculo, foi nomeado bispo de Cerveteri polo papa Formoso, foi non obstante un dos participantes no concilio do cad\u00e1ver celebrado contra dito pont\u00edfice a instancias de Estevo VI, que rematou coa exhumaci\u00f3n e profanaci\u00f3n do cad\u00e1ver.\n\u00c1 morte de Estevo VI en 897, intentou, apoiado pola familia Spoleto, acceder por primeira vez ao trono papal, a\u00ednda que fracasou ao resultar elixido Teodoro II.\nAo ano seguinte intentou por segunda vez acceder ao pontificado, fracasando novamente ao ser elixido Xo\u00e1n IX, o que lle supuxo ser excomungado e exiliado ata que o papa Le\u00f3n V revogou a excomu\u00f1\u00f3n e puido volver a Roma en 903.\nTralo seu regreso, e apoiado pola familia Spoleto e sobre todo polo senador e xefe militar de Roma, Teofilacto I, depuxo e fixo encarcerar ao antipapa Cristovo para logo facelo estrangular xunto ao papa Le\u00f3n V.\nEliminados o papa e o antipapa, os seus valedores fix\u00e9rono elixir pont\u00edfice o 29 de xaneiro de 904, e mandou anular os decretos xurdidos de todos os concilios celebrados desde 898 co obxecto de rehabilitar a Formoso.\nSerxio III tivo como amantes \u00e1 esposa de Teofilacto e \u00e1 filla deste, Marozia, coa que tivo un fillo, o futuro papa Xo\u00e1n XI, e que se converteron nas verdadeiras gobernantes de Roma durante varios decenios.\nDurante o seu pontificado, en 905 o emperador Lu\u00eds III intentou regresar do seu exilio, sendo capturado e cegado polo rei de Italia Berenguer I, que o destitu\u00edu como emperador e intentou sen \u00e9xito que o papa Serxio o coroase como sucesor.\nNa s\u00faa relaci\u00f3n con Bizancio, autorizou o cuarto matrimonio do emperador Le\u00f3n VI coa s\u00faa amante Zoe, que lle dera o seu \u00fanico herdeiro. As\u00ed, non s\u00f3 se enfrontou co Patriarca de Constantinopla, Nicol\u00e1s o M\u00edstico sen\u00f3n que ignorou tanto a lexislaci\u00f3n civil da \u00e9poca, como a eclesi\u00e1stica.\nEntre os aspectos positivos do seu pontificado cabe sinalar que durante o mesmo, en 910, fundouse a abad\u00eda beneditina de Cluny grazas \u00e1 doaz\u00f3n dunha vila feita polo duque Guillerme I de Aquitania coa condici\u00f3n de que a mesma dependese directamente do papa e non dun nobre ou un bispo.\nAs\u00ed mesmo reconstru\u00edu a bas\u00edlica de San Xo\u00e1n de Latr\u00e1n que fora destru\u00edda por un terremoto."}
{"id": "27616", "revid": "1987", "url": "https://gl.wikipedia.org/wiki?curid=27616", "title": "Lando, papa", "text": "Lando, nado en Roma en data desco\u00f1ecida e finado o 5 de febreiro 914, foi o papa n.\u00ba 121 da Igrexa cat\u00f3lica de 913 a 914. S\u00e1bense poucas cousas sobre este papa.\nFoi papa durante 6 meses e 10 d\u00edas de xullo 913 a febreiro 914. Lando foi elixido grazas \u00e1 influencia do senador romano Teofilacto I, a s\u00faa esposa Teodora I e a filla de ambos Marozia, tras un per\u00edodo de catro meses de loita entre as distintas facci\u00f3ns romanas para impo\u00f1er o seu propio candidato\nLando foi o \u00faltimo papa a levar un nome orixinal ata Xo\u00e1n Paulo I en 1978. Ning\u00fan novo nome se engadiu xa \u00e1 lista dos papas xa que Xo\u00e1n Paulo I non resulta m\u00e1is que da evocaci\u00f3n simult\u00e1nea de Xo\u00e1n XXIII e Paulo VI.\nO seu breve pontificado de non recolle feitos de relevancia. O m\u00e1is destacado deste foi o nomeamento de Xo\u00e1n de Tossignano, protexido de Teodora I e futuro papa Xo\u00e1n X, como arcebispo de R\u00e1vena."}
{"id": "27617", "revid": "1987", "url": "https://gl.wikipedia.org/wiki?curid=27617", "title": "Xo\u00e1n X, papa", "text": "Xo\u00e1n X, nado en Tossignano no ano 860 e finado en Roma no 928, foi papa de 914 a 928.\nTraxectoria.\nBispo de Bolo\u00f1a, despois, en 905, arcebispo de R\u00e1vena. Foi elixido papa en 914 por influencia da familia de Tusculum.\nDurante o seu pontificado, organizou unha liga italiana contra os sarracenos. No 915, coroou emperador a Berengario de Fri\u00fal, \u00e1 volta desa liga contra os musulm\u00e1ns.\nFoi encarcerado e logo seguramente envenenado (segundo outras versi\u00f3ns afogado) por orde de Marozia, duquesa de Spoleto. O seu sucesor foi elixido cando el estaba a\u00ednda vivo."}
{"id": "27618", "revid": "89787", "url": "https://gl.wikipedia.org/wiki?curid=27618", "title": "Le\u00f3n VI, papa", "text": "Le\u00f3n VI , nado en Roma (desco\u00f1ocese a data) e finado na mesma cidade en decembro 928, foi o papa n.\u00ba 123 da Igrexa cat\u00f3lica durante sete meses, de maio a decembro 928.\nBiograf\u00eda.\nRomano de nacemento, nada se sabe da primeira etapa da s\u00faa vida, salvo que o seu pai se chamaba Cristovo e era un dignitario da corte pontificia. Antes de ser papa era cardeal presb\u00edtero da igrexa de Santa Susana. Foi elixido papa co apoio e influencias de Teodora I e filla desta Marozia.\nAs datas exactas da elecci\u00f3n e morte de Le\u00f3n VI son incertas\nFaleceu, en decembro de 928, asasinado por orde de Marozia.\nPontificado.\nO seu pontificado estivo dominado por Marozia, filla de Teofilacto I. Durante o seu breve pontificado non constan feitos de relevancia. O seu acto principal foi a regulaci\u00f3n da xurisdici\u00f3n na xerarqu\u00eda en Dalmacia, Le\u00f3n VI decretou que o primado de Dalmacia e Croacia deb\u00eda ser o Arcebispo de Split "}
{"id": "27621", "revid": "1987", "url": "https://gl.wikipedia.org/wiki?curid=27621", "title": "Le\u00f3n VII, papa", "text": "Le\u00f3n VII nado en Roma, en data desco\u00f1ecida, e finado o 13 de xullo de 939 foi o papa n.\u00ba 126 da Igrexa cat\u00f3lica do 936 ao 939.\nPontificado.\nLe\u00f3n VII, probablemente era un monxe bieito cando o elixiron papa o 3 de xaneiro de 936, conforme ao desexo do duque Alberico II, establecendo que o emperador deb\u00eda ter a potencia civil e o papa a potencia relixiosa.\nLe\u00f3n VII, tivo unha atenci\u00f3n particular \u00e1 reorganizaci\u00f3n dos mosteiros. Od\u00f3n abade de Cluny convenceu ao Papa e a Alberico para que desen o seu apoio na reorganizaci\u00f3n do monacato que pretend\u00eda levar a cabo, non s\u00f3 na zona de Borgo\u00f1a, onde se situaba a abad\u00eda, sen\u00f3n en toda Europa.\nPara cooperar no traballo de reforma en Alema\u00f1a do emperador xerm\u00e1nico Ot\u00f3n, Le\u00f3n VII nomeu un vicario apost\u00f3lico e legado pontificio en toda a Alema\u00f1a con poder de procesar todos os eclesi\u00e1sticos que errasen. Non obstante, prohibiulle bautizar \u00e1 forza os xudeus alem\u00e1ns a\u00ednda que o autorizou a que os expulsase das cidades se rexeitaban o devandito sacramento.."}
{"id": "27622", "revid": "1987", "url": "https://gl.wikipedia.org/wiki?curid=27622", "title": "Estevo VIII, papa", "text": "Estevo VIII (IX), datos de nacemento desco\u00f1ecidos, faleceu en outubro de 942, foi o papa n\u00ba 127 da Igrexa cat\u00f3lica dende o ano 939 ata 942.\nTraxectoria.\nNalgunhas cronolox\u00edas e listas este papa aparece como Estevo IX, a diferenza d\u00e9bese a que alg\u00fans autores toman en conta a elecci\u00f3n de Estevo, papa electo, que s\u00f3 reinou tres d\u00edas, do 23 ao 26 de marzo de 752, trala morte do papa Zacar\u00edas.\nFoi elixido papa, do mesmo xeito que o seu predecesor, por disposici\u00f3n do pr\u00edncipe e senador romano Alberico II quen, do mesmo xeito que a s\u00faa nai Marozia, someteu durante d\u00e9cadas aos papas elixidos baixo o seu mandato.\nDurante o seu pontificado, en 940, interveu no enfrontamento que en Francia ti\u00f1a lugar entre o conde Hugo de Par\u00eds e o rei Lu\u00eds IV de Ultramar, p\u00f3ndose ao lado deste e ameazando con excomungar aos franceses e borgo\u00f1\u00f3ns que non lle prestasen obediencia.\nSegundo certas fontes pouco fi\u00e1beis ser\u00eda obxecto dunha conspiraci\u00f3n, no curso da cal lle cortaron o nariz.\nFaleceu en outubro de 942."}
{"id": "27623", "revid": "98629", "url": "https://gl.wikipedia.org/wiki?curid=27623", "title": "Mari\u00f1o II, papa", "text": "Mari\u00f1o II (ou Marino II, m\u00e1is tarde co\u00f1ecido coma Papa Marti\u00f1o III), naceu en Roma e foi Papa de 942 a 946. Foi elevado ao papado grazas \u00e1 intervenci\u00f3n de Alberico II de Spoleto, tendo focado a s\u00faa actividade en aspectos administrativos do Papado."}
{"id": "27625", "revid": "1131", "url": "https://gl.wikipedia.org/wiki?curid=27625", "title": "Xo\u00e1n XII, papa", "text": "Xo\u00e1n XII, nado en Roma cara o 937 e finado o 14 de maio de 964, foi o Papa n\u00ba 132 da Igrexa cat\u00f3lica.\nTraxectoria.\nFoi fillo ilex\u00edtimo de Alberico II e, por tanto neto da famosa prostituta Marozia (amante de Serxio III) e neto da meretriz Teodora, foi imposto polo seu pai antes da s\u00faa morte en 954, e elixido Papa trala morte de Agapito II.\nDe nome Octaviano, ti\u00f1a no momento da s\u00faa elecci\u00f3n menos de dezaoito anos e unha nula formaci\u00f3n, tanto mundana como relixiosa. \u00d3 acceder \u00f3 pontificado tomou o nome de Xo\u00e1n XII, sendo o segundo Papa en mudar o seu nome despois de Xo\u00e1n II.\nDurante o seu pontificado, considerado como un dos m\u00e1is nefastos da historia da Igrexa pola catadura moral do pont\u00edfice, o rei de Italia Berengario II intentou estender a s\u00faa soberan\u00eda sobre territorios da Igrexa, o que impulsou a Xo\u00e1n XII a solicitar en 960 a axuda do rei alem\u00e1n Ot\u00f3n I, ofrec\u00e9ndolle como recompensa a coroa imperial.\nOt\u00f3n penetrou en Italia e tomou Pavia, cidade que xa tomara durante o pontificado de Agapito II, pero nesta ocasi\u00f3n dirixiuse inmediatamente a Roma, onde foi coroado emperador o 2 de febreiro de 962, facendo que tanto o Papa como o pobo romano lle prestasen xuramento de fidelidade. Con esta coroaci\u00f3n naceu o Sacro Imperio Romano Xerm\u00e1nico.\nXo\u00e1n XII e Ot\u00f3n I rubricaron a s\u00faa alianza o 13 de febreiro dese mesmo ano no documento co\u00f1ecido como \"Privilegium Othonis\", polo que o emperador confirmaba as doaz\u00f3ns territoriais feitas \u00e1 Igrexa desde o reinado de Pipino o Breve a cambio da aplicaci\u00f3n da co\u00f1ecida \"Constitutio Lotharii\", documento firmado en 824 polo papa Ux\u00edo II e o emperador Lotario I, que establec\u00eda que ning\u00fan papa ser\u00eda consagrado ata que a s\u00faa elecci\u00f3n fose aprobada polo emperador de Occidente, que o emperador exerc\u00eda o m\u00e1is alto poder xudicial sobre Roma, e onde se prestaba xuramento de lealdade entre Roma e o Imperio.\nEste pacto mant\u00edvose s\u00f3 durante o tempo que Ot\u00f3n permaneceu en Roma, xa \u00f3 abandonar Italia, Xo\u00e1n XII rompeu o xuramento de fidelidade e buscou alianzas cos bizantinos, os h\u00fangaros e os pr\u00edncipes italianos para desembarazarse do flamante emperador.\nOt\u00f3n reaccionou cunha nova marcha militar sobre Roma, que obrigou a Xo\u00e1n XII a fuxir da cidade. O emperador convocou un concilio en San Pedro en novembro de 963, no que depuxo \u00f3 Papa acus\u00e1ndoo de vicios como o incesto, perxurio, homicidio e sacrilexio, imputaci\u00f3ns completamente fundadas.\nInmediatamente despois foi elixido para substitu\u00edlo o secretario do emperador, Le\u00f3n, un segrar que recibiu as ordes sagradas ese mesmo d\u00eda e que tomou o nome de Le\u00f3n VIII.\nXo\u00e1n XII, que na s\u00faa fuxida levara o tesouro da Igrexa, organizou un ex\u00e9rcito co que regresou a Roma en febreiro de 964, unha vez que Ot\u00f3n regresara a Alema\u00f1a. Convocou un concilio que depuxo \u00f3 fuxido Le\u00f3n VIII e dedicou os \u00faltimos d\u00edas da s\u00faa existencia a vingarse dos seus opositores, o que motivou que Ot\u00f3n regresase novamente a Roma, a\u00ednda que \u00f3 chegar xa falecera Xo\u00e1n XII.\nXo\u00e1n XII faleceu o 14 de maio de 964, \u00f3 parecer asasinado por un marido que sorprendera \u00f3 Papa no leito da s\u00faa muller, a\u00ednda que outra versi\u00f3n di que morreu de apoplex\u00eda en pleno acto sexual.\nInformes do seu tempo concordan co seu desinterese no espiritual, a s\u00faa afecci\u00f3n a paceres groseiros e a s\u00faa vida disoluta sen inhibici\u00f3ns."}
{"id": "27626", "revid": "1987", "url": "https://gl.wikipedia.org/wiki?curid=27626", "title": "Bieito V, papa", "text": "Bieito V, nado en Roma e finado en Hamburgo o 4 de xullo de 966, foi o 132\u00ba Papa da Igrexa cat\u00f3lica no ano 966.\nEste cardeal di\u00e1cono de ampla cultura (o que lle valeu o alcume de o gram\u00e1tico, foi elixido Papa trala morte de Xo\u00e1n XII, cando o pobo romano optou por el obviando a Le\u00f3n VIII, o protexido do emperador Ot\u00f3n I, que fora imposto por este cando depuxo a Xo\u00e1n XII.\nAo chegarlle as novas do nomeamento de Bieito, o emperador regresou a Roma, apres\u00e1ndoo o 23 de xu\u00f1o e depo\u00f1\u00e9ndoo no rango de di\u00e1cono e desterr\u00e1ndoo a Hamburg. Tras isto, repuxo no trono de San Pedro a seu protexido Le\u00f3n.\nBieito faleceu o 4 de xullo de 966 no seu exilio de Hamburg, onde se atopaba baixo custodia de Adaldag, o arcebispo de Bremen-Hamburg.\nFoi soterrado na catedral de Hamburgo, a\u00ednda que os seus restos foron levados a Roma baixo reinado de Ot\u00f3n III."}
{"id": "27627", "revid": "72012", "url": "https://gl.wikipedia.org/wiki?curid=27627", "title": "Xo\u00e1n XIII, papa", "text": "Xo\u00e1n XIII, nado como Giovanni Crescenzi en Roma e finado o 6 de setembro de 972, foi o Papa n\u00ba 135 da Igrexa cat\u00f3lica.\nTraxectoria.\nTras pasar a s\u00faa vida na corte papal \u00f3 ser sobri\u00f1o de Marozia, membro da familia dos Crescencios, no momento da elecci\u00f3n era bispo de Nardi. Ocupou o trono pontificio co rexeitamento do pobo romano, que prefer\u00eda como Papa a Bieito V, que a\u00ednda viv\u00eda exiliado en Hamburgo.\nEste rexeitamento popular provocou que en decembro de 965 os romanos, encabezados por Rofredo, o conde de Campania, e por Pedro, o prefecto da cidade, fixeran fuxir a Xo\u00e1n XIII, que buscou refuxio xunto a Pandulfo, pr\u00edncipe de Padua e de Benevento.\nCo\u00f1ecendo o emperador a expulsi\u00f3n do seu protexido, disp\u00faxose a marchar sobre Roma, o que provocou que os romanos, temorosos das represalias, desen morte \u00f3 prefecto Pedro e recibisen triunfalmente o 14 de novembro de 966 a Xo\u00e1n XIII.\nEn decembro de 966 o emperador entrou en Roma, onde permaneceu durante case seis anos, e nomeou como prefecto da cidade a Crescencio I, un irm\u00e1n do Papa.\n\u00d3 ano seguinte, o d\u00eda de Nadal de 967, Xo\u00e1n XIII coroou co-emperador \u00f3 fillo de Od\u00f3n, Od\u00f3n II, de tan s\u00f3 doce anos de idade.\nCinco anos despois, en 972, o Papa casou a Od\u00f3n II con Te\u00f3fano, a sobri\u00f1a do emperador bizantino Xo\u00e1n I Tzimisces, co que se abriu un per\u00edodo de entendemento entre Occidente e Oriente.\nNa s\u00faa vertente relixiosa, o papado de Xo\u00e1n XIII \u00e9 recordado pola evanxelizaci\u00f3n dos h\u00fangaros e polacos, e polos intentos de reorganizaci\u00f3n da Igrexa, que o levaron \u00e1 creaci\u00f3n do arcebispado de Magdeburgo e outros de rito latino no sur de Italia, o que reduciu a influencia do Imperio Bizantino e a s\u00faa Igrexa ortodoxa nesa rexi\u00f3n. tam\u00e9n comezou o costume de bendicir e dar nome \u00e1s camp\u00e1s dos templos."}
{"id": "27628", "revid": "1576", "url": "https://gl.wikipedia.org/wiki?curid=27628", "title": "Bieito VI, papa", "text": "Bieito VI, nado en Roma en data desco\u00f1ecida e morto na mesma cidade en xu\u00f1o de 974, foi o 134\u00ba papa da Igrexa cat\u00f3lica dende o 19 de xaneiro de 973 at\u00e9 o seu pasamento.\nTraxectoria.\nFillo dun home chamado Hildebrant, Bieito VI foi escollido papa cando era cardeal di\u00e1cono de San Teodoro grazas \u00e1 axuda de Od\u00f3n I. Pero atopouse co rexeitamento de Crescencio I, irm\u00e1n do papa anterior, que prefer\u00eda sentar na cadeira de San Pedro ao di\u00e1cono Francone.\nAproveitando a morte de Od\u00f3n o 7 de maio de 973, Crescencio encabezou un mot\u00edn no cal retivo a Bieito VI e nomeou pont\u00edfice ao seu protexido Francone, que tomou o nome de Bieito VII.\nPouco despois, en xu\u00f1o de 974, o novo papa fixo esganar a Bieito VI para evitar a s\u00faa liberaci\u00f3n por parte de Sicco de Spoleto, o representante do emperador."}
{"id": "27629", "revid": "1987", "url": "https://gl.wikipedia.org/wiki?curid=27629", "title": "Bieito VII, papa", "text": "Bieito VII, nado en Roma e finado o 10 de xullo do 983, foi Papa da Igrexa cat\u00f3lica romana do 974 ao 983.\nTraxectoria.\nCando Bieito VI morreu asasinado por orde do antipapa Bonifacio VII, este ocupou o trono de san Pedro durante un breve per\u00edodo de seis meses ata que o representante do emperador Od\u00f3n II, o conde Sicco de Spoleto, o expulsou de Roma e impuxo como novo papa a Bieito VII.\nFillo de David, formaba parte da familia nobre dos Condes de Tusculum, e estaba relacionado con Alberico II e coa familia Crescenti. Bispo de Sutri no momento de ser escolleito, o novo papa convocou un concilio no que excomungou o antipapa Bonifacio VII, que se refuxiou en Constantinopla.\nBieito VII promoveu o monacato e as reformas eclesi\u00e1sticas xunto con Od\u00f3n II. Tam\u00e9n consagrou o sacerdote Xaime, enviado a el polo pobo de Cartago \"para axudar a pobre provincia de \u00c1frica\". Visitou a cidade de Orvieto co seu sobri\u00f1o, Filippo Alberici, que m\u00e1is tarde se estableceu e converteuse en c\u00f3nsul da cidade-estado en 1016. A familia Allberici viviu naquela cidade ata hoxe.\nEn marzo do 981, Bieito VII presidiu un s\u00ednodo na catedral de San Pedro que prohibiu a pr\u00e1ctica da simon\u00eda, moi xeneralizada na Igrexa e que provocaba, entre outros efectos, incrementar os sacerdotes casados (posto que co matrimonio consegu\u00edan que os fillos lex\u00edtimos herdasen os beneficios e cargos comprados). O mes de setembro daquel ano, convocou un s\u00ednodo lateranense.\nO Papa Bieito VII morreu en Roma o 10 de xullo do 983 pero foi enterrado en Xerusal\u00e9n."}
{"id": "27630", "revid": "15490", "url": "https://gl.wikipedia.org/wiki?curid=27630", "title": "Xo\u00e1n XIV, papa", "text": "Pietro Campanora, baixo o nome de Xo\u00e1n XIV, nado en Pavia e finado o 20 de agosto 984 en Roma, foi o papa n.\u00ba 136 da Igrexa cat\u00f3lica do mes de decembro 983 ao 20 de agosto de 984.\nEn 983, \u00e1 morte de Bieito VII, o emperador Ot\u00f3n II imp\u00f3n como novo papa ao seu vicechanceler imperial en Italia e bispo de Pavia, Pietro Campanora, quen tomou o nome de Xo\u00e1n ao considerar que non era digno para levar no seu pontificado o mesmo nome que o do ap\u00f3stolo, e primeiro papa, San Pedro. Tense que observar que todos os outros papas do nome Pedro tiveron o mesmo razoamento.\nAos poucos d\u00edas da elecci\u00f3n papal, o emperador faleceu e foi sucedido no trono polo seu fillo Ot\u00f3n III de tan s\u00f3 tres anos de idade; circunstancia que aproveito o antipapa Bonifacio VII para regresar do seu exilio de Constantinopla en abril 984 e ocupar por segunda vez, e de forma igualmente ilex\u00edtima, o trono de San Pedro.\nBieito VII encarcerou o papa Xo\u00e1n XIV, en abril 984, no Castelo de Santo Angelo (en lingua italiana, \"Castel Sant' Angelo\") onde faleceu de fame ou, segundo outras versi\u00f3ns, envelenado, o 20 de agosto de 984."}
{"id": "27633", "revid": "1131", "url": "https://gl.wikipedia.org/wiki?curid=27633", "title": "Silvestre II, papa", "text": "Silvestre II, nado co nome de Gerbert de Aurillac en Auvernia (Occitania) cara ao 945 e finado en Roma o 12 de maio de 1003, foi o Papa n\u00ba 139 da Igrexa cat\u00f3lica de 999 a 1003.\nTraxectoria.\nGerbert de Aurillac ingresou cara ao ano 963 no mosteiro de Saint-G\u00e9raud de Aurillac, onde estudou gram\u00e1tica, ret\u00f3rica e l\u00f3xica, as tres disciplinas do \"Trivium\". No 967 viaxou \u00e1 corte do conde de Barcelona, Borrell II, onde permaneceu tres anos no mosteiro de Santa Mar\u00eda de Ripoll (provincia de Xirona). A s\u00faa estancia na Pen\u00ednsula Ib\u00e9rica permitiulle entrar en contacto coa ciencia \u00e1rabe e iniciarse no estudo das matem\u00e1ticas e a astronom\u00eda. Posiblemente viaxou a C\u00f3rdoba e Sevilla.\nEn 969 viaxou a Roma en peregrinaci\u00f3n acompa\u00f1ando ao seu protector, o conde Borrell II. Al\u00ed co\u00f1eceu o papa Xo\u00e1n XIII e o emperador Ot\u00f3n I, quen o nomeou titor do seu fillo, o que reinar\u00eda co nome de Ot\u00f3n II.\nAlg\u00fans anos m\u00e1is tarde Adalber\u00f3n, o arcebispo de Reims, chamouno para o seu colexio episcopal, onde ensinou e fixo ensinar moitas disciplinas, tanto relixiosas como profanas. Distinguiuse especialmente pola s\u00faa erudici\u00f3n no eido cient\u00edfico, en particular no co\u00f1ecemento do \"Quadrivium\", conxunto de disciplinas que inclu\u00eda a aritm\u00e9tica, xeometr\u00eda, astronom\u00eda e m\u00fasica. Nesa \u00e9poca inventou e constru\u00edu diversos obxectos destinados \u00e1 aprendizaxe e \u00e1 investigaci\u00f3n, como \u00e1bacos, un globo terrestre, un \u00f3rgano e reloxos, o que fixo que se proferisen contra el acusaci\u00f3ns de bruxo e nigromante.\nNo 983 o emperador Ot\u00f3n II nomeouno abade do mosteiro beneditino de Bobbio (pen\u00ednsula It\u00e1lica), se ben estivo pouco tempo al\u00ed, ao regresar a Reims como conselleiro do arcebispo Adalbero. En Reims favoreceu o nomeamento de Hugo Capeto como rei de Francia.\nTrala morte en 988 do arcebispo Adalbero, o rei Hugo Capeto nomea a Arnulfo como sucesor, pero este traiciona ao rei ali\u00e1ndose con Carlos, que fora aspirante ao trono franc\u00e9s. Hugo reacciona convocando, en 991, un concilio en Saint-Basles-les-Reims, onde destit\u00fae a Arnulfo como arcebispo e nomea Gerbert. Isto sup\u00f3n un enfrontamento con Roma, que non reco\u00f1ece a autoridade de Hugo para nomear bispos.\nXo\u00e1n XV intentou declarar nulo o nomeamento de Gerbert como arcebispo, convocando concilios en Chelles, Aquisgr\u00e1n e Roma que, non obstante, ratificaron a Gerbert como arcebispo. Non foi at\u00e9 un novo concilio celebrado en 996 que logrou o seu prop\u00f3sito, restitu\u00edndo a Arnulfo no arcebispado de Reims. Gerbert renunciou \u00e1 s\u00faa dignidade e retirouse \u00e1 corte do emperador Ot\u00f3n III, at\u00e9 que en 998 foi nomeado arcebispo de R\u00e1vena.\nPapado.\nTrala morte de Gregorio V o 18 de febreiro de 999, Gerbert de Aurillac foi nomeado Papa e consagrado o 2 de abril co nome de Silvestre II como homenaxe a Silvestre I, que fora papa en tempos do emperador Constantino I que adoptou o cristianismo como relixi\u00f3n oficial do Imperio romano.\nEn 1001 tivo que facer fronte a un dos levantamentos populares que periodicamente se daban en Roma, e que o obrigou, xunto con Ot\u00f3n III (que fixara a s\u00faa residencia nesa cidade), a fuxir a R\u00e1vena. En tres ocasi\u00f3ns intentou o emperador restaurar a orde en Roma, fracasando nas d\u00faas primeiras, e morrendo, no curso da terceira, o 24 de xaneiro de 1002. A nobreza romana permitiu a Silvestre II regresar a Roma, onde finou o 12 de maio de 1003.\nEra co\u00f1ecido, pola s\u00faa erudici\u00f3n, como \"a luz da Igrexa\" e \"a esperanza do seu s\u00e9culo\", e durante o seu pontificado otorgou o t\u00edtulo de rei aos soberanos cristianos de Hungr\u00eda (coronando a Estevo I), e de Polonia."}
{"id": "27634", "revid": "1987", "url": "https://gl.wikipedia.org/wiki?curid=27634", "title": "Xo\u00e1n XVII, papa", "text": "Siccone Secchi, baixo o nome Xo\u00e1n XVII, nado en Roma e finado na mesma cidade o 12 de decembro 1003, foi o 140\u00ba papa da Igrexa cat\u00f3lica do 13 de xu\u00f1o ao 6 de decembro de 1003.\nTraxectoria.\nAntes de tomar as ordes sagradas Siccone Sicconi estivera casado e tivo tres fillos, que remataron sendo bispos. O seu breve pontificado de apenas cinco meses iniciouse cando Crescencio III o fixo elixir impo\u00f1endo a s\u00faa autoridade. Do pontificado de Xo\u00e1n XVII non se co\u00f1ece ning\u00fan feito relevante.\nSe ben usou o nome de Xo\u00e1n XVII, non houbo un papa lex\u00edtimo co nome de Xo\u00e1n XVI. Por\u00e9n, entre os anos 997 e 998 Xo\u00e1n Filigato foi co\u00f1ecido como o antipapa Xo\u00e1n XVI."}
{"id": "27635", "revid": "98629", "url": "https://gl.wikipedia.org/wiki?curid=27635", "title": "Xo\u00e1n XVIII, papa", "text": "Giovanni Fasano foi papa da Igrexa cat\u00f3lica baixo o nome Xo\u00e1n XVIII dende o ano 1003 (consagrado en xaneiro de 1004) ata o ano 1009 . Naceu en Roma, non se sabe o seu ano de nacemento e finou nun mosteiro da mesma cidade en 1009. S\u00e1bese pouco sobre a s\u00faa vida e as fontes discrepan nas datas. Pola contra acontecementos sobre o seu pontificado son mellor testificados.\nBiograf\u00eda.\nEra fillo dun sacerdote romano. Elixido papa o d\u00eda de Nadal 1003, carga da cal dimitiu en 1009 para retirarse de monxe nun mosteiro de Roma, onde se dedicou \u00e1 vida mon\u00e1stica, e onde morreu alg\u00fans meses m\u00e1is tarde.\nFai parte dos papas, como o seu predecesor, Xo\u00e1n XVII, que estiveron baixo o dominio da poderosa familia romana Crescencio, familia oposta \u00e1 potencia imperial, e que logrou gobernar Roma alg\u00fan tempo .\nPontificado.\nDurante o seu pontificado xestionou sobre todo asuntos vinculados \u00e1 administraci\u00f3n eclesi\u00e1stica.\nConseguiu restablecer a uni\u00f3n con Bizancio e foi reco\u00f1ecido bispo de Roma pola Igrexa Ortodoxa."}
{"id": "27636", "revid": "23204", "url": "https://gl.wikipedia.org/wiki?curid=27636", "title": "Serxio IV, papa", "text": "Serxio IV, nado en Roma e finado o 12 de maio de 1012, foi Papa de 1009 a 1012.\nTraxectoria.\nFillo dun zapateiro, escalou posici\u00f3ns dentro da xerarqu\u00eda eclesi\u00e1stica ata ser ordenado bispo de Albano o 1004.\nDurante o seu pontificado o califa fatimita al-Hakim bi-Amr Allah fixo destru\u00edr a Igrexa do Santo Sepulcro en Xerusal\u00e9n, e este feito dise que orixinou as primeiras bulas papais para as Cruzadas.\nRecibiu a Santo Ermengol en Roma (1011) onde lle explicou os sucesos do Misterio do Santa D\u00fabida de Ivorra. Serxio IV deu fe que era un milagre e quedou o c\u00e1liz do sangue. A cambio, fixo enviar a Ivorra os panos manchados de sangue e o documento pontificio que reco\u00f1ec\u00eda o milagre como verdadeiro, e, ademais, un cabelo da Virxe Mar\u00eda, unha espi\u00f1a da coroa de Xes\u00fas, un fragmento de pedra do sepulcro do Se\u00f1or e outras reliquias de santos.\nOs monxes beneditinos ven\u00e9rano como santo, pero Serxio IV non est\u00e1 canonizado oficialmente."}
{"id": "27640", "revid": "1987", "url": "https://gl.wikipedia.org/wiki?curid=27640", "title": "Silvestre III, papa", "text": "Silvestre III, de nome Giovanni dei Crescenzi Ottaviani (* Roma, cara a 1000 - Sabina, cara a 1063), papa n.\u00ba 146 da Igrexa cat\u00f3lica en 1045."}
{"id": "27641", "revid": "1987", "url": "https://gl.wikipedia.org/wiki?curid=27641", "title": "Gregorio VI, papa", "text": "Gregorio VI, nado en Roma e morto en Colonia en novembro do 1047, foi Papa do Igrexa cat\u00f3lica romana do 1045 ao 1046.\nTraxectoria.\nGiovanni Graciano Pierleoni era arcipreste de Letr\u00e1n cando accedeu ao papado mediante o pago de 1500 libras de ouro ao papa Bieito IX, que pouco antes expulsara do pontificado a Silvestre III.\nO continuo esc\u00e1ndalo que viv\u00eda a Igrexa naqueles tempos, exemplificado no feito que o ano 1045 se sucederon tres papas e que os tres a\u00ednda estivesen vivos, convenceu a Gregorio VI da necesidade dunha profunda reforma, polo cal rodeouse de importantes colaboradores, entre os que destacan o monxe Hildebrand de Toscana, o futuro papa Gregorio VII, a quen nomeou o seu secretario persoal.\nAs s\u00faas ideas reformadoras non puideron ser desenvolvidas ao non contar coa axuda do emperador Henrique III, que malia que tam\u00e9n era partidario de reformar a Igrexa, non consideraba a Gregorio o Papa adecuado para levala a cabo porque a s\u00faa elecci\u00f3n estaba manchada por pr\u00e1cticas de simon\u00eda.\nEsta desconfianza de Henrique III cara a Gregorio, unida ao feito que Bieito IX a\u00ednda intentaba recuperar o \u00absolio pontificio\u00bb e que Silvestre III tampouco renunciara de forma expl\u00edcita, troux\u00e9rono a deixarse convencer por Odil\u00f3n de Cluny e polo ermit\u00e1n Gunter, a convocar un s\u00ednodo en Sutri. Al\u00ed, val\u00e9ndose dos privilexios que lle atribu\u00edan o \"Privilegium Othonis\", no cal depuxo a Bieito IX e a Silvestre III e obrigou a abdicar a Gregorio VI, que foi desterrado a Colonia onde morreu en novembro do 1047."}
{"id": "27642", "revid": "1987", "url": "https://gl.wikipedia.org/wiki?curid=27642", "title": "Clemente II, papa", "text": "Clemente II, nado co nome de \"Suidger, Graf von Morsleben und Hornburg\", en Hornburg (Baixa Saxonia) cara ao 1005 e finado en Pesaro (provincia de Pesaro e Urbino o 9 de outubro de 1047), foi o Papa n\u00ba 149 da Igrexa cat\u00f3lica de 1046 a 1047, durante 9 meses.\nPontificado.\nDurante o seu breve pontificado convocou, en 1047, un concilio en Roma no que tratou de introducir reformas na Igrexa, reducir o poder que nesta alcanzaran os bispos-condes e rematar coa simon\u00eda."}
