{"id": "9898", "revid": "65337", "url": "https://gl.wikipedia.org/wiki?curid=9898", "title": "James Monroe", "text": "James Monroe (Westmoreland County, 1758 - Nova York, 1831) foi o quinto presidente dos Estados Unidos de 1817 ata 1825.\nAntes de presidente foi un reputado avogado. \u00c9 ademais un dos \"pais fundadores\" (delegado Continental no congreso de Filadelfia)."}
{"id": "9899", "revid": "98629", "url": "https://gl.wikipedia.org/wiki?curid=9899", "title": "James Madison", "text": "James Madison, nado en Port Conway (Virxinia) o 16 de marzo de 1751 e finado en Montpelier o 28 de xu\u00f1o de 1836, foi un avogado e pol\u00edtico norteamericano. Pai fundador da Constituci\u00f3n dos Estados Unidos e cuarto presidente dos Estados Unidos, entre 1809 e 1817, \u00e9 alcumado \"O Pai da Constituci\u00f3n\".\nTraxectoria.\nEntre 1787 e 1788 Madison escribiu xunto con Alexander Hamilton e John Jay unha serie de ensaios publicados en distintos xornais do estado de Nova York chamados \"The Federalists Papers\" que axudaron \u00e1 ratificaci\u00f3n da Lei Fundamental e est\u00e1n considerados, a\u00ednda hoxe en d\u00eda, entre os escritos m\u00e1is importantes para a interpretaci\u00f3n constitucional. De feito, Madison foi o autor m\u00e1is prol\u00edfico dos tres e escribiu os dous cap\u00edtulos m\u00e1is importantes da serie, \"Federalist No. 10\" e \"Federalista No. 51\".\nComo representante do Congreso traballou co presidente George Washington nas tarefas de formar o primeiro goberno dos Estados Unidos. Ademais, creou xunto con Thomas Jefferson o primeiro Partido Republicano (posteriormente co\u00f1ecido como Partido Dem\u00f3crata-Republicano) que se opo\u00f1\u00eda \u00e1s teses defendidas polo Partido Federalista."}
{"id": "9900", "revid": "65337", "url": "https://gl.wikipedia.org/wiki?curid=9900", "title": "William Howard Taft", "text": "William Howard Taft, nado en 1857 e finado en 1930, foi presidente dos Estados Unidos de 1909 ata 1913. \nTraxectoria.\nTras pasar pola presidencia foi nomeado presidente do Tribunal Supremo en 1921. Morreu en 1930 no exercicio do cargo."}
{"id": "9901", "revid": "65337", "url": "https://gl.wikipedia.org/wiki?curid=9901", "title": "John Tyler", "text": "John Tyler, nado en Virxinia o 29 de marzo de 1790 e finado o 18 de xaneiro de 1862, foi o d\u00e9cimo presidente dos Estados Unidos, dende 1841 ata 1845."}
{"id": "9903", "revid": "5312", "url": "https://gl.wikipedia.org/wiki?curid=9903", "title": "Theodore Roosevelt, Jr.", "text": "Theodore Roosevelt Jr, tam\u00e9n co\u00f1ecido como Teddy Roosevelt, nado en Nova York o 27 de outubro de 1858 e finado en Sagamore Hill o 6 de xaneiro de 1919, foi presidente dos Estados Unidos de 1901 ata 1909.\nTraxectoria.\nFoi un pol\u00edtico americano que vi\u00f1a dunha rica familia de colonos holandeses establecida en Am\u00e9rica desde o s\u00e9culo XVII, entrou no Partido Republicano e converteuse no l\u00edder da tendencia imperialista.\nSecretario agregado \u00e1 Mari\u00f1a (1897-98), dimitiu para encabezar un corpo de cabaleiros voluntarios, o \"Rough Riders\" que se destacar\u00edan contra os espa\u00f1ois durante a guerra de Cuba. Feito un heroe popular, elix\u00edrono gobernador de Nova York (1899-1900), logo vicepresidente dos Estados-Unidos (1900) e, a partir de setembro de 1901, sucedeu ao presidente McKinley, que acababa de ser asasinado. Reelixido en 1904, permaneceu na presidencia durante oito anos (1901-09).\nCampi\u00f3n dos dereitos \"do pequeno home\", contra o gran capitalismo, fixo m\u00e1is eficaz a lexislaci\u00f3n \"anti-trusts\" e interveu en favor dos obreiros nos conflitos sociais. Reforzou o goberno federal e aumentou a influencia do poder executivo a costa do lexislativo.\nNos asuntos exteriores, efectuou unha pol\u00edtica activa e en\u00e9rxica, afirm\u00e1ndoa, por unha referencia un tanto abusiva da doutrina de Monroe, o dereito dos Estados Unidos a intervir en todos os asuntos latinoamericanos; logo de fomentar unha secesi\u00f3n en Colombia, obtivo da nova Rep\u00fablica de Panam\u00e1 a concesi\u00f3n necesaria para constru\u00edr unha canle e unha franxa de territorio de 15 quil\u00f3metros de ancho, para unir o mar Pac\u00edfico ao mar Caribe. A canle ser\u00eda inaugurada en 1914. Rompendo as\u00ed co longo illamento no que se atopaban os Estados-Unidos, interveu activamente na pol\u00edtica mundial, proporcionou a s\u00faa mediaci\u00f3n na guerra ruso-xaponesa, f\u00edxose representar na conferencia de Alxeciras e erixiuse como o campi\u00f3n da arbitraxe internacional, o que lle valeu o Nobel da Paz (1906).\nEn desacordo co seu propio partido, Roosevelt creou o Partido Progresista e presentouse de novo \u00e1 presidencia en 1912, pero desta vez xa non foi elixido.\nAplicaci\u00f3ns do imperialismo norteamericano.\nO presidente Theodore Roosevelt en 1904 engadira \u00e1 doutrina Monroe un \"corolario\" que xustificaba a pol\u00edtica da \"gran bastonada\" (\"big stick\") pensando en aplicala respecto a Am\u00e9rica Latina.\nO imperialismo norteamericano manifestouse durante estes anos en ben outros pa\u00edses. Tras o presidente Roosevelt (1901-1909), William Howard Taft (1909-1913) inaugurou a \"diplomacia do d\u00f3lar\", m\u00e1is directamente preocupada pola defensa dos intereses econ\u00f3micos.\nPara os pequenos pa\u00edses de Centroam\u00e9rica e o Caribe, a diferenza pasou un tanto inadvertida, ata 1933, foron numerosos os pa\u00edses que se converteron en protectorados financeiros norteamericanos. As\u00ed pois, en 1905, un Tratado asinado coa Rep\u00fablica Dominicana permitiu aos Estados Unidos tomar o control dos dereitos de aduana deste pa\u00eds ata 1941. Hait\u00ed co\u00f1eceu a mesma situaci\u00f3n entre 1915 e 1934. En 1920, o \"National City Bank\" xa controlaba as finanzas da facenda p\u00fablica."}
{"id": "9904", "revid": "5863", "url": "https://gl.wikipedia.org/wiki?curid=9904", "title": "Harry S. Truman", "text": "Harry S. Truman, nado en Lamar (Missouri) o 8 de maio de 1884 e finado en Kansas City o 26 de xaneiro de 1972, foi presidente dos Estados Unidos polo Partido Dem\u00f3crata dende 1945 ata 1953.\nTraxectoria.\nAs estat\u00edsticas mostran que Truman \u00e9 o \"presidente do s\u00e9culo\", pola s\u00faa aceptaci\u00f3n, popularidade entre a clase media americana e o bo recordo que deixou o seu mandato. Chegou a presidente por ser o vicepresidente de Franklin Roosevelt, que morreu no exercicio do cargo. No ver\u00e1n de 1945 aprobou o emprego de armas at\u00f3micas contra o Xap\u00f3n en d\u00faas ocasi\u00f3ns (en Hiroshima e Nagasaki) dando fin \u00e1 segunda guerra mundial. Durante o seu mandato tivo lugar a guerra de Corea, antesala da longa loita que ter\u00edan os EUA contra o comunismo no curso da guerra fr\u00eda. Sucedeuno o heroe de guerra Dwight D. Eisenhower, que fora Comandante Supremo do Ex\u00e9rcito Aliado en Europa."}
{"id": "9906", "revid": "98629", "url": "https://gl.wikipedia.org/wiki?curid=9906", "title": "Arcachon", "text": "Arcachon (Arcaishon en occitano) \u00e9 unha comuna francesa situada no departamento de Xironda na rexi\u00f3n de Aquitania. En 1999 ti\u00f1a 11 459 habitantes. A econom\u00eda bas\u00e9ase no balneario e na ostricultura."}
{"id": "9908", "revid": "56817", "url": "https://gl.wikipedia.org/wiki?curid=9908", "title": "30", "text": ""}
{"id": "9909", "revid": "56817", "url": "https://gl.wikipedia.org/wiki?curid=9909", "title": "31", "text": ""}
{"id": "9910", "revid": "56817", "url": "https://gl.wikipedia.org/wiki?curid=9910", "title": "Lingua aer", "text": "O aer \u00e9 unha lingua indoirania pr\u00f3xima ao gujarati, falada en Paquist\u00e1n e na India.\nDistribuci\u00f3n xeogr\u00e1fica.\nF\u00e1lase na aldea Jikrio Goth -na rexi\u00f3n de Hyderabad- e en Jamesabad -na rexi\u00f3n de Sindh-. Despois da independencia de Paquist\u00e1n (1947) alg\u00fans emigraron \u00e1 rexi\u00f3n de Kach Bhuj no Gujarat."}
{"id": "9911", "revid": "23204", "url": "https://gl.wikipedia.org/wiki?curid=9911", "title": "Lingua afade", "text": "O afade (afa\u00eb) \u00e9 unha lingua ch\u00e1dica falada en Nixeria e o Camer\u00fan.\nDistribuci\u00f3n xeogr\u00e1fica.\nF\u00e1lase en 12 vilas do distrito de Ngala, do estado de Borno (Nixeria), e no territorio lim\u00edtrofe da provincia do Extremo Norte do Camer\u00fan.\nFalantes.\n30.000 (2004)"}
{"id": "9912", "revid": "56817", "url": "https://gl.wikipedia.org/wiki?curid=9912", "title": "Charlot", "text": "Charlot \u00e9 o nome da personaxe m\u00e1is co\u00f1ecida creada polo actor e director de cinema mudo Charles Chaplin. O nome prov\u00e9n da versi\u00f3n francesa de \"the tramp\" (\"o vagabundo\", en ingl\u00e9s). Un vagamundo riso\u00f1o e inxel que engaiolou a varias xeraci\u00f3ns grazas ao seu abrigo estreito, os seus pantal\u00f3ns bombachos, o seu caxato, o seu bomb\u00edn e o seu mostacho recto."}
{"id": "9915", "revid": "181", "url": "https://gl.wikipedia.org/wiki?curid=9915", "title": "Alfa", "text": ""}
{"id": "9916", "revid": "56817", "url": "https://gl.wikipedia.org/wiki?curid=9916", "title": "Beta", "text": "Beta \u00e9 a segunda letra do alfabeto grego (\u03b2\u1fc6\u03c4\u03b1); equivale ao /b/, son oclusivo labial sonoro, e adoita transcribirse como \"b\". O seu nome prov\u00e9n do da segunda letra do alfabeto fenicio \"b\u0113t\". Como signo num\u00e9rico representaba o dous. En mai\u00fascula serve tam\u00e9n para designar o segundo canto da Il\u00edada de Homero e en min\u00fascula o segundo da Odisea."}
{"id": "9917", "revid": "56817", "url": "https://gl.wikipedia.org/wiki?curid=9917", "title": "Gamma", "text": "Nome da terceira letra do alfabeto grego (\u03b3&amp;#X1F71;\u03bc\u03bc\u03b1); equivale ao /g/, son oclusivo gutural sonoro; cando vai seguido de kappa, gamma ou khi lese /\u014b/ (n velar). Adoita transcribirse como \"g\" ante \"a\", \"o\" e \"u\", e como \"x\", ante \"e\" e \"i\". O seu nome prov\u00e9n do da terceira letra do alfabeto fenicio \"g\u012bmel\". Como signo num\u00e9rico representaba o tres. En mai\u00fascula serve tam\u00e9n para designar o terceiro canto da Il\u00edada de Homero e en min\u00fascula o terceiro da Odisea."}
{"id": "9918", "revid": "25871", "url": "https://gl.wikipedia.org/wiki?curid=9918", "title": "Delta (letra)", "text": "Nome da cuarta letra do alfabeto grego (\u03b4\u03ad\u03bb\u03c4\u03b1); equivale ao /d/, son oclusivo dental sonoro. Min\u00fascula \u03b4, mai\u00fascula \u0394. Adoita transcribirse como \"d\". O seu nome prov\u00e9n do da cuarta letra do alfabeto fenicio \"d\u0101let\". Como signo num\u00e9rico representaba o catro. En mai\u00fascula serve tam\u00e9n para designar o cuarto canto da Il\u00edada de Homero e en min\u00fascula o cuarto da Odisea."}
{"id": "9919", "revid": "5863", "url": "https://gl.wikipedia.org/wiki?curid=9919", "title": "Praza de soberan\u00eda", "text": "As prazas de soberan\u00eda son parte do territorio baixo soberan\u00eda espa\u00f1ola, sendo os demais a Espa\u00f1a peninsular, as illas Baleares, as illas Canarias, Ceuta e Melilla.\nAs prazas de soberan\u00eda son pequenos territorios situados no mar de Albor\u00e1n, estreito de Xibraltar e costa norteafricana. Administrativamente dependen directamente do Goberno central de Madrid. Son polo tanto territorio tam\u00e9n da Uni\u00f3n Europea. Estas prazas de soberan\u00eda son:\nCando Espa\u00f1a lle concedeu a independencia a Marrocos en 1956, non cedeu os illotes e prazas do norte marroqu\u00ed que ti\u00f1a dende o s\u00e9culo XVI, moito antes da colonizaci\u00f3n de Marrocos de comezos do s\u00e9culo XX. Por\u00e9n, estas prazas son reclamadas polo reino alau\u00edta."}
{"id": "9920", "revid": "1131", "url": "https://gl.wikipedia.org/wiki?curid=9920", "title": "Colexiata de Santa Mar\u00eda do Campo", "text": "A Real Colexiata de Santa Mar\u00eda do Campo \u00e9 un templo cat\u00f3lico situado na Coru\u00f1a. Tam\u00e9n foi co\u00f1ecida cos apelativos \"do Mar\" e \"do Portal\". Foi declarada Ben de Interese Cultural o 3 de xu\u00f1o de 1931.\nHistoria.\nExiste constancia documental da existencia dun templo rom\u00e1nico en 1208 dedicado \u00e1 Asunci\u00f3n da Virxe. Deste edificio s\u00f3 se conserva a capela maior. Segundo as inscrici\u00f3ns que se conservan, a igrexa actual debeu constru\u00edrse a finais do s\u00e9culo XIII e principios do XIV, quedando constitu\u00edda en parroquia no 1302. Ch\u00e1maselle \"do Campo\" porque primitivamente estaba f\u00f3ra dos muros da cidade. Desde moi antigo foi igrexa dos gremios do mar e do comercio.\nNo ano 1441 o arcebispo de Santiago Lope de Mendoza erixiu a igrexa como colexiata, pasando o reitor e os capel\u00e1ns a constitu\u00edr un cabido colexial formado por un prior e catro c\u00f3engos en 1476. O 24 de marzo de 1494 o papa Alexandre VI concedeulle o t\u00edtulo de abad\u00eda mediante unha bula.\nNo s\u00e9culo XVI constru\u00edronse a capela da Estrela e a capela do Portal e no XVIII a de San Xos\u00e9. As obras de ampliaci\u00f3n e alargamento do templo comezaron a finais dese s\u00e9culo, coa construci\u00f3n da sancrist\u00eda polo mestre canteiro Jos\u00e9 Elenalde en 1796. O baptisterio rematouse en 1812.\nEn 1879 o cabido encargoulle ao arquitecto Juan de Ci\u00f3rraga a restauraci\u00f3n da fachada. Ese mesmo ano comezaron as demolici\u00f3ns das capelas da Estrela e do Portal e mais do soportal e as dependencias capitulares. As obras, paralizadas en 1890 por falta de fondos, conclu\u00edron en 1899, incorporando \u00e1 fachada nova a orixinal. Por\u00e9n, o p\u00f3rtico que tam\u00e9n dese\u00f1ara Ci\u00f3rraga non chegou a constru\u00edrse.\nDescrici\u00f3n.\nA colexiata est\u00e1 composta por tres naves rematadas nunha \u00e1bsida semicircular con tendencia oxival que mostra a persistencia do rom\u00e1nico galego at\u00e9 ben entrado o g\u00f3tico. A s\u00faa fachada principal, do s\u00e9culo XIX, situada fronte ao pazo de Cornide, presenta un roset\u00f3n e sobre a s\u00faa portada rom\u00e1nica orixinal lev\u00e1ntase unha arcada cuxo t\u00edmpano est\u00e1 decorado cunha escena da epifan\u00eda.\nOs t\u00edmpanos das outras d\u00faas portas est\u00e1n decoradas cunha imaxe de Santa Catarina na porta norte e cunha imaxe que pode ser o ap\u00f3stolo Santiago ou unha escena mon\u00e1stica na sur.\nA torre das camp\u00e1s \u00e9 oxival do s\u00e9culo XV.\nNo interior destacan as imaxes da Anunciaci\u00f3n e maila talla de Santa Mar\u00eda a Magdalena. Cons\u00e9rvanse ademais os sepulcros de Xo\u00e1n Afonso de Prabio (1512) e de Xo\u00e1n de Andeiro. Na capela maior est\u00e1 a tumba do primeiro abade da colexiata, Fernando Berm\u00fadez de Castro (1494) e na outra nave at\u00f3panse os dous sartegos g\u00f3ticos de Fern\u00e1n Moula e Sancha Mart\u00ednez (s\u00e9culo XIV).\nLev\u00e1ntase sobre unha escalinata e est\u00e1 precedida por un dos cruceiros m\u00e1is antigos de Galicia (s. XV)."}
{"id": "9921", "revid": "4817", "url": "https://gl.wikipedia.org/wiki?curid=9921", "title": "\u00c9psilon", "text": "\u00c9psilon \u00e9 a quinta letra do alfabeto grego (\u1f14 \u03c8\u03b9\u03bb\u03cc\u03bd); equivale ao /e/, vogal breve. Repres\u00e9ntase en min\u00fascula como \u03b5 e en mai\u00fascula como \u0395. Adoita transcribirse como \"e\".\nO seu nome prov\u00e9n do da quinta letra do alfabeto fenicio \"h\u0113\", onde representaba o son /h/, laringal fricativa xorda, inexistente en grego: foi, pois, reutilizado para a notaci\u00f3n dunha vocal, sons para os que os fenicios carec\u00edan de letra. Como signo num\u00e9rico representaba o cinco. En mai\u00fascula serve tam\u00e9n para designar o quinto canto da Il\u00edada de Homero e en min\u00fascula o quinto da Odisea."}
{"id": "9925", "revid": "169", "url": "https://gl.wikipedia.org/wiki?curid=9925", "title": "Franklin Roosevelt", "text": ""}
{"id": "9926", "revid": "25871", "url": "https://gl.wikipedia.org/wiki?curid=9926", "title": "Fatos Nano", "text": "Fatos Thanas Nano, nado en Tirana o 16 de setembro de 1952, foi Primeiro ministro de Albania en varias ocasi\u00f3ns. Pertence ao Partido Socialista de Albania."}
{"id": "9927", "revid": "92340", "url": "https://gl.wikipedia.org/wiki?curid=9927", "title": "Marc Forn\u00e9 Moln\u00e9", "text": "Marc Forn\u00e9 i Moln\u00e9, nado o 30 de decembro 1946, foi presidente do goberno de Andorra dende o 7 de decembro de 1994 ata 2005. Pertence ao Partido Liberal de Andorra."}
{"id": "9928", "revid": "25871", "url": "https://gl.wikipedia.org/wiki?curid=9928", "title": "Wolfgang Sch\u00fcssel", "text": "Wolfgang Sch\u00fcssel, nado en Viena o 7 de xu\u00f1o de 1945, \u00e9 un pol\u00edtico austr\u00edaco, membro do Partido Popular Austr\u00edaco. Foi chanceler do seu pa\u00eds desde 2000 ata xaneiro de 2007."}
{"id": "9929", "revid": "6499084", "url": "https://gl.wikipedia.org/wiki?curid=9929", "title": "Artur Rasizad\u0259", "text": "Artur Tahir o\u011flu Rasizad\u0259, nado o 26 de febreiro de 1935 en Ganja, Acerbaix\u00e1n, \u00e9 un pol\u00edtico acerbaixano, que foi o Primeiro Ministro de Acerbaix\u00e1n dende o 20 de xullo de 1996 ao 4 de agosto de 2003 e de novo dende o 4 de novembro de 2003 ao 21 de abril de 2018. Pertence ao Partido do Novo Acerbaix\u00e1n."}
{"id": "9930", "revid": "25871", "url": "https://gl.wikipedia.org/wiki?curid=9930", "title": "Siarhiej Sidorski", "text": "Sergei Sidorsky (\u0421\u044f\u0440\u0433\u0435\u0439 \u0421\u0456\u0434\u043e\u0440\u0441\u043a\u0456), nado en 1954, foi o Presidente do goberno de Belar\u00fas dende o 10 de xullo de 2003 ata o 28 de decembro de 2010."}
{"id": "9931", "revid": "25871", "url": "https://gl.wikipedia.org/wiki?curid=9931", "title": "Guy Verhofstadt", "text": "Guy Verhofstadt, nado o 11 de abril de 1953, foi o Primeiro ministro de B\u00e9lxica dende o 12 de xullo de 1999 at\u00e9 2008. Pertence aos Liberais e Dem\u00f3cratas Flamengos."}
{"id": "9933", "revid": "23204", "url": "https://gl.wikipedia.org/wiki?curid=9933", "title": "Adnan Terzi\u0107", "text": "Adnan Terzi\u0107, nado en Zagreb o 5 de abril de 1960, \u00e9 un pol\u00edtico bosn\u00edaco de orixe croata, pertence ao Partido de Acci\u00f3n Democr\u00e1tica.\nTraxectoria.\nEn 1986 graduouse no departamento de enxe\u00f1ar\u00eda da Universidade de Saraxevo. Entre 1986 e 1990 foi conselleiro no goberno municipal de Travnik. Entre 1992 e 1995, na guerra dos Balc\u00e1ns, combateu co ex\u00e9rcito de Bosnia e Hercegovina.\nDespois da guerra foi presidente do consello municipal en Travnik, e primeiro ministro de Bosnia e Hercegovina entre decembro de 2002 e 2007.\nEst\u00e1 casado e ten un fillo."}
{"id": "9935", "revid": "7802", "url": "https://gl.wikipedia.org/wiki?curid=9935", "title": "Sime\u00f3n II de Bulgaria", "text": "Sime\u00f3n II (en b\u00falgaro: \u0421\u0438\u043c\u0435\u043e\u043d \u0411\u043e\u0440\u0438\u0441\u043e\u0432 \u0421\u0430\u043a\u0441\u043a\u043e\u0431\u0443\u0440\u0433\u0433\u043e\u0442\u0441\u043a\u0438), nado en Sof\u00eda o 16 de xu\u00f1o de 1937, \u00e9 un nobre b\u00falgaro, o \u00faltimo Tsar do seu pa\u00eds entre 1943 e 1946.\nFoi primeiro ministro de Bulgaria desde 2001 ata agosto de 2005. Agora utiliza o nome de Sime\u00f3n Borisov Sakskoburggotski (\u0421\u0438\u043c\u0435\u043e\u043d \u0421\u0430\u043a\u0441\u043a\u043e\u0431\u0443\u0440\u0433\u043e\u0442\u0441\u043a\u0438). \u00c9 o \u00fanico monarca na historia en reconquistar o poder pol\u00edtico grazas a unha elecci\u00f3n democr\u00e1tica para un cargo pol\u00edtico."}
{"id": "9936", "revid": "132", "url": "https://gl.wikipedia.org/wiki?curid=9936", "title": "Simeon Saxe-Coburg Gotha", "text": ""}
{"id": "9937", "revid": "89787", "url": "https://gl.wikipedia.org/wiki?curid=9937", "title": "Ivo Sanader", "text": "Ivo Sanader, anteriormente Ivica Sanader, nado o 8 de xu\u00f1o de 1953 en Split \u00e9 un pol\u00edtico croata pertencente \u00e1 Uni\u00f3n Democr\u00e1tica Croata. Foi primeiro ministro de Croacia, sucedendo a Ivica Ra\u010dan, dende o 23 de decembro de 2003, designado polo Presidente da Rep\u00fablica logo de ter o consentimento do Parlamento croata. Anunciou a s\u00faa retirada da pol\u00edtica de forma abrupta o 1 de xullo de 2009, deixando o cargo de primeiro ministro o d\u00eda 6."}
{"id": "9938", "revid": "1987", "url": "https://gl.wikipedia.org/wiki?curid=9938", "title": "Abraham Lincoln", "text": "Abraham Lincoln, nado preto de Hodgenville, Kentucky, o 12 de febreiro de 1809 e finado en Washington o 15 de abril de 1865, foi un avogado e estadista estadounidense que exerceu como 16\u00ba presidente dos Estados Unidos desde 1861 ata o seu asasinato en 1865. Lincoln liderou a naci\u00f3n durante a guerra civil americana, o conflito m\u00e1is sanguento e quizais tam\u00e9n a maior crise moral, constitucional e pol\u00edtica que sufriu a naci\u00f3n estadounidense. O mesmo tempo logrou preservar a Uni\u00f3n, abolir a escravitude, reforzar o goberno federal e modernizar a econom\u00eda estadounidense. \nLincoln naceu na pobreza nunha cabana de troncos no estado de Kentucky e criouse na fronteira, principalmente en Indiana, no que ent\u00f3n era o Afastado Oeste. Foi un home en gran parte autodidacta que chegou a ser avogado, l\u00edder do Partido Whig, lexislador do estado de Illinois e deputado no Congreso dos Estados Unidos de Illinois, na cal permaneceu oito anos. Elixido para a C\u00e1mara de Representantes dos Estados Unidos en 1846, Lincoln promoveu unha r\u00e1pida modernizaci\u00f3n da econom\u00eda a trav\u00e9s de sectores como o bancario, os impostos e os ferrocarr\u00eds. Debido a que nun principio acordara non optar a un segundo per\u00edodo no congreso e a que a s\u00faa oposici\u00f3n \u00e1 intervenci\u00f3n estadounidense en M\u00e9xico era impopular entre os votantes de Illinois, Lincoln volveu a Springfield para retomar a s\u00faa carreira na avogac\u00eda. \nEn 1854 enfadouse pola Ley de Kansas-Nebraska que abr\u00eda os territorios \u00e1 escravitude, e volveu entrar na pol\u00edtica. Pronto chegou a ser l\u00edder do novo Partido Republicano. Os debates da campa\u00f1a do Senado de 1858 contra Stephen A. Douglas alcanzaron audiencia nacional. En 1860 Lincoln asegurouse a s\u00faa candidatura \u00e1 presidencia dos Estados Unidos de Am\u00e9rica polo Partido Republicano. A\u00ednda que apenas tivo apoio dos estados sure\u00f1os, defensores da escravitude, arrasou no norte e foi nomeado presidente en 1860. \nAntes mesmo de chegar \u00e1 Casa Branca, a s\u00faa vitoria e a falta de acordo no tema esencial da escravitude provocaron que sete estados do sur escind\u00edsense para crear os Estados Confederados de Am\u00e9rica. Durante este tempo, os recentemente formados Estados Confederados de Am\u00e9rica comezaron a apoderarse das bases militares federais no sur. Pouco m\u00e1is dun mes despois de que Lincoln asumise a presidencia, os Estados Confederados atacaron Fort Sumter, un forte estadounidense en Carolina do Sur, que inspirou aos estados norte\u00f1os a unirse para formar a Uni\u00f3n. Despois do bombardeo, Lincoln mobilizou forzas para reprimir a rebeli\u00f3n e restaurar a Uni\u00f3n.\nComo l\u00edder da facci\u00f3n moderada dos republicanos, Lincoln enfrontouse \u00e1 \u00e1 m\u00e1is radical do seu partido, a cal esix\u00eda maior dureza contra os estados do sur, aos dem\u00f3cratas (chamados \" Copperheads \") contrarios \u00e1 guerra, que o desprezaban, e a secesionistas irreconciliables, que conspiraron para asasinalo. Politicamente, Lincoln defendeuse enfrontando aos seus adversarios entre si mediante un mecenado pol\u00edtico coidadosamente planificado e apelando ao pobo estadounidense coa s\u00faa habilidade oratoria. O seu discurso de Gettysburg chegou a ser considerado como unha das declaraci\u00f3ns m\u00e1is grandes e influentes do prop\u00f3sito nacional estadounidense. \nNun principio, Lincoln concentrouse nas dimensi\u00f3ns militar e pol\u00edtica do conflito. O seu obxectivo principal era conservar a unidade do seu pa\u00eds, para o que supervisou de preto o esforzo de guerra, en especial a selecci\u00f3n dos xenerais que dirixir\u00edan o ex\u00e9rcito, entre eles o seu mellor home no campo de batalla, Ulysses S. Grant. Ademais, o presidente tomou importantes decisi\u00f3ns na estratexia de guerra da Uni\u00f3n, entre elas un bloqueo naval que impediu o comercio dos estados sure\u00f1os, movementos para tomar o control de Kentucky e Tennessee e o uso de buques canoneiros para dominar as v\u00edas fluviais do sur. Lincoln tratou repetidamente de conquistar a capital confederada en Richmond, misi\u00f3n que encargou a sucesivos xenerais ata que Grant conseguiuno. Mentres se libraba a guerra, os seus complexos movementos para acabar coa escravitude inclu\u00edron a Proclamaci\u00f3n de Emancipaci\u00f3n en 1863. O presidente usou ao ex\u00e9rcito da Uni\u00f3n para protexer a escravos fuxidos, forzou aos estados fronteirizos a prohibir o sistema escravista e sacou adiante no Congreso a hoxe soada D\u00e9cimo terceira Emenda \u00e1 Constituci\u00f3n dos Estados Unidos, que prohibiu de forma definitiva a escravitude.\nLincoln foi un pol\u00edtico excepcionalmente astuto, que se involucrou profundamente nas cuesti\u00f3ns de poder de cada estado, o que lle valeu ser reelixido no poder en 1864. En previsi\u00f3n do final da guerra, impulsou unha moderada reconstruci\u00f3n que buscaba reunificar o pa\u00eds de maneira r\u00e1pida a trav\u00e9s dunha xenerosa pol\u00edtica de reconciliaci\u00f3n no medio dunha persistente e amarga divisi\u00f3n. O 14 de abril de 1865, cinco d\u00edas despois da decisiva rendici\u00f3n do xeneral en xefe do bando confederado, Robert E. Lee, Lincoln foi asasinado por John Wilkes Booth, un simpatizante da causa do sur. Desde ent\u00f3n, Abraham Lincoln foi considerado por historiadores e pola opini\u00f3n p\u00fablica como un dos mellores presidentes dos Estados Unidos de Am\u00e9rica.\nTraxectoria.\nPrimeiros anos.\nNaceu o 12 de febreiro de 1809 nunha cabana feita de troncos situada preto da cidade de Hodgenville, no actual condado de LaRue do Estado de Kentucky, lugar que na actualidade \u00e9 parque hist\u00f3rico nacional. Os seus pais, Thomas Lincoln e Nancy Hanks, naceran en Virxinia e como tantos pioneiros agricultores traslad\u00e1ronse ao oeste. A familia Lincoln proced\u00eda de Inglaterra. En 1637, Samuel Lincoln, aprendiz de tecedor, abandonou Gran Breta\u00f1a e trasladouse a Am\u00e9rica do Norte, instal\u00e1ndose en Hingham, Massachusetts. Lincoln tam\u00e9n era un descendente da familia Harrison de Virxinia; o seu av\u00f3 paterno e hom\u00f3nimo, o capit\u00e1n Abraham Lincoln e a s\u00faa esposa Bathsheba (de solteira Herring) trasladaron a familia de Virxinia ao condado de Jefferson, Kentucky. O capit\u00e1n morreu nunha incursi\u00f3n dos indios en 1786. Os seus fillos, inclu\u00eddo Thomas, o pai de Abraham, de oito anos, foron testemu\u00f1as do ataque. Thomas traballou ent\u00f3n en traballos ocasionais en Kentucky e Tennessee antes de que a familia se instalase no condado de Hardin, Kentucky , a principios do s\u00e9culo XIX. A herdanza da nai de Lincoln, Nancy, segue sen estar clara, pero as\u00famese amplamente que era filla de Lucy Hanks. M\u00e1is adiante, os Lincoln f\u00f3ronse establecendo en Nova Jersey, Pensilvania, Virxinia, ata chegar finalmente a Kentucky, onde Thomas Lincoln, aos seus vinte e oito anos, casou con Nancy Hanks, o 12 de xu\u00f1o de 1806 no condado de Washington, cando Nancy contaba con vinte e dous anos de idade e mud\u00e1ronse a Elizabethtown, Kentucky. Tiveron tres fillos: Sarah , Abraham e Thomas, que morreu de pequeno..\nThomas Lincoln comprou ou alugou granxas en Kentucky antes de perder todas as s\u00faas terras; menos 200 ha en disputas xudiciais sobre os t\u00edtulos de propiedade. En 1816, a familia trasladouse a Indiana, onde os estudos e os t\u00edtulos de propiedade eran m\u00e1is fiables. Indiana era un territorio \"libre\" (non esclavistas), e establec\u00e9ronse nun \"bosque virxe\" en Hurricane Township no Condado de Perry, Indiana. En 1860, Lincoln sinalou que o traslado da familia a Indiana foi \"en parte por mor da escravitude\", pero principalmente debido \u00e1s dificultades cos t\u00edtulo de terra..\nEn Kentucky e Indiana, Thomas traballou como agricultor, ebanista e carpinteiro. En varias ocasi\u00f3ns, foi propietario de granxas, gando e terreos da cidade, pagou impostos, formou parte de xurados, taxou leiras e serviu nas patrullas do condado. Thomas e Nancy eran membros dunha igrexa bautista separada, que prohib\u00eda o alcol, o baile e a escravitude.\nSuperados os desaf\u00edos financeiros, Thomas en 1827 obtivo o t\u00edtulo de propiedade de en Indiana, unha \u00e1rea que se converteu na Comunidade de Little Pigeon Creek.\nMorte da nai.\nO 5 de outubro de 1818, Nancy Lincoln morreu por mor da enfermidade do leite, deixando a Sarah, de 11 anos, a cargo dunha familia que inclu\u00eda o seu pai, Abraham, de 9 anos, e o curm\u00e1n orfo de Nancy, de 19 anos Dennis Hanks. Dez anos m\u00e1is tarde, o 20 de xaneiro de 1828, Sarah morreu mentres daba a luz a un fillo nado morto, feito desgarrador para Lincoln.\nO 2 de decembro de 1819, Thomas cas\u00f3u con Sarah Bush Johnston, unha vi\u00fava da cidade de Elizabethtown, Kentucky, con tres fillos. Abraham achegouse \u00e1 s\u00faa madrasta e chamouna \"Nai\". A Lincoln non lle gustaba o duro traballo asociado \u00e1 vida na granxa. A s\u00faa familia mesmo dic\u00eda que era preguiceiro, por todo o que \"l\u00eda, garabateaba, escrib\u00eda, cifraba, escrib\u00eda poes\u00eda, etc...\". A s\u00faa madrastra reco\u00f1eceu que non lle gustaba o \"traballo f\u00edsico\", pero que lle encantaba ler.\nEducaci\u00f3n e traslado a Illinois.\nLincoln foi en gran parte autodidacta. A s\u00faa educaci\u00f3n formal foi impartida por mestres itinerantes. Inclu\u00edu d\u00faas breves estancias en Kentucky, onde aprendeu a ler, \u00e1 idade de sete anos, pero probablemente non a escribir e en Indiana, onde foi \u00e1 escola esporadicamente debido \u00e1s tarefas da granxa, durante un total de menos de 12 meses ata \u00e1 idade de 15 anos. Persistiu como un \u00e1vido lector e mantivo un interese permanente pola aprendizaxe. Familiares, veci\u00f1os e compa\u00f1eiros de escola lembraron que a s\u00faa lectura inclu\u00eda a \"Biblia do rei Xacobe\" (\"King James Bible\"), as \"f\u00e1bulas de Esopo (\"Aesop's Fables\"), as novelas de John Bunyan \"The Pilgrim's Progress\" (\"O progreso do peregrino\"), a de Daniel Defoe \"Robinson Crusoe\", e \"The Autobiography of Benjamin Franklin\" (\"Autobiograf\u00eda de Benjamin Franklin\").\nCando era adolescente, Lincoln asumiu a responsabilidade das tarefas e adoitaba darlle ao seu pai todas as ganancias do traballo f\u00f3ra da casa ata que tivo 21 anos. Lincoln era alto, forte e atl\u00e9tico, e f\u00edxose experto no uso do machado. Foi un loitador activo durante a s\u00faa mocidade e adestrouse no estilo catch-as-catch-can (co\u00f1ecido como catch wrestling). Con 21 anos converteuse en campi\u00f3n comarcal de loita libre. Ga\u00f1ou reputaci\u00f3n de forza e audacia despois de ga\u00f1ar un combate de loita co reco\u00f1ecido l\u00edder de rufi\u00e1ns co\u00f1ecido como \"The Clary's Grove Boys\".\nEn 1816, a s\u00faa familia mudouse para o estado de Indiana, onde Lincoln viviu dos sete aos 21 anos. Os seus estudos, segundo as s\u00faas propias palabras, resum\u00edanse, nesa \u00e9poca, a saber ler, escribir e facer as catro operaci\u00f3ns. No estado hab\u00eda escaseza de libros e papel, e a Biblia era probabelmente o \u00fanico libro existente en casa dos seus pais. Lincoln estudouna a fondo, vindo m\u00e1is tarde a enriquecer os seus discursos e traballos escritos con citas b\u00edblicas. En marzo de 1830, receando doutro brote da enfermidade do leite, varios membros da extensa familia Lincoln, inclu\u00eddo Abraham, traslad\u00e1ronse ao oeste de Illinois, un estado libre desta enfermidade, e establec\u00e9ronse en Macon County. Abraham distanciouse cada vez m\u00e1is de Thomas, en parte debido \u00e1 falta de educaci\u00f3n do seu pai. En 1831, mentres Thomas e outra familia prepar\u00e1banse para mudarse a unha nova granxa no Coles County, Illinois, Abraham emprendeu o seu propio cami\u00f1o. Vivio , durante seis anos, en New Salem, Illinois. Lincoln e alg\u00fans amigos levaron mercador\u00edas en flatboat (lancha plana) a Nova Orle\u00e1ns, Luisiana, onde estivo exposto por primeira vez \u00e1 escravitude.\nEn 1865, pregunt\u00e1ronlle a Lincoln como chegou a adquirir as s\u00faas habilidades ret\u00f3ricas. Respondeu que no exercicio da avogac\u00eda atopaba con frecuencia a palabra \"demostrar\" pero non entend\u00eda o termo suficientemente. As\u00ed que deixou Springfield para ir a casa do seu pai para estudar ata que \"puidese darse unha resposta trala lectura dos seis libros de Euclides [aqu\u00ed, facendo referencia aos \"Elementos\"]\"\nMatrimonio e fillos.\nO primeiro interese rom\u00e1ntico de Lincoln parece ser que foi Ann Rutledge, a quen co\u00f1eceu cando se mudou a New Salem. En 1835, estaban nunha relaci\u00f3n pero non se comprometer\u00f3n formalmente. Ela morreu o 25 de agosto de 1835, moi probablemente de febre tifoide. A principios da d\u00e9cada de 1830, co\u00f1eceu a Mary Owens de Kentucky.\nA finais de 1836, Lincoln aceptou emparellarse con Owens se ela regresaba a New Salem. Owens chegou ese novembro e cortexouna durante un tempo; con todo, ambos llo pensaron mellor. O 16 de agosto de 1837, el escribiulle a Owens unha carta na que lle dic\u00eda que non a culpar\u00eda se terminaba a relaci\u00f3n, e ela nunca lle respondeu.\nEn 1839, Lincoln co\u00f1eceu a Mary Todd en Springfield, Illinois, e ao ano seguinte promet\u00e9ronse. Mary era filla de Robert Smith Todd, un adi\u00f1eirado avogado e empresario de Lexington, Kentucky. A voda fixada para o 1 de xaneiro de 1841 foi cancelada a pedimento de Lincoln, pero a parella reconciliose e casaron o 4 de novembro de 1842 na mansi\u00f3n de Springfield da irm\u00e1 de Mary. Mentres se preparaba ansiosamente para a voda, pregunt\u00e1ronlle a onde \u00eda e respondeu: \"Ao inferno, supo\u00f1o\". En 1844, a parella comprou unha casa en Springfield preto do seu despacho de avogados. Mar\u00eda manti\u00f1a a casa coa axuda dunha criada e un parente. Dous anos despois, montou un novo despacho en sociedade con William Herndon. Esa sociedade xamais se desfixo. \nLincoln era un marido cari\u00f1oso e pai de catro fillos, a\u00ednda que o seu traballo mant\u00ed\u00f1ao regularmente lonxe da casa. O m\u00e1is vello, Robert Todd Lincoln, naceu en 1843 e foi o \u00fanico fillo que viviu ata a madurez. O segundo foi Edward Baker Lincoln (Eddie), nado en 1846 e finado o 1 de febreiro de 1850, probablemente por tuberculose. O terceiro fillo de Lincoln, \"Willie\" Lincoln naceu o 21 de decembro de 1850 e morreu dunha febre na Casa Branca o 20 de febreiro de 1862. O m\u00e1is novo, Thomas \"Tad\" Lincoln, naceu o 4 de abril de 1853 e sobreviviu ao seu pai pero morreu de insuficiencia card\u00edaca aos 18 anos o 16 de xullo de 1871. Lincoln \"era moi afeccionado aos nenos\" e os Lincoln non eran considerados estritos cos seus fillos. De feito, o socio de Lincoln William H. Herndon irrit\u00e1base cando Lincoln levaba aos seus fillos ao despacho de avogados. Ao parecer, a mi\u00fado estaba demasiado absorto no seu traballo como para notar o comportamento dos seus fillos. Herndon contou: \"Sent\u00edn moitas e moitas veces que quer\u00eda retorcerlles o pescozo, e a\u00ednda as\u00ed, por respecto a Lincoln, calei a boca. Lincoln non se daba conta o que estaban facendo ou fixeran os seus fillos.\"\nA morte dos seus fillos, Eddie e Willie, tivo profundos efectos en ambos os pais. Lincoln sufr\u00eda de \"melancol\u00eda\", unha condici\u00f3n que agora se pensa que \u00e9 depresi\u00f3n cl\u00ednica. M\u00e1is adiante, Mary tivo que loitar contra o estr\u00e9s da perda do seu marido e os seus fillos, e Robert internouna durante un tempo nun asilo en 1875..\nPrimeiros anos de carreira e servizo na milicia.\nDurante 1831 e 1832, Lincoln traballou nun almac\u00e9n xeral en New Salem, Illinois. En 1832 declarou a s\u00faa candidatura \u00e1 C\u00e1mara de Representantes de Illinois, pero interrompeu a s\u00faa campa\u00f1a para servir como capit\u00e1n da milicia de Illinois durante a guerra de Black Hawk]. Cando Lincoln regresou a casa da guerra de Black Hawk, planeou converterse en ferreiro, pero no seu lugar formou unha sociedade con William Berry, de 21 anos, con quen comprou, a cr\u00e9dito, unha tenda de ultramarinos en New Salem. Debido a que se requir\u00eda unha licenza para vender aos clientes bebidas individuais, Berry obtivo d\u00faas licenzas de camareiro por 7 d\u00f3lares cada unha, unha para Lincoln e outra para el, e en 1833 a tenda converteuse tam\u00e9n nunha taberna. Como camareiros con licenza, Lincoln e Berry puideron vender bebidas espirituosas, inclu\u00eddo licor, por 12 centavos a pinta. Ofreceron unha gran variedade de bebidas alcoh\u00f3licas, as\u00ed como comida, inclu\u00eddas ceas para levar. Pero Berry converteuse nun alcoh\u00f3lico, moitas veces estaba demasiado b\u00e9bedo para traballar e Lincoln acabou dirixindo a tenda por si mesmo.. A\u00ednda que a econom\u00eda estaba en auxe, o negocio tivo problemas e endebedouse, o que fixo que Lincoln vendese a s\u00faa parte.\nNo seu primeiro discurso de campa\u00f1a tras regresar do seu servizo militar, Lincoln observou que un simpatizante da multitude estaba a ser atacado, agarrou ao agresor por \"o pescozo e a cinturilla dos pantal\u00f3ns\" e derribouno. Na campa\u00f1a, Lincoln avogou por melloras na navegaci\u00f3n no r\u00edo Sangamon. Pod\u00eda atraer multitudes como narrador, pero carec\u00eda da educaci\u00f3n formal necesaria, amigos poderosos e di\u00f1eiro, e perdeu as elecci\u00f3ns. Lincoln quedou oitavo de 13 candidatos (os catro primeiros foron elixidos), a\u00ednda que recibiu 277 dos 300 votos emitidos no recinto de New Salem.\nLincoln serviu como xefe de correos de New Salem e m\u00e1is tarde como top\u00f3grafo do condado, pero continuou coa s\u00faa voraz lectura e decidiu converterse en avogado. No canto de estudar no despacho dun avogado estabelecido, como era costume, Lincoln tomou prestados textos xur\u00eddicos dos avogados John Todd Stuart e Thomas Drummond, comprou libros como os \"Commentaries on the Laws of England\" (\"Comentarios sobre as leis de Inglaterra\") de Blackstone e as \"Precedents of Pleading\" (\"Precedentes de s\u00faplica\") de Chitty, e estudou dereito pola s\u00faa conta. M\u00e1is tarde dixo da s\u00faa formaci\u00f3n xur\u00eddica que \"non estudei con ningu\u00e9n.\"\nLexislatura no Estado de Illinois (1834\u20131842).\nA segunda campa\u00f1a de Lincoln para a c\u00e1mara estatal en 1834, esta vez como representante do partido Whig, foi un \u00e9xito fronte a un poderoso opo\u00f1ente do mesmo partido. A este segu\u00edronlle os seus catro mandatos na C\u00e1mara de Representantes de Illinois polo condado de Sangamon. Defendeu a construci\u00f3n da canle de Illinois e M\u00edchigan, e m\u00e1is tarde foi comisionado da canle. Votou a favor de ampliar o sufraxio m\u00e1is al\u00f3 dos terratenentes brancos a todos os homes brancos, pero adoptou unha postura de \"terreo libre\" que se opo\u00f1\u00eda \u00e1 escravitude e o abolicionismo. En 1837, declarou: \"[A] Instituci\u00f3n da escravitude bas\u00e9ase tanto na inxustiza como na mala pol\u00edtica, pero a promulgaci\u00f3n de doutrinas de abolici\u00f3n tende m\u00e1is a aumentar que a diminu\u00edr os seus males\". F\u00edxose eco do apoio de Henry Clay \u00e1 American Colonization Society (Sociedade Americana de Colonizaci\u00f3n), que avogaba por un programa de abolici\u00f3n xunto co asentamento de escravos liberados en Liberia.\nFoi admitido no colexio de Illinois en 1836, e mudouse a Springfield e comezou a exercer a avogac\u00eda baixo John T. Stuart, curm\u00e1n de Mary Todd. Lincoln revelouse como un formidable combatente nos xu\u00edzos durante os contrainterrogatorios e as alegaci\u00f3ns finais. Asociouse varios anos con Stephen T. Logan, e en 1844 comezou a s\u00faa pr\u00e1ctica con William Herndon, \"un mozo estudoso\".\nC\u00e1mara de Representantes dos Estados Unidos (1847\u20131849).\nFiel ao seu historial, Lincoln declarou aos seus amigos en 1861 que era \"un Whig de vella li\u00f1a, un disc\u00edpulo de Henry Clay\". O seu partido favorec\u00eda a modernizaci\u00f3n econ\u00f3mica da banca, as tarifas para financiar melloras internas, inclu\u00edndo ferrocarr\u00eds, e a urbanizaci\u00f3n.\nEn 1843, Lincoln buscou o nomeamento polo partido Whig para o escano do 7\u00ba distrito de Illinois na C\u00e1mara de Representantes dos Estados Unidos e foi derrotado por John J. Hardin a\u00ednda que se impuxo no partido ao limitar a Hardin a un so mandato. Lincoln non s\u00f3 logrou a s\u00faa estratexia de conseguir o nomeamento en 1846, sen\u00f3n que tam\u00e9n ga\u00f1ou as elecci\u00f3ns. Era o \u00fanico whig na delegaci\u00f3n de Illinois, pero tan obediente como calquera participou en case todas as votaci\u00f3ns e pronunciou discursos que se axustaban \u00e1 li\u00f1a do partido. Foi asignado \u00e1 Comisi\u00f3n de Correos e V\u00edas Postais e \u00e1 Comisi\u00f3n de Gastos no Departamento de Guerra. Lincoln uniuse con Joshua R. Giddings nun proxecto de lei para abolir a escravitude no Distrito de Columbia cunha compensaci\u00f3n para os propietarios, a obriga de capturar escravos fuxitivos e unha votaci\u00f3n popular sobre o materia. Abandonou o proxecto ao non contar co apoio dos whigs.\nOpini\u00f3ns pol\u00edticas.\nA pr\u00e1ctica da avogac\u00eda en Illinois non era especializada no tempo de Lincoln. Durante seis meses cada ano, Lincoln integraba os tribunais itinerantes do estado percorrendo varios concellos e aceptando os casos que lle presentaban. A s\u00faa actuaci\u00f3n como avogado f\u00edxoo co\u00f1ecido en todo Illinois. En 1846, foi elixido para a C\u00e1mara de Representantes federal. En pol\u00edtica exterior e militar, Lincoln pronunciouse en contra da guerra mexicano-estadounidense, que atribu\u00edu ao desexo do presidente James K. Polk de \"gloria militar, ese atractivo arco da vella que se eleva en choivas de sangue\". Apoiou a emenda Wilmot, unha proposta errada para prohibir a escravitude en calquera territorio estadounidense ga\u00f1ado a M\u00e9xico. \nLincoln acentuou a s\u00faa oposici\u00f3n a Polk redactando e presentando as s\u00faas resoluci\u00f3ns puntuais. A guerra comezara cunha matanza de soldados estadounidenses a mans dunha patrulla de cabaler\u00eda mexicana en territorio en disputa, e Polk insistiu en que os soldados mexicanos \"invadiron o noso territorio e derramaron o sangue dos nosos concidad\u00e1ns no noso propio chan.\" Lincoln esixiu a Polk que mostrase ao Congreso o lugar exacto no que se derramou sangue e demostrase que ese lugar estaba en chan estadounidense. A resoluci\u00f3n foi ignorada tanto no Congreso como nos xornais nacionais, e custoulle a Lincoln o apoio pol\u00edtico no seu distrito. Un xornal de Illinois alcumouno burlonamente \"Lincoln manchado\". Lincoln arrepentiuse m\u00e1is tarde dalgunhas das s\u00faas declaraci\u00f3ns, especialmente do seu ataque aos poderes b\u00e9licos presidenciais.\nLincoln comprometeuse en 1846 a servir s\u00f3 un mandato na C\u00e1mara. Ao darse conta de que era improbable que Clay ga\u00f1ase a presidencia, apoiou ao xeneral Zachary Taylor para a candidatura Whig nas elecci\u00f3ns presidenciais de 1848. Taylor ga\u00f1ou e Lincoln esperou en balde ser nomeado comisionado da Oficina Xeral de Terras. A administraci\u00f3n ofreceulle nomearlle secretario ou gobernador do Territorio de Oreg\u00f3n como consolo. Este afastado territorio era un basti\u00f3n dem\u00f3crata, e a aceptaci\u00f3n do posto perturbar\u00eda a s\u00faa carreira xur\u00eddica e pol\u00edtica en Illinois, polo que o rexeitou e renovou o seu exercicio da avogac\u00eda.\nUnha s\u00fabita mudanza na pol\u00edtica nacional en relaci\u00f3n \u00e1 escravitude trouxo Lincoln de volta \u00e1 pol\u00edtica. O Acordo do Missouri prohibira, en 1820, a escravitude nos novos territorios situados ao norte da fronteira sur do Missouri. En 1854, o senador Stephen A. Douglas presentou unha lei para organizar os territorios de Kansas e Nebrasca que repel\u00eda o Acordo do Missouri, establecendo que os colonos deber\u00edan decidir se desexaban ou non a escravitude. Lincoln era contrario a esa lei. En 1858, disputando un posto ao Senado con Douglas, Lincoln desafiouno nunha serie de debates arredor da extensi\u00f3n da escravitude nos territorios libres. Lincoln perdeu as elecci\u00f3ns, mais transformouse nunha figura salientable na naci\u00f3n, posibilitando as\u00ed a s\u00faa candidatura \u00e1 Presidencia en 1860, tendo estado esa actuaci\u00f3n relacionada, tam\u00e9n, coa fundaci\u00f3n do Partido Republicano dos Estados Unidos de Am\u00e9rica en 1854. En 1860, a asemblea nacional republicana presentouno como candidato \u00e1 presidencia da naci\u00f3n.\nO Goberno de Lincoln.\nA marcha dos acontecementos acelerouse no Sur durante os meses que antecederon a toma de posesi\u00f3n de Lincoln na Presidencia. Varios l\u00edderes do Sur ameazaran retirar os seus estados da Federaci\u00f3n, no caso de que Lincoln ga\u00f1ase as elecci\u00f3ns. Cando el tomou posesi\u00f3n, en marzo de 1861, sete estados do Sur retiraranse e m\u00e1is catro fixeron o mesmo despois. Eses estados formaron, ent\u00f3n, a Confederaci\u00f3n dos Estados de Am\u00e9rica. A pesar de ter intentado un esforzo extraordinario de conciliaci\u00f3n, a s\u00faa escolla electoral para aquel cargo provocou a eclosi\u00f3n da Guerra Civil Americana. O 12 de abril, os confederados bombardeaban o forte Sumter. Lincoln enfrontou a crise con enerx\u00eda: decretou o bloqueo dos portos suristas e aumentou o Ex\u00e9rcito al\u00e9n dos l\u00edmites impostos pola lei. Despois de perderen as primeiras batallas, os nordistas acabaron por vencer a guerra, a cal durou catro anos e deixou un saldo de 600 mil mortos. A pesar dos fracasos iniciais e da consecuente impopularidade, Lincoln xamais se deixou abater. Para el, os E.U.A. representaban unha experiencia da capacidade dun pobo para se gobernar a si mesmo. No caso de que fallase, os reis, os ditadores e os seus defensores poder\u00edan dicir que o pobo non era quen de ter autonom\u00eda e que algu\u00e9n deber\u00eda gobernalo. Lincoln xulgaba que na Guerra de Secesi\u00f3n estaba en xogo o destino da democracia mundial. O 22 de setembro de 1862 publicou a proclamaci\u00f3n que conced\u00eda a liberdade aos escravos dos Estados confederados. Aos ollos das outras naci\u00f3ns, a liberaci\u00f3n deu un novo sentido \u00e1 Guerra e abriu cami\u00f1o para a abolici\u00f3n da escravitude en todo o pa\u00eds, en 1865. En 1864, as vitorias dos nordistas posibilitaron a reelecci\u00f3n de Lincoln, cuxo novo mandato tivo inicio no ano seguinte.\nO asasinato.\nO 1 de abril de 1865 remataba a guerra civil. Na noite de 14 de abril de 1865, alg\u00fans d\u00edas despois do termo da guerra, Lincoln foi asasinado no Teatro Ford, en Washington, Distrito de Columbia, mentres asist\u00eda a unha peza. O sudista X. W. Booth, o asasino, un dos actores m\u00e1is co\u00f1ecidos da \u00e9poca, desfechou un tiro na cabeza do presidente, que morrer\u00eda na ma\u00f1\u00e1 do d\u00eda seguinte. O actor era un defensor da causa sudista na Guerra de Secesi\u00f3n. En canto ocupou a Presidencia, Lincoln foi duramente criticado, mais, despois da s\u00faa morte, ata mesmo os seus inimigos eloxiaranlle a grandeza de esp\u00edrito e abnegaci\u00f3n. \u00c9 ata hoxe unha das figuras hist\u00f3ricas m\u00e1is admiradas nos E.U.A. Lincoln foi substitu\u00eddo no cargo polo vice-presidente Andrew Johnson.\nMoitos dos seus discursos e traballos escritos constit\u00faen un cl\u00e1sico sobre os ideais e obxectivos democr\u00e1ticos."}
{"id": "9939", "revid": "5863", "url": "https://gl.wikipedia.org/wiki?curid=9939", "title": "Herbert Clark Hoover", "text": "Herbert Clark Hoover, nado o 10 de agosto de 1874 e finado en Nova York o 20 de outubro de 1964, foi o 31\u00ba presidente dos Estados Unidos, entre 1929 a 1933.\nTraxectoria.\nDe ideolox\u00eda republicana, comezou a reconstruci\u00f3n econ\u00f3mica do pa\u00eds tras a crise do 29. O Encoro Hoover constru\u00eddo neses anos conmemora o seu mandato."}
{"id": "9940", "revid": "114718", "url": "https://gl.wikipedia.org/wiki?curid=9940", "title": "Digamma", "text": "Nome da antiga sexta letra do alfabeto grego cl\u00e1sico; equival\u00eda ao /w/. Min\u00fascula \u03dc. Ao desaparecer o son /w/ do dialecto x\u00f3nico eliminaron tam\u00e9n a letra, a\u00ednda que se conserva o seu valor como n\u00famero, representando o seis."}
{"id": "9941", "revid": "5710521", "url": "https://gl.wikipedia.org/wiki?curid=9941", "title": "Dseta", "text": "Nome da sexta letra do alfabeto grego (\u03b6\u1fc6\u03c4\u03b1); equivale a /dz/. Min\u00fascula \u03b6, mai\u00fascula \u0396. Adoita transcribirse como \"z\". Prov\u00e9n da letra do alfabeto fenicio \"zayin\", que nesa lingua ti\u00f1a o valor de /z/, ese sonoro; Como signo num\u00e9rico representaba o sete. En mai\u00fascula serve tam\u00e9n para designar o sexto canto da Il\u00edada de Homero e en min\u00fascula o sexto da Odisea."}
{"id": "9942", "revid": "8354", "url": "https://gl.wikipedia.org/wiki?curid=9942", "title": "Stanislav Gross", "text": "Stanislav Gross, nado en Praga o 30 de outubro de 1969, \u00e9 un pol\u00edtico Rep\u00fablica Checa, membro do Pertence Partido Socialdem\u00f3crata Checo. Foi o Primeiro ministro do seu pa\u00eds dende o 4 de agosto de 2004 ata o 25 de abril de 2005."}
{"id": "9943", "revid": "56817", "url": "https://gl.wikipedia.org/wiki?curid=9943", "title": "Eta", "text": "Nome da s\u00e9tima letra do alfabeto grego (\u1fc6\u03c4\u03b1); equivale ao /\u03b5:/, un \"e\" longo aberto, sendo o \"e\" longo pechado grafiado como \u03b5\u03b9. Min\u00fascula \u03b7, mai\u00fascula \u0397. Adoita transcribirse como \"e\". Prov\u00e9n da letra do alfabeto fenicio \"h\u0113t\", que representaba unha faringal fricativa xorda; ao principio en grego foi adoptado como signo de aspiraci\u00f3n, pero os xonios, falantes dun dialecto psil\u00f3tico, onde desaparec\u00edan estes sons e quedaba sen uso este grafema, puid\u00e9rona utilizar para marcar o \"e\" longo. Como signo num\u00e9rico representaba o oito. En mai\u00fascula serve tam\u00e9n para designar o s\u00e9timo canto da Il\u00edada de Homero e en min\u00fascula o s\u00e9timo da Odisea."}
{"id": "9944", "revid": "1576", "url": "https://gl.wikipedia.org/wiki?curid=9944", "title": "Anders Fogh Rasmussen", "text": "Anders Fogh Rasmussen, nado o 26 de xaneiro de 1953, \u00e9 un pol\u00edtico dinamarqu\u00e9s, pertencente ao Partido Liberal. En 2001 foi elixido Primeiro Ministro de Dinamarca. En 2009 foi elixido secretario xeral da OTAN."}
{"id": "9945", "revid": "23204", "url": "https://gl.wikipedia.org/wiki?curid=9945", "title": "Andrus Ansip", "text": "Andrus Ansip, nado o 1 de outubro de 1956, \u00e9 un pol\u00edtico estoniano. Foi o Primeiro ministro de Estonia dende o 4 de abril de 2005, e o l\u00edder do Partido Reformista Estoniano."}
{"id": "9946", "revid": "98629", "url": "https://gl.wikipedia.org/wiki?curid=9946", "title": "Matti Vanhanen", "text": "Matti Taneli Vanhanen, nado o 4 de novembro de 1955 en Jyv\u00e4skyl\u00e4, foi o primeiro ministro de Finlandia dende o 24 de xullo de 2003 at\u00e9 o 22 de xu\u00f1o de 2010. Foi tam\u00e9n presidente do Partido de Centro de Finlandia."}
{"id": "9947", "revid": "98629", "url": "https://gl.wikipedia.org/wiki?curid=9947", "title": "Jean-Pierre Raffarin", "text": "Jean-Pierre Raffarin, nado o 3 de agosto de 1948, foi o primeiro ministro de Francia dende o 6 de maio de 2002 ata o 31 de marzo de 2005 logo do triunfo do non no referendo para a ratificaci\u00f3n da Constituci\u00f3n Europea. Pertence \u00e1 Uni\u00f3n por un Movemento Popular."}
{"id": "9948", "revid": "89787", "url": "https://gl.wikipedia.org/wiki?curid=9948", "title": "Gerhard Schr\u00f6der", "text": "Gerhard Fritz Kurt Schr\u00f6der, nado en Mossenberg-W\u00f6hren (Renania do Norte-Westfalia) o 7 de abril de 1944, \u00e9 un avogado e pol\u00edtico alem\u00e1n, pertencente ao Partido Socialdem\u00f3crata Alem\u00e1n (\"Sozialdemokratische Partei Deutschlands,\" SPD). Foi o chanceler do seu pa\u00eds dende o 27 de outubro de 1998 ata o 22 de novembro de 2005. Actualmente \u00e9 presidente da xunta directiva de Nord Stream AG, despois de ser contratado como xerente global do banco de investimentos Rothschild.\nInfancia e mocidade.\nNaceu en Mossenberg (Renania do Norte-Westfalia) en 1944, fillo de Fritz e Erika Schr\u00f6der. O seu pai non o chegou a co\u00f1ecer pois era soldado da \"Wehrmacht\" e faleceu en Roman\u00eda cando ti\u00f1a seis meses. En 2001 foi localizada a s\u00faa tumba nunha fosa com\u00fan nun cemiterio ortodoxo en Ceanu Mare,\u00a0preto de Cluj. Medrou nunha familia moi humilde formada pola s\u00faa nai, que traballaba de obreira nunha f\u00e1brica e no servizo dom\u00e9stico e coas s\u00faas d\u00faas irm\u00e1s m\u00e1is vellas. Mud\u00e1ronse a Gotinga, na Baixa Saxonia, onde a s\u00faa nai casou de novo con Paul Vosseler, outro obreiro. Do matrimonio naceron d\u00faas medio irm\u00e1s e un medio irm\u00e1n.\nCon 14 anos abandonou os estudos secundarios ordinarios e comezou a traballar como aprendiz nun comercio de Lemgo, en Renania do Norte-Westfalia. Compatibilizou o traballo coa formaci\u00f3n estudando en escolas nocturnas ata superar a avaliaci\u00f3n final do ensino secundario (\"abitur\") en 1966. Deste xeito ingresou na Universidade de Gotinga para estudar a carreira de Dereito, licenci\u00e1ndose en 1971. Custeou os estudos grazas \u00e1s bolsas da Fundaci\u00f3n Friedrich Ebert, vencellada o Partido Socialdem\u00f3crata de Alema\u00f1a (SPD), e traballando como obreiro na construci\u00f3n. Colexiouse como avogado logo de aprobar os exames oficiais obrigatorios e, en 1978, fundou o seu propio bufete en Hannover. Ga\u00f1ou notoriedade por ser o letrado defensor de Horst Mahler, un dos fundador do grupo terroristas Fracci\u00f3n do Ex\u00e9rcito Vermello (RAF): conseguir\u00eda que fose posto en liberdade e que Horst Mahler v\u00f3lvese a exercer como avogado.\nMilitancia e inicios na pol\u00edtica.\nAfiliouse ao SPD en 1963, e simpatizaba cos sectores m\u00e1is anticapitalistas do partido pois se consideraba marxista. Segundo el mesmo, o exemplo de Helmut Schmidt foi determinante na s\u00faa inscrici\u00f3n no partido. Elixido xefe da secci\u00f3n xuvenil do SPD, chamada popularmente \"Jusos\", de Hannover, pasar\u00eda a exercer como l\u00edder federal en 1978, exercendo o cargo 10 anos. Nos anos 70, Schr\u00f6der admirou a Willy Brandt e a s\u00faa Ostpolitik. \nO seu primeiro cargo p\u00fablico foi en 1980 cando foi escollido deputado por Hannover no parlamento federal (Bundestag). Os resultados permitiron que o socialdem\u00f3crata Helmut Schmidt conservase a chanceler\u00eda grazas a un pacto cos liberais do FDP. Con todo, a retirada do FDP en 1982 provocou a ca\u00edda do goberno da SPD e o democristi\u00e1n Helmut Kohl foi nomeado chanceler. Nas elecci\u00f3ns adiantadas de 1983, Schr\u00f6der revalidou como deputado.\nNesta \u00e9poca, deputado federal e l\u00edder das mocidades socialdem\u00f3cratas, xa amosaba ambici\u00f3ns pol\u00edticas. Alg\u00fans xornais citan unha an\u00e9cdota, nunca negada, de 1982: un Gerhard Schr\u00f6der b\u00e9bedo cuns amigos, agarrou as rexas da Chancelar\u00eda Federal de Bonn pedindo que o deixaran pasar. Tam\u00e9n apostou a a que o SPD chegase a acordos de goberno canda Os Verdes, unha forza pol\u00edtica emerxente na RFA e da que desconfiaba alg\u00fans socialdem\u00f3cratas, tal e como propuxo nun artigo publicado no xornal \"Die Zeit\".\nEn 1986 incorporouse \u00e1 directiva federal do SPD e renunciou \u00e1 acta de deputado para ser cabeza de lista dos socialdem\u00f3cratas nas elecci\u00f3ns de Baixa Saxonia. As elecci\u00f3ns supuxeron un importante incremento do SPD (m\u00e1is dun 5%) pero insuficiente para formar goberno, pois se impuxo a CDU cun estreito marxe (pouco m\u00e1is de 2%). \nMinistro-Presidente da Baixa Saxonia.\nLogo de catro anos como xefe da oposici\u00f3n, en 1990 volveu ser o candidato dos socialdem\u00f3cratas para o goberno de Baixa Saxonia. Desta volta, Schr\u00f6der quedou en primeira posici\u00f3n, asegurando o goberno mediante unha coalici\u00f3n cos Verdes, como defendera anos antes. A coalici\u00f3n \"vermella e verde\" de goberno tivo importantes diferenzas en pol\u00edtica enerx\u00e9tica, industrial e de asilo. Pero a diferenza dos exemplos predecesores de Hesse e Berl\u00edn, foi o primeiro que chegou o remate da lexislatura. Schr\u00f6der volver\u00e1 a ga\u00f1ar as elecci\u00f3ns en 1994 e 1998, nestas ocasi\u00f3ns conseguiu maior\u00edas absolutas. \nSendo ministro-presidente, en 1993, o lexislativo baixosax\u00f3n aprobou unha nova constituci\u00f3n que puxo especial \u00e9nfase no reco\u00f1ecemento de dereitos como a non discriminaci\u00f3n, a protecci\u00f3n dos menores e dos animais, a promoci\u00f3n do deporte e a obriga dos poderes p\u00fablicos na procura de traballo e vivenda para os seus cidad\u00e1ns.\nA alta d\u00e9beda do Estado federado fixo que, a partir de 1994, Schr\u00f6der adoptase medidas de austeridade recortando o orzamento da polic\u00eda e escolar o que implicou as cr\u00edticas da esquerda. Ademais, cultivou cordiais relaci\u00f3ns co empresariado e o mundo financeiro labrando unha imaxe de pragmatismo e moderaci\u00f3n que contrastaba co radicalismo da s\u00faa mocidade. Unha invitaci\u00f3n \u00e1 \u00d3pera de Viena (Austria) por parte de Volkswagen en 1996 foi moi pol\u00e9mica por producirse no contexto de rigorosidade no gasto p\u00fablico. Con todo, tam\u00e9n impulsou importantes intervenci\u00f3ns p\u00fablicas para manter a industrias cuxo peche ameazaban numerosos postos de traballo. As\u00ed, en 1994, Baixa Saxonia estatalizou a factor\u00eda aerona\u00fatica de DASA en Lemwerder, e en 1998 o Estado federado adquir\u00eda a maior\u00eda do capital social da sider\u00farxica Preusang Stahl AG xunto co banco p\u00fablico Norddeutsche Bank.\nAscenso no SPD e elecci\u00f3ns federais de 1998.\nEn 1993, foi electo novo presidente dos socialdem\u00f3cratas, o ministro-presidente de Renania-Palatinado, Rudolf Scharping. Este fixo a Schr\u00f6der responsable de econom\u00eda, transportes e enerx\u00eda. Mais os resultados das elecci\u00f3ns federais de 1994 foron decepcionantes para o SPD: pois a Uni\u00f3n (a coalici\u00f3n entre CDU e CSU) de Helmut Kohl ga\u00f1aba de novo. Provisionalmente Schr\u00f6der pasou a ser membro da troika que de forma provisoria dirixir\u00eda o partido canda o malogrado candidato a chanceler Scharping, e Oskar Lafontaine, ministro-presidente do Sarre e representante dos socialdem\u00f3cratas m\u00e1is \u00e1 esquerda. Con todo, Schr\u00f6der foi cr\u00edtico coa orientaci\u00f3n do partido e foi cesado como voceiro econ\u00f3mico, m\u00e1is cando a finais de 1995, Oskar Lafontaine foi elixido presidente do SPD, Schr\u00f6der foi reposto no seu cargo.\nEn 1997 asumiu a presidencia do Bundesrat, a c\u00e1mara alta do parlamento alem\u00e1n, o que lle deu maior proxecci\u00f3n nacional. Nese punto, Schr\u00f6der ti\u00f1a a intenci\u00f3n de ser o candidato dos socialdem\u00f3cratas nas pr\u00f3ximas elecci\u00f3ns federais, unhas opci\u00f3ns que acrecenta ao ser relixido nas elecci\u00f3ns da Baixa Saxonia de marzo de 1998. Esta candidatura materializouse cando congreso extraordinario de Liepzig do SPD f\u00edxose co apoio do 94% dos delegados. Durante estes meses, Schr\u00f6der presentouse como un renovador dentro do partido, denominando o seu programa como Novo Centro (\"Neue Mitte\") que se correspond\u00eda coa \"terceira v\u00eda\" encarnada Tony Blair. A prensa alem\u00e1 comentaba naquela altura que as afinidades co brit\u00e1nico ou con Bill Clinton, non eran s\u00f3 pol\u00edticas, sen\u00f3n que tam\u00e9n polos xeitos de comunicarse, moi influ\u00eddos polas t\u00e9cnicas de mercadotecnia.\nNas elecci\u00f3ns do 27 de setembro de 1998, o democristi\u00e1n Helmut Kohl, que xa se convertera no chanceler m\u00e1is lonxevo dende Otto von Bismarck, buscaba un novo mandato. As posici\u00f3ns centristas de Schr\u00f6der precupaban \u00e1 Uni\u00f3n, que o atacou sementando d\u00fabidas sobre o seu compromiso coa Uni\u00f3n Europea, pois cuestionara tempo atr\u00e1s a moeda \u00fanica. Mentres que Schr\u00f6der reco\u00f1ec\u00eda o rol hist\u00f3rico na reunificaci\u00f3n de Kohl pero ped\u00eda cambios que modernizaran Alema\u00f1a. Finalmente as elecci\u00f3ns d\u00e9ronlle unha importante vitoria ao SPD que acadou 298 deputados, a unha distancia de m\u00e1is de 50 fronte a coalici\u00f3n democristi\u00e1: estes resultados foron considerados hist\u00f3ricos pois supu\u00f1an a fin da vida pol\u00edtica do carism\u00e1tico Helmut Kohl logo de 16 anos de goberno nos que impulsou a integraci\u00f3n europea e reunificaci\u00f3n e o inicio dunha nova etapa na que o goberno estar\u00eda en mans dos socialdem\u00f3cratas co apoio dos verdes. \nChanceler de Alema\u00f1a: 1998-2005.\nAo d\u00eda seguinte \u00e1s elecci\u00f3ns do 27 de setembro de 1998, Gerhard Schr\u00f6der propuxo formalmente aos Verdes o inicio de negociaci\u00f3ns para conformar un goberno de coalici\u00f3n. O acordo recolleu un pacto polo emprego e a formaci\u00f3n, a reduci\u00f3n do imposto da renda, taxas \"ecol\u00f3xicas\" sobre combustibles e electricidade, o abandono da enerx\u00eda nuclear e reformas na lexislaci\u00f3n sobre a nacionalidade.Ademais, Os Verdes aceptaban unha li\u00f1a continu\u00edsta no relativo \u00e1s relaci\u00f3ns exteriores e de defensa. Conseguido o voto maioritario no Bundestag, Schr\u00f6der conformou un goberno no que cedeu a vicechanceler\u00eda e a carteira de exteriores ao l\u00edder dos seus socios, o ecoloxista Joschka Fischer. Schr\u00f6der manter\u00edase como chanceler \u00e1 fronte da coalici\u00f3n SPD-Os Verdes ata 2005. "}
{"id": "9949", "revid": "98629", "url": "https://gl.wikipedia.org/wiki?curid=9949", "title": "Costas Caramanlis", "text": "Costas Caramanlis (en grego, \u039a\u03c9\u03c3\u03c4\u03b1\u03c2 ou \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03c2 \u039a\u03b1\u03c1\u03b1\u03bc\u03b1\u03bd\u03bb\u03b7\u03c2), nado en Atenas o 14 de setembro de 1956, foi o Primeiro Ministro de Grecia dende o 10 de marzo de 2004 at\u00e9 o 9 de outubro de 2009, sendo sucedido por Georgios Papandreu. Pertence ao Partido da Nova Democracia.\nSobri\u00f1o do antigo presidente grego Konstantinos Karamanlis, naceu en Atenas e estudou na Facultade de Leis da Universidade de Atenas e na privada de Deree, continou os seus estudos de doutoramento na Fletcher School of Law and Diplomacy da Universidade nos Estados Unidos."}
{"id": "9950", "revid": "89787", "url": "https://gl.wikipedia.org/wiki?curid=9950", "title": "Ferenc Gyurcs\u00e1ny", "text": "Ferenc Gyurcs\u00e1ny (pronunciado \"Yurcha\u00f1\") \u00e9 un pol\u00edtico que foi Primeiro Ministro de Hungr\u00eda dende o 29 de setembro de 2004 at\u00e9 o 14 de abril do 2009, e membro do MSzP (Partido Socialista de Hungr\u00eda).\nBiograf\u00eda.\nCarreira Pol\u00edtica.\nGyurcs\u00e1ny naceu o 4 de xu\u00f1o de 1961 en P\u00e1pa, na provincia occidental de Veszpr\u00e9m. En 1984 acabou os seus estudos de Maxisterio e comeza os de Econom\u00eda na Universidade Janus Pannonius en P\u00e9cs, diplom\u00e1ndose en 1990.\nFerenc Gyurcs\u00e1ny comeza a s\u00faa carreira pol\u00edtica nas xuventudes comunistas do KISZ (\"Kommunista Ifj\u00fas\u00e1gi Sz\u00f6vets\u00e9g\") antes de converterse en vicepresidente da DEMISz (\"Demokratikus Ifj\u00fas\u00e1gi Sz\u00f6vets\u00e9g\"), a Asociaci\u00f3n de Mozos Dem\u00f3cratas de Hungr\u00eda que \u00e9 sucesora do KISZ.\nA partir da instauraci\u00f3n da democracia en Hungr\u00eda en 1990, Gyurcs\u00e1ny l\u00e1nzase ao comercio e funda varias empresas pr\u00f3speras como ALTUS que lle permiten converterse na quincuax\u00e9sima persoa m\u00e1is rica do pa\u00eds en 1992.\nRetorna \u00e1 pol\u00edtica no ano 2002 como conselleiro estrat\u00e9xico de P\u00e9ter Medgyessy, xefe do MSzP, primeiro partido da oposici\u00f3n, antigo primeiro ministro. Tras o retorno ao poder dos antigos comunistas reconvertidos o 21 de abril de 2002, Gyurcs\u00e1ny obt\u00e9n o posto de ministro da Xuventude, dos Deportes e da Infancia. En 2004 conv\u00e9rtese en presidente do MSzP para a rexi\u00f3n occidental de Gy\u0151r-Moson-Sopron en xaneiro de 2004.\nPrimeiro Ministro de Hungr\u00eda.\nNo ver\u00e1n de 2004, Gyurcs\u00e1ny oculta cada vez menos a s\u00faa ambici\u00f3n de alcanzar o posto de primeiro ministro e Medgyessy, tentando mostrar a s\u00faa autoridade, faille dimitir das s\u00faas funci\u00f3ns. En menos dunha semana, o primeiro ministro perde a confianza dun dos seus socios de gobernos gobernamentais e vese forzado a dimitir. Gyurcs\u00e1ny \u00e9 elixido pola coalici\u00f3n para converterse en primeiro ministro interino o 25 de agosto e investido o 29 de setembro.\nO 21 de marzo de 2009 anuncia a iniciativa dunha moci\u00f3n de censura construtiva contra a s\u00faa persoa e - conforme coa Constituci\u00f3n de Hungr\u00eda - contra o seu goberno nun Congreso do MSzp celebrado en Budapest. O 14 de abril do 2009 a moci\u00f3n de censura foi aprobada polo Parlamento e Gyurcs\u00e1ny foi substitu\u00eddo no cargo de Primeiro Ministro polo seu Ministro de Econom\u00eda Gordon Bajnai (un dos seus homes de confianza).\nFerenc Gyurcs\u00e1ny est\u00e1 casado con Kl\u00e1ra Dobrev e ten catro fillos: P\u00e9ter (n. en 1988), B\u00e1lint (1990), Anna (1996) e Tam\u00e1s (1997)."}
{"id": "9951", "revid": "25871", "url": "https://gl.wikipedia.org/wiki?curid=9951", "title": "Halld\u00f3r \u00c1sgr\u00edmsson", "text": "Halld\u00f3r \u00c1sgr\u00edmsson, nado o 8 de setembro de 1947 en Vopnafj\u00f6r\u00f0ur, foi o Primeiro Ministro de Islandia dende o 15 de setembro de 2004 ata o 5 de xu\u00f1o de 2006. L\u00edder do Partido Progresista dende 1994."}
{"id": "9952", "revid": "1131", "url": "https://gl.wikipedia.org/wiki?curid=9952", "title": "Praia de Santo Amaro", "text": "A praia de Santo Amaro \u00e9 unha praia urbana da Coru\u00f1a, de area branca e fina. Disp\u00f3n de aseos p\u00fablicos, duchas, vixilancia, salvamento, socorrismo e primeiros auxilios. Chegan ata ela as li\u00f1as de autob\u00fas 3A e 5.\nEn 1935 creouse xunto \u00e1 praia o Club do Mar de Santo Amaro, que coa construci\u00f3n do dique de abrigo se trasladou ao lugar onde estaban as ru\u00ednas do castelo de Santo Amaro.\nActividades.\nNa enseada cel\u00e9brase cada ver\u00e1n dende 1935 a traves\u00eda a nado de Santo Amaro. Tam\u00e9n ten lugar nas s\u00faas augas a procesi\u00f3n mar\u00edtima da virxe do Carme.\nSucesos.\nNa praia de Santo Amaro faleceu afogado o poeta Aurelio Aguirre."}
{"id": "9953", "revid": "1131", "url": "https://gl.wikipedia.org/wiki?curid=9953", "title": "Praia do Matadoiro", "text": "A praia do Matadoiro, antigamente chamada Berbiriana ou Birbiriana, \u00e9 unha pequena praia urbana da Coru\u00f1a situada \u00f3 norte da praia do Orz\u00e1n. Disp\u00f3n de aseos, duchas, aparcadoiro, servizo de vixilancia, socorrismo e primeiros auxilios.\n\u00c9 habitual a pr\u00e1ctica do surf, bodyboard e longboard cando as condici\u00f3ns meteorol\u00f3xicas son as adecuadas, marea baixa e vento do suroeste ou nord\u00e9s. Cel\u00e9brase un campionato anual de longboard, o \"Matadero Longboard Festival\", de participaci\u00f3n nacional e internacional.\nNesta praia est\u00e1 prohibida a entrada de animais."}
{"id": "9954", "revid": "8354", "url": "https://gl.wikipedia.org/wiki?curid=9954", "title": "Bertie Ahern", "text": "Patrick Bartholemew Ahern (P\u00e1draig Parthal\u00e1n \u00d3 hEachtairn en irland\u00e9s), nado o 12 de setembro de 1951, foi o Taoiseach ou Primeiro ministro de Irlanda dende o 26 de xu\u00f1o de 1997 ata o 2008, cando dimitiu por un esc\u00e1ndalo de corrupci\u00f3n, e foi substitu\u00eddo por Brian Cowen. L\u00edder do Fianna F\u00e1il."}
{"id": "9955", "revid": "1131", "url": "https://gl.wikipedia.org/wiki?curid=9955", "title": "Praia de Durmideiras", "text": "A praia de Durmideiras, cala da Cuncha ou praia do Grelle \u00e9 un pequeno areal urbano situado \u00f3 norte da Coru\u00f1a.\nEst\u00e1 composta por area fina e \u00e9 estreita. Est\u00e1 exposta a unha ondada moderada.\nP\u00f3dese chegar a ela a trav\u00e9s das li\u00f1as de autobuses 3, 3A e 5. Est\u00e1 prohibido o acceso con animais."}
{"id": "9956", "revid": "23204", "url": "https://gl.wikipedia.org/wiki?curid=9956", "title": "Silvio Berlusconi", "text": "Silvio Berlusconi, nado o 29 de setembro de 1936 en Mil\u00e1n e finado ib\u00eddem o 12 de xu\u00f1o de 2023, foi un empresario e pol\u00edtico italiano, l\u00edder do partido Il Popolo della Libert\u00e0.\nFoi o presidente do consello de ministros de Italia entre 1994 e 1995, dende o 11 de xu\u00f1o de 2001 ata o 17 de maio de 2006, e desde 2008 a 2011.\nL\u00edder de Forza Italia e magnate dos medios de telecomunicaci\u00f3n (presidiu o grupo Mediaset). Foi tam\u00e9n o presidente do equipo italiano AC Mil\u00e1n. Estivo casado con Veronica Lario."}
{"id": "9957", "revid": "1131", "url": "https://gl.wikipedia.org/wiki?curid=9957", "title": "Praia de San Roque", "text": "A Praia de San Roque \u00e9 unha pequena praia urbana da Coru\u00f1a situada en San Roque de F\u00f3ra, \u00f3 oeste de Riazor. Zona rochosa. Ten area fina e est\u00e1 resgardada do vento."}
{"id": "9958", "revid": "25871", "url": "https://gl.wikipedia.org/wiki?curid=9958", "title": "Aigars Kalv\u012btis", "text": "Aigars Kalv\u012btis, nado o 27 de xu\u00f1o de 1966, foi o primeiro ministro de Letonia dende o 2 de decembro de 2004 ata decembro de 2007.\nPertence ao Partido Popular de Letonia."}
{"id": "9959", "revid": "92340", "url": "https://gl.wikipedia.org/wiki?curid=9959", "title": "Otmar Hasler", "text": "Otmar Hasler, nado o 28 de setembro de 1953, foi o Primeiro ministro de Liechtenstein dende o 5 de abril de 2001 ata o 25 de marzo de 2009. L\u00edder do Partido de Cidad\u00e1ns Progresistas. Sucedeuno no cargo Klaus Tsch\u00fctscher."}
{"id": "9960", "revid": "1131", "url": "https://gl.wikipedia.org/wiki?curid=9960", "title": "Convento de San Domingos da Coru\u00f1a", "text": "O convento de San Domingos \u00e9 un convento da Orde dos Predicadores situado na cidade vella da Coru\u00f1a.\nCaracter\u00edsticas.\nFoi constru\u00eddo no s\u00e9culo XIII, destru\u00eddo polos ingleses en 1589 e finalmente reconstru\u00eddo no s\u00e9culo XVII co aspecto actual.\nDe arquitectura barroca, conserva do edificio orixinal d\u00faas capelas: a da Virxe dos Remedios e a de Nosa Se\u00f1ora do Rosario, patroa da cidade. Ten unha torre xirada respecto \u00f3 eixo da fachada."}
{"id": "9961", "revid": "1131", "url": "https://gl.wikipedia.org/wiki?curid=9961", "title": "Casa do Sol", "text": "A Casa do Sol \u00e9 un edificio situado na cidade da Coru\u00f1a, na esquina da r\u00faa Sol coa avenida de Pedro Barri\u00e9 de la Maza, fronte \u00e1 praia do Orz\u00e1n.\nFoi dese\u00f1ado por Pedro Mari\u00f1o en 1903, e nun primeiro momento foi dedicado a tratar doenzas como a tuberculose. Actualmente \u00e9 propiedade do concello da Coru\u00f1a, e nel ten a s\u00faa sede a Comisi\u00f3n de Festas da cidade.\nDescrici\u00f3n.\nA Casa do Sol \u00e9 un edificio de planta cadrada de 12\u00d712 metros dun \u00fanico andar. As fachadas son sim\u00e9tricas e nelas destaca a decoraci\u00f3n da cornixa. Rem\u00e1tase cun lucernario situado no centro, sobre a que era a sala de espera do dispensario.\nInicialmente \u00eda constru\u00edrse entre as cocheiras do tranv\u00eda e o lavadoiro do Orz\u00e1n, mais en 1905, cando se concedeu a licenza de construci\u00f3n, decidiuse a s\u00faa localizaci\u00f3n actual."}
{"id": "9962", "revid": "8354", "url": "https://gl.wikipedia.org/wiki?curid=9962", "title": "Algirdas Mykolas Brazauskas", "text": "Algirdas Mykolas Brazauskas (2 de setembro de 1932 - 26 de xu\u00f1o de 2010).\nTraxectoria.\nPresidente de Lituania entre o 25 de febreiro de 1993 e o 25 de febreiro de 1998. Primeiro ministro de Lituania dende o 3 de xullo de 2001. Pertenceu ao Partido Socialdem\u00f3crata Lituano"}
{"id": "9963", "revid": "5376698", "url": "https://gl.wikipedia.org/wiki?curid=9963", "title": "Jean-Claude Juncker", "text": "Jean-Claude Juncker, nado o 9 de decembro de 1954 en Redange, \u00e9 un pol\u00edtico europeo e luxemburgu\u00e9s.\nTraxectoria.\nPrimeiro ministro de Luxemburgo dende o 20 de xaneiro de 1995 e ministro de Finanzas de Luxemburgo dende o 13 de xullo de 1989. Pertence ao Partido Popular Socialcristi\u00e1n.\nO 7 de marzo de 2014 foi elixido polo Partido Popular Europeo como candidato a presidir a Comisi\u00f3n Europea, logo das elecci\u00f3ns ao Parlamento Europeo de maio dese ano."}
{"id": "9964", "revid": "56817", "url": "https://gl.wikipedia.org/wiki?curid=9964", "title": "Vlado Buchkovski", "text": "Vlado Buchkovski (en ), nado en Skopje o 2 de decembro de 1962, foi o Primeiro ministro de Macedonia do Norte dende o 15 de decembro de 2004 ata 2006, sucedido por Nikola Gruevski. Pertence \u00e1 Uni\u00f3n Socialdem\u00f3crata de Macedonia."}
{"id": "9966", "revid": "23204", "url": "https://gl.wikipedia.org/wiki?curid=9966", "title": "Lawrence Gonzi", "text": "Lawrence Gonzi, nado en Piet\u00e0 o 1 de xullo de 1953, \u00e9 un pol\u00edtico de Malta, primeiro ministro dende o 23 de marzo de 2004, e ministro de finanzas. \u00c9 o l\u00edder do Partido Nacionalista.\nCarreira pol\u00edtica.\nEn 1987 Gonzi contestou sen logro as elecci\u00f3ns xerais, xunto con seu partido, o Nacionalista. En 1988 foi indicado l\u00edder do parlamento, e en 1992 foi novamente indicado por unanimidade. Gonzi contestou novamente as elecci\u00f3ns en 1996 e desta vez foi ben sucedido. Como membro da oposici\u00f3n no parlamento el actuou como \"ministro paralelo\" sobre pol\u00edtica social, como secretario do bloque nacionalista do parlamento, l\u00edder do bloque e despois secretario-xeral do partido. O 1998 el retornou e foi apuntado como Ministro de Pol\u00edtica Social. En maio de 1999 el foi indicado como primeiro ministro e l\u00edder da casa.\nGonzi foi novamente ben sucedido en 2003, e despois da renuncia de Edward Fenech Adami como primeiro ministro e l\u00edder do partido, ga\u00f1ou a disputa do liderado en marzo de 2004. El foi indicado primeiro ministro inmediatamente. Tras 2004, Gonzi tornouse tam\u00e9n ministro das Finanzas, e como tal, seguiu os criterios do Tratado de Maastricht, conducindo Malta para a Eurozona.\nNas elecci\u00f3ns xerais de 2008 que ocorreran a 8 de marzo, Gonzi foi novamente elixido primeiro ministro. El conduce o pa\u00eds con planos en relaci\u00f3n \u00e1 Europa e tam\u00e9n para temas locais, planificaci\u00f3n e medio-ambiente, asuntos militares, desenvolvemento sustent\u00e1bel e turismo. Para axudalo, como secretarios parlamentarios est\u00e1n Mario de Marco como Secretario Parlamentario de Turismo, e Chris Said como Secretario Parlamentario para o Di\u00e1logo P\u00fablico e Informaci\u00f3n. Gonzi foi tam\u00e9n confirmado como l\u00edder do Partido Nacionalista pola 2\u00aa vez en 11 de maio de 2008."}
{"id": "9967", "revid": "5312", "url": "https://gl.wikipedia.org/wiki?curid=9967", "title": "Vasile Tarlev", "text": "Vasile Petru Tarlev, nado o 6 de outubro de 1963, \u00e9 un pol\u00edtico moldovo que foi o primeiro ministro de Moldavia dende o 19 de abril de 2001 at\u00e9 o 31 de marzo de 2008. Pertence ao Partido dos Comunistas da Rep\u00fablica de Moldavia."}
{"id": "9968", "revid": "92340", "url": "https://gl.wikipedia.org/wiki?curid=9968", "title": "Patrick Leclercq", "text": "Patrick Leclercq, nado en 1938 en Lille, Francia), foi Ministro de Estado de M\u00f3naco dende o 5 de xaneiro de 2000 at\u00e9 o 1 de maio de 2005."}
{"id": "9969", "revid": "25871", "url": "https://gl.wikipedia.org/wiki?curid=9969", "title": "Jan Peter Balkenende", "text": "Jan Peter Balkenende (Kapelle, 7 de maio de 1956) \u00e9 un pol\u00edtico neerland\u00e9s que foi o Primeiro ministro do seu pa\u00eds desde o 22 de xullo de 2002 ata 2010. Pertence \u00e1 Chamada Dem\u00f3crata Cristi\u00e1 e ademais, \u00e9 membro do Consello Europeo.\nDurante o segundo semestre de 2004 ostentou a presidencia rotatoria da Uni\u00f3n Europea. Balkenende foi o Primeiro ministro en catro gabinetes. O primeiro, composto pola s\u00faa propia Chamada Dem\u00f3crata Cristi\u00e1 (CDA), o Partido Popular pola Liberdade e a Democracia (VVD) e a Lista Pim Fortuyn (LPF) caeu despois tres meses por mor de disputas internas o a LPF. Despois novas elecci\u00f3ns en xaneiro de 2003, formou un gabinete composto pola CDA, o VVD e as Democr\u00e1tas 66 (D66), que caeu o 30 de xu\u00f1o de 2006, cando D66 retirou o seu apoio a causa do funcionar de Rita Verdonk, a ministra de inmigraci\u00f3n e integraci\u00f3n. Despois esta crise de gabinete formouse o terceiro gabinete. Un gabinete minoritario con soamente a CDA e o VVD. Nas elecci\u00f3ns do 22 de novembro o seu partido perdeu 3 escanos, pero mantivo a s\u00faa posici\u00f3n como partido m\u00e1is grande. O Gabinete Balkenende IV esta composto por (CDA), (PVDA) e (CU)."}
{"id": "9970", "revid": "1987", "url": "https://gl.wikipedia.org/wiki?curid=9970", "title": "Kjell Magne Bondevik", "text": "Kjell Magne Bondevik, nado en Molde o 3 de setembro de 1947, \u00e9 un pastor luterano e pol\u00edtico noruegu\u00e9s.\nFoi Primeiro ministro de Noruega entre o 17 de outubro de 1997 ata o 3 de marzo de 2000 e de novo dende o 19 de outubro de 2001. Pertence ao Partido Popular Cristi\u00e1n"}
{"id": "9971", "revid": "55340", "url": "https://gl.wikipedia.org/wiki?curid=9971", "title": "Marek Belka", "text": "Marek Marian Belka (), nado o 9 de xaneiro de 1952 en \u0141\u00f3d\u017a, \u00e9 un economista, primeiro ministro de Polonia desde o 2 de maio de 2004 ata o 31 de outubro de 2005. Pertence \u00e1 Alianza da Esquerda Democr\u00e1tica.\nDesde o 10 de xu\u00f1o de 2010 \u00e9 o presidente do Banco Nacional de Polonia, despois de ter sido Director do Departamento Europeo do FMI."}
{"id": "9972", "revid": "88215", "url": "https://gl.wikipedia.org/wiki?curid=9972", "title": "Jos\u00e9 S\u00f3crates", "text": "Jos\u00e9 S\u00f3crates Carvalho Pinto de Sousa, nado en Vilar de Ma\u00e7ada (Alij\u00f3) o 6 de setembro de 1957, \u00e9 un pol\u00edtico portugu\u00e9s, secretario xeral do Partido Socialista e primeiro ministro de Portugal dende o 12 de marzo do 2005, cando herdou o cargo de Pedro Santana Lopes ata xu\u00f1o de 2011, cando foi substitu\u00eddo por Pedro Passos Coelho. Jos\u00e9 S\u00f3crates \u00e9 membro do Partido Socialista dende 1981 e membro da Asemblea da Rep\u00fablica dende 1987. En 1995, formou parte do primeiro goberno de Ant\u00f3nio Guterres como secretario de estado do ambiente e dous anos despois, S\u00f3crates foi nomeado ministro de xuventude e deportes, sendo as\u00ed un dos organizadores da Eurocopa 2004 en Portugal. Entre 1999 e 2001 foi ministro de ambiente do goberno de Guterres. Trala dimisi\u00f3n de Ferro Rodrigues como l\u00edder do partido no 2004, S\u00f3crates ga\u00f1ou as elecci\u00f3ns cun 80% do apoio do partido.\nEn 2009 conseguiu unha vitoria nas elecci\u00f3ns lexislativas, se ben perdeu unha parte importante de votos e de escanos.\nO 23 de marzo de 2011 presentou a s\u00faa dimisi\u00f3n, logo de que o seu plan econ\u00f3mico fose rexeitado por todos os demais partidos do Parlamento portugu\u00e9s, onde o PS non ti\u00f1a a maior\u00eda absoluta."}
{"id": "9973", "revid": "98629", "url": "https://gl.wikipedia.org/wiki?curid=9973", "title": "C\u0103lin Popescu-T\u0103riceanu", "text": "C\u0103lin Constantin Anton Popescu-T\u0103riceanu, nado o 14 de xaneiro de 1952 foi o primeiro ministro de Roman\u00eda dende o 28 de decembro de 2004. Presidente do Partido Nacional Liberal."}
{"id": "9974", "revid": "34681", "url": "https://gl.wikipedia.org/wiki?curid=9974", "title": "Mikhail Fradkov", "text": "Mikhail Efimovich Fradkov (en ), nado o 1 de setembro de 1950, \u00e9 un pol\u00edtico ruso. Foi Primeiro ministro dende o 5 de marzo de 2004 at\u00e9 o 12 de setembro do 2007."}
{"id": "9975", "revid": "1410", "url": "https://gl.wikipedia.org/wiki?curid=9975", "title": "Ken Thompson", "text": "Ken Thompson, nado en Nova Orle\u00e1ns (Luisiana) o 4 de febreiro de 1943, \u00e9 un inform\u00e1tico estadounidense e dos creadores do sistema operativo Unix.\nTraxectoria.\nTraballou na empresa Bell Labs onde creou no 1969 xunto con Dennis Ritchie o sistema operativo Unix. Creou tam\u00e9n a Linguaxe de programaci\u00f3n B."}
{"id": "9976", "revid": "88215", "url": "https://gl.wikipedia.org/wiki?curid=9976", "title": "Mikul\u00e1\u0161 Dzurinda", "text": "Mikul\u00e1\u0161 Dzurinda, nado o 4 de febreiro de 1955, \u00e9 un pol\u00edtico eslovaco, que foi primeiro ministro de Eslovaquia dende 1998 ata 2006. \nTam\u00e9n exerceu brevemente como presidente en funci\u00f3ns de Eslovaquia en 1998. Pertence \u00e1 Uni\u00f3n Democr\u00e1tica e Cristi\u00e1 Eslovaca."}
{"id": "9977", "revid": "98629", "url": "https://gl.wikipedia.org/wiki?curid=9977", "title": "Janez Jan\u0161a", "text": "Janez Jan\u0161a, nado o 17 de setembro de 1958 como Ivan Jan\u0161a, foi o primeiro ministro de Eslovenia dende 2004 ata 2008. Pertence ao Partido Democr\u00e1tico Esloveno."}
{"id": "9979", "revid": "98629", "url": "https://gl.wikipedia.org/wiki?curid=9979", "title": "G\u00f6ran Persson", "text": "Hans G\u00f6ran Persson, nado o 20 de xaneiro de 1949, foi o primeiro ministro de Suecia dende o 22 de marzo de 1996 ata o 18 de setembro de 2006 e l\u00edder do Partido Socialdem\u00f3crata de Suecia."}
{"id": "9980", "revid": "89787", "url": "https://gl.wikipedia.org/wiki?curid=9980", "title": "Recep Tayyip Erdo\u011fan", "text": "Recep Tayyip Erdo\u011fan, nado en Beyo\u011flu (Istambul) o 26 de febreiro de 1954, \u00e9 un pol\u00edtico turco, actual Presidente de Turqu\u00eda.\nAnteriormente ocupou os cargos de Primeiro Ministro (de 2003 a 2014) e alcalde de Istambul (de 1994 a 1998). \u00c9 o l\u00edder e fundador do Partido Xustiza e Desenvolvemento (AKP).\nTraxectoria.\nNaceu nunha familia descendente de inmigrantes xeorxianos orixinarios de Batum. Con trece anos a s\u00faa familia mudouse desde Rize, pequena poboaci\u00f3n na beira do mar Negro, a Istambul, onde anos despois estudou Pol\u00edtica e Econom\u00eda mentres traballaba de empregado nunha empresa de transporte e coma comerciante independente.\nPol\u00edtica.\nA mediados da d\u00e9cada de 1970 adheriuse \u00e1 organizaci\u00f3n de mozos do partido islamista (MSP).\nA s\u00faa carreira pol\u00edtica viuse interrompida polo golpe militar de 1980 e a consecuente proscripci\u00f3n do seu partido, pero en 1983, retornou \u00e1 actividade pol\u00edtica dentro do Partido da Prosperidade (Refah Partisi) do antigo portavoz do MSP, Necmettin Erbakan.\nTrala vitoria electoral do Refah Partisi nas elecci\u00f3ns municipais de Istambul, intentou dirixir a cidade por medio de par\u00e1metros isl\u00e1micos, introducindo medidas como reservar lugares \u00e1 parte para homes e mulleres no transporte publico e as escolas.\nEn 1998 foi condenado a prisi\u00f3n tras recitar publicamente un poema de Ziya G\u00f6kalp (\"as mesquitas son os nosos cuarteis, as c\u00fapulas os nosos cascos, os minaretes as nosas baionetas e os crentes os nosos soldados\").\nEn outono de 1998 Erdogan retirouse do partido vertu (FP)-sucesor do Refah Partisi - e pronunciouse a favor da separaci\u00f3n entre a igrexa e o estado. En 2001 fundou o Partido Xustiza e Desenvolvemento (AKP), tomando para si a presidencia. O AKP resultou vencedor das elecci\u00f3ns parlamentarias de 2002, pero Erdogan debeu esperar varios meses antes de poder tomar posesi\u00f3n no cargo de Primeiro Ministro, debido ao antecedente carcelario."}
{"id": "9981", "revid": "89787", "url": "https://gl.wikipedia.org/wiki?curid=9981", "title": "Yuliia Tymoshenko", "text": "Yuliia Volodymyrivna Tymoshenko (en ), nada o 27 de novembro de 1960, \u00e9 unha pol\u00edtica ucra\u00edna, l\u00edder do partido Patria e primeira ministra de Ucra\u00edna entre o 4 de febreiro e o 8 de setembro de 2005 e de novo entre o 18 de decembro de 2007 e o 4 de marzo de 2010, elixida polo Bloque Yuliia Tymoshenko."}
{"id": "9982", "revid": "23204", "url": "https://gl.wikipedia.org/wiki?curid=9982", "title": "Tony Blair", "text": "Anthony Charles Lynton Blair, nado en Edimburgo o 6 de maio de 1953, foi Primeiro Ministro do Reino Unido dende o 2 de maio de 1997 ata o 27 de xu\u00f1o do 2007, cando dimitiu e foi sucedido por Gordon Brown.\n\u00c9 o \u00fanico pol\u00edtico laborista que foi tres veces consecutivas elixido como Primeiro Ministro. Durante estas tres lexislaturas, levou \u00f3 Reino Unido a catro conflitos internacionais: Kosovo, Serra Leona, Afganist\u00e1n e Iraq.\nDentro do seu partido, foi l\u00edder da corrente denominada \"Novo Laborismo\", que defende a econom\u00eda de mercado fronte \u00e1 postura tradicional, centrada na nacionalizaci\u00f3n dos servizos. Isto fixo que fora o branco de moitas cr\u00edticas dentro do seu partido, xa os seus ideais v\u00edanse m\u00e1is achegados ao Partido Conservador que ao Partido Laborista.\nVida.\nFamilia.\nTony Blair naceu o 6 de maio de 1953 no \"Queen Mary Maternity Home\" na cidade de Edimburgo, Escocia fillo de Leo e Hazel Blair (nada Corscadden). Tony Blair ten dous irm\u00e1ns, William Blair, o m\u00e1is vello, quen traballa como barrister no Queen's Counsel, e unha irm\u00e1 m\u00e1is nova chamada Sarah. Blair pasou os primeiros 19 meses da s\u00faa vida no fogar familiar de Paisley Terrace na \u00e1rea de Willowbrae en Edimburgo. Durante este per\u00edodo, o seu pai traballou como inspector fiscal subalterno ao mesmo tempo que estudaba Dereito na Universidade de Edimburgo. Durante os anos 50 a s\u00faa familia viviu tres anos e medio na cidade de Adelaida, Australia, onde o seu pai era profesor de Dereito na Universidade de Adelaida. Os Blairs viv\u00edan preto da universidade, no arrabal de Dulwich.\nA finais da d\u00e9cada dos 50 a familia volveu \u00e1 Gran Breta\u00f1a, vivindo durante unha tempada na casa do padrastro e da nai de Hazel Blair en Stepps, preto da cidade de Glasgow. M\u00e1is adiante a familia mudouse a Durham, Inglaterra, onde o seu pai traballou como profesor na Universidade. Al\u00ed Tony Blair pasou o resto da s\u00faa infancia. Entre 1961 e 1966, Blair cursou os seus estudos en Durham, en 1966 foi enviado ao internado Fettes College, un importante internado de Edimburgo. Al\u00ed co\u00f1eceu a Charlie Falconer (a pupil at the rival Edinburgh Academy), whom he later appointed Lord Chancellor. He reportedly modelled himself on Mick Jagger.[15] His teachers were unimpressed with him: his biographer, John Rentoul reported that, \"All the teachers I spoke to when researching the book said he was a complete pain in the backside, and they were very glad to see the back of him\".[16] Blair was arrested at Fettes, having being mistaken for a burglar as he climbed into his dormitory using a ladder, after being out late.[17]\nCarreira pol\u00edtica.\nPouco despois de se graduar, en 1975, Blair uniuse \u00f3 Partido Laborista. A principios da d\u00e9cada dos 80, intentou infrutuosamente ser proposto candidato por Hackney Borough. Despois, e tras ser candidato por un lugar tipicamente conservador, perdeu as elecci\u00f3ns, pero logrou alcanzar algo de fama dentro do partido.\nEn 1983, Blair ocupou, por fin, un lugar dentro da C\u00e1mara dos Com\u00fans.\nNa oposici\u00f3n.\nO ascenso de Blair no seu partido despois da s\u00faa chegada \u00f3 Parlamento foi r\u00e1pido. En 1988 pasou a formar parte do \"Shadow Cabinet\" (o grupo composto polos homes m\u00e1is importantes da oposici\u00f3n), encarg\u00e1ndose da enerx\u00eda.\nGrazas a numerosas acci\u00f3ns e \u00e1 axuda de Peter Mandelson, pronto acadou grande importancia. Non obstante, o seu primeiro gran discurso (en outubro de 1990), no que falou demasiado r\u00e1pido, acabou sendo un verdadeiro desastre.\nTralas elecci\u00f3ns de 1992, nas que o seu partido perdeu outra vez, Blair pasou a ocupar un posto m\u00e1is importante no \"Shadow Cabinet\" baixo o liderado de John Smith. Trala s\u00faa morte, Blair foi elixido l\u00edder do partido en 1994.\nConversi\u00f3n ao catolicismo.\nO 21 de decembro do 2007, trala s\u00faa retirada da pol\u00edtica, Tony Blair, actual enviado especial do Cuarteto de Madrid para Oriente Medio, abandonou o anglicanismo para converterse ao catolicismo, a mesma fe profesada pola s\u00faa dona, Cherie Blair.\nO desexo de Blair de converterse \u00e1 fe cat\u00f3lica foi un segredo a voces durante anos.\nSe non ocorreu durante os seus dez anos no n\u00famero 10 de Downing Street foi, segundo a prensa brit\u00e1nica, porque resultar\u00eda pol\u00e9mico xa que, en interpretaci\u00f3n dalg\u00fans expertos, a Lei de Emancipaci\u00f3n (relixiosa) de 1829, que deu plenos dereitos civ\u00eds aos cat\u00f3licos, impide a un membro desa relixi\u00f3n ser primeiro ministro.\nTam\u00e9n crear\u00eda un conflito desde o punto de vista da Igrexa Anglicana xa que o primeiro ministro \u00e9 quen elixe aos bispos desta confesi\u00f3n.\nPrimeiro Ministro.\nPrimeira lexislatura (1997-2001).\nNas elecci\u00f3ns de 1997, o Partido Laborista ga\u00f1ou con grande diferenza sobre o Partido Conservador (acadou o 66% dos escanos da C\u00e1mara dos Com\u00fans) e Blair converteuse en Primeiro Ministro do Reino Unido.\nAs primeiras pol\u00edticas que tomou foron:\nSegunda lexislatura (2001-2005).\nOs resultados das elecci\u00f3ns de 2001 foron practicamente iguais que os de 1997. De feito, 620 dos 641 asentos do Parlamento permaneceron nas mesmas mans. A vitoria de Blair, pois, foi c\u00f3moda.\nEsta lexislatura viuse marcada, m\u00e1is que calquera outra cousa, polos atentados do 11 de setembro de 2001. Blair ali\u00f1ouse cos Estados Unidos a favor da loita contra o terrorismo; con eles, atacaron Afganist\u00e1n ese mesmo ano.\nEn 2003, Blair levou \u00f3 seu pa\u00eds, xunto cos Estados Unidos e outro n\u00famero de pa\u00edses, \u00e1 Guerra de Iraq. Baseouse nas Armas de destruci\u00f3n masiva, \u00f3 igual c\u00f3 seu hom\u00f3logo estadounidense, que dic\u00eda ti\u00f1a Iraq (a d\u00eda de hoxe, a\u00ednda non se atoparon).\nUn terzo do Ex\u00e9rcito do Reino Unido de Terra acudiu \u00e1 \u00ednvasi\u00f3n de Iraq. Os desastres ocorridos dende ent\u00f3n afectaron moi seriamente \u00e1 imaxe p\u00fablica de Blair dentro do seu pa\u00eds.\nEn canto \u00e1 pol\u00edtica dom\u00e9stica, continu\u00e1ronse as pol\u00edticas da primeira lexislatura. Sub\u00edronse os impostos para mellora-la educaci\u00f3n e o sistema sanitario; en Irlanda do Norte, os problemas co IRA proseguiron; convocouse un refer\u00e9ndum respecto da Constituci\u00f3n Europea que nunca se chegou a celebrar. Blair tomou pol\u00edticas a favor do Protocolo de Kioto e contra o cambio clim\u00e1tico.\nPero tam\u00e9n houbo problemas. Blair foi sometido a unha moci\u00f3n de censura e sufriu complicaci\u00f3ns na sa\u00fade (problemas no coraz\u00f3n que o obrigaron a po\u00f1er un cat\u00e9ter).\nTerceira lexislatura (2005-2007).\nNas elecci\u00f3ns de 2005, o apoio \u00f3 laborismo foi m\u00e1is reducido que nas d\u00faas anteriores, probablemente pola Guerra de Iraq.\nAs\u00ed e todo, o partido de Blair ga\u00f1ou de novo as elecci\u00f3ns. A pol\u00edtica internacional ten marcado este mandato ata a actualidade. \nOs conflitos na UE (polo rexeitamento da Constituci\u00f3n Europea e polo co\u00f1ecido como cheque brit\u00e1nico) sald\u00e1ronse con bos resultados por parte do Goberno brit\u00e1nico.\nO 6 de xullo de 2005, anunci\u00e1base en Singapur que os Xogos Ol\u00edmpicos de 2012 \u00edan ter lugar en Londres. Apenas un d\u00eda m\u00e1is tarde, o 7 de xullo, ti\u00f1a lugar un masacre terrorista nesta mesma cidade, a trav\u00e9s dunha serie de atentados no metro e no autob\u00fas, no que morreron cincuenta e seis persoas e sobre setecentas quedaron feridas. Pouco despois ese mes, o 21 de xullo, volv\u00eda a haber atentados na mesma cidade. Isto tivo efectos diversos na opini\u00f3n sobre Blair. Por un lado, moitos creron que eses atentados eran consecuencia da actuaci\u00f3n brit\u00e1nica en Iraq; por outro, a meirande parte dos brit\u00e1nicos aprobaron a xesti\u00f3n que fixera Blair neses momentos de crise.\nEn novembro do 2005, viu derrotado na C\u00e1mara dos com\u00fans (ao non recibir o apoio de t\u00f3dolos membros do seu partido) o seu proxecto de lei antiterrorista para aumentar a 90 d\u00edas o per\u00edodo de detenci\u00f3n preventiva de sospeitosos de terrorismo. Diversos esc\u00e1ndalos relacionados con alg\u00fans dos seus ministros, as\u00ed como o que destapou presuntas irregularidades no financiamento do Partido Laborista, puxeron ao seu goberno nunha situaci\u00f3n dif\u00edcil en abril do 2006. Horas despois de que o laborismo sufrise unha severa derrota nas elecci\u00f3ns locais celebradas en Inglaterra o 4 de maio dese mesmo ano, Blair efectuou unha reestruturaci\u00f3n do seu gabinete, que, entre outros cambios, supuxo o acceso de Margaret Beckett a Asuntos Exteriores (substitu\u00edndo a Jack Straw) e de John Reid a Interior, anunciando a s\u00faa retirada o 9 de maio do 2007.\nO 27 de xu\u00f1o do 2007 dimitiu como Primeiro Ministro, sendo sucedido por Gordon Brown. Tam\u00e9n dimitiu como membro da C\u00e1mara dos Com\u00fans, e foi proposto como \"enviado para a paz\" ao Oriente Medio, representando \u00e1 Uni\u00f3n Europea, os Estados Unidos, Rusia e as Naci\u00f3ns Unidas."}
{"id": "9983", "revid": "25871", "url": "https://gl.wikipedia.org/wiki?curid=9983", "title": "Hun Sen", "text": "Samdech Hun Sen (en khmer: \u17a0\u17ca\u17bb\u1793 \u179f\u17c2\u1793), nado o 4 de abril de 1951, \u00e9 un militar e pol\u00edtico camboxano, actual primeiro ministro de Camboxa dende 1985. \n\u00c9 o primeiro ministro dun pa\u00eds que m\u00e1is tempo leva no cargo en todo o mundo. De 1979 a 1986 e de novo de 1987 a 1990, Hun Sen tam\u00e9n foi o ministro de Asuntos Exteriores de Camboxa. O seu t\u00edtulo honor\u00edfico completo \u00e9 Samdech Akka Moha Sena Padei Techo Hun Sen (khmer: \u1798\u17d2\u178f\u17c1 \u1785 \u17a2\u1782\u17d2\u1782\u1798\u17a0\u17b6\u179f\u17c1\u1793\u17b6\u1794\u178f\u17b8 \u1787\u17c4 \u1787\u17c4), que significa \"Se\u00f1or primeiro ministro, comandante militar supremo Hun Sen\". Nado co nome Hun Bunal, cambiouno a Hun Sen en 1972 dous anos despois de ingresar nos Khmer vermellos.\n\u00c9 L\u00edder do Partido Popular de Camboxa."}
{"id": "9984", "revid": "5863", "url": "https://gl.wikipedia.org/wiki?curid=9984", "title": "Partidos xudiciais de Galicia", "text": "En Galicia existen 45 partidos xudiciais, que \u00e9 como se denomina o segundo nivel de unidades territoriais para a administraci\u00f3n da xustiza en Espa\u00f1a.\nCaracter\u00edsticas.\nEstes 45 partidos xudiciais rep\u00e1rtense do seguinte modo: 14 pertencen \u00e1 provincia da Coru\u00f1a, 9 \u00e1 provincia de Lugo, 9 \u00e1 provincia de Ourense e 13 est\u00e1n na provincia de Pontevedra.\nO partido \u00e9 a unidade territorial integrada por un ou m\u00e1is concellos lim\u00edtrofes, pertencentes a unha mesma Provincia. Entre os concellos que compo\u00f1en os partidos xudiciais, base\u00e1ndose en criterios do n\u00famero de asuntos xudiciais, das caracter\u00edsticas da poboaci\u00f3n, medios de comunicaci\u00f3n e comarcas naturais, el\u00edxese a capital do mesmo, que se denomina cabeza de partido xudicial. Na devandita cabeza at\u00f3pase a sede dun ou varios xulgados. \u00c1 fronte do resto de concellos do partido xudicial at\u00f3panse os xulgados de paz. A actual distribuci\u00f3n de partidos xudiciais da comunidade aut\u00f3noma de Galicia d\u00e9bese a Lei 38/1988, de 28 de decembro, de Demarcaci\u00f3n e de Planta Xudicial.\nEn virtude da devandita lei, os concellos galegos distrib\u00faense nos partidos xudiciais que se indican a continuaci\u00f3n:"}
{"id": "9985", "revid": "5863", "url": "https://gl.wikipedia.org/wiki?curid=9985", "title": "Agricultura de Galicia", "text": "Tradicionalmente, a agricultura galega, caracterizada polo minifundismo, baseouse no policultivo e no traballo intensivo. Nos \u00faltimos tempos, o sector experimentou cambios profundos de cara \u00e1 s\u00faa modernizaci\u00f3n.\nCultivos.\nNa actualidade , os cultivos de maior extensi\u00f3n son os seguintes:"}
{"id": "9986", "revid": "5863", "url": "https://gl.wikipedia.org/wiki?curid=9986", "title": "Denominaci\u00f3ns de Orixe de Galicia", "text": "As denominaci\u00f3ns de orixe de Galicia abranguen diversos produtos representativos da gastronom\u00eda de Galicia, clasificados como denominaci\u00f3n de orixe protexida. Na actualidade existen 36 produtos galegos con este distintivo, que van dende os queixos aos mexill\u00f3ns, pasando polos vi\u00f1os os licores, a carne, o pan e ata os grelos."}
{"id": "9987", "revid": "1131", "url": "https://gl.wikipedia.org/wiki?curid=9987", "title": "Sacav\u00e9m", "text": "Sacav\u00e9m (do ) \u00e9 unha cidade de Portugal, situada na embocadura do r\u00edo Texo, a norte de Lisboa, con 17.659 habitantes e 3,81\u00a0km\u00b2. At\u00f3pase a poucos quil\u00f3metros \u00f3s nordeste da capital portuguesa, Lisboa. A rexi\u00f3n \u00e9 co\u00f1ecida pola s\u00faa industria de cer\u00e1micas.\nXeograf\u00eda.\nLocalizada na parte oriental do concello de Loures, Sacav\u00e9m limita coas fregues\u00edas de Unhos (noroeste), Camarate (oeste), Prior Velho (suroeste), Portela (sur) e Moscavide (sueste). At\u00f3pase ba\u00f1ada polos r\u00edos Texo (polo leste) e Tranc\u00e3o, anteriormente chamado \"r\u00edo de Sacav\u00e9m\" (polo norte, separa esta fregues\u00eda da de Bobadela).\nFregues\u00eda bastante urbanizada, at\u00f3pase tradicionalmente dividida en \"Sacav\u00e9m de Cima\" e \"Sacav\u00e9m de Baixo\", a\u00ednda que recentemente xurdiron novas urbanizaci\u00f3ns na cidade. Orograficamente, \u00e9 un espazo pouco accidentado (ten s\u00f3 tres elevaci\u00f3ns: o \"Monte do Convento\", o \"Monte de Sintra\" e o \"Monte do Mocho\"), variando a s\u00faa altitude entre os cero e os sesenta metros.\nAntigamente, a fregues\u00eda abrangu\u00eda un espazo meirande, tendo perdido, \u00f3 longo do tempo, a xurisdici\u00f3n sobre as fregues\u00edas veci\u00f1as de S\u00e3o Jo\u00e3o da Talha, Bobadela, Camarate, Prior Velho, Portela, Moscavide, e Santa Maria dos Olivais. Administrativamente, antes de ser integrada no concello de Loures, formou parte do termo municipal da cidade de Lisboa, e despois (1852-1886), do concello dos Olivais."}
{"id": "9989", "revid": "839", "url": "https://gl.wikipedia.org/wiki?curid=9989", "title": "Andranik Markaryan", "text": "Andranik Markaryan (en ), nado o 12 de xu\u00f1o de 1951, \u00e9 un pol\u00edtico armenio, pertence ao Partido Republicano de Armenia. Foi elixido primeiro ministro de Armenia o 12 de maio de 2000."}
{"id": "9990", "revid": "72012", "url": "https://gl.wikipedia.org/wiki?curid=9990", "title": "Khalifa bin Salman Al Khalifa", "text": "Khalifa bin Salman Al Khalifa (en ), nado o 24 de novembro de 1935 e finado o 11 de novembro de 2020, foi un xeque e pol\u00edtico de Bahrain, primeiro ministro do seu pa\u00eds dende 1971, asumindo o cargo case dous anos antes da independencia de Bahrain o 15 de agosto de 1971. Foi o primeiro ministro co cargo m\u00e1is duradeiro do mundo. Mantivo o seu posto at\u00e9 a s\u00faa morte, a\u00ednda que segundo a Constituci\u00f3n de 2002 perdera alg\u00fans dos seus poderes, e dende ent\u00f3n o rei ti\u00f1a a autoridade de nomear (xunto co parlamento) e destitu\u00edr os ministros. O rei Hamad bin Isa Al Khalifa \u00e9 o seu sobri\u00f1o.\nTraxectoria.\nO pr\u00edncipe Khalifa naceu en Bahrain, sendo o segundo fillo de Salman bin Hamad Al Khalifa, Hakim de Bahrain, e a s\u00faa muller Mouza bint Hamad Al Khalifa. Foi educado no Instituto de Manama e na Escola de Palacio de Rifa en Bahrain."}
{"id": "9992", "revid": "181", "url": "https://gl.wikipedia.org/wiki?curid=9992", "title": "Garda Su\u00edza", "text": ""}
{"id": "9993", "revid": "85894", "url": "https://gl.wikipedia.org/wiki?curid=9993", "title": "Ermelo, Pa\u00edses Baixos", "text": "Ermelo (en baixo sax\u00f3n Armel) \u00e9 un concello da provincia de G\u00fceldres nos Pa\u00edses Baixos. Nos seus 87,40\u00a0km\u00b2 viven 26.312 habitantes (2008).\nPoboaci\u00f3ns.\nDe Beek, Drie, Horst, Houtdorp, Leuvenum, Speuld, Staverden, Telgt e Tonsel.\nStaverden recibiu o estatuto de cidade en 1298."}
{"id": "9994", "revid": "85894", "url": "https://gl.wikipedia.org/wiki?curid=9994", "title": "Ierev\u00e1n", "text": "Ierev\u00e1n ou Erev\u00e1n (en , pronunciado [\u02ccjer\u0259\u02c8v\u0251\u02d0n]; ) \u00e9 a capital de Armenia. Localizada nas ribeiras do r\u00edo Hrazdan a 1.200 m de altitude, ten 1\u00a0088\u00a0300 habitantes (2004).\nHistoria.\nHistoria antiga.\nIerev\u00e1n \u00e9 unha cidade antiga que aparece xa nunha estela do rei de Urartu Argishti I, que lembra a fundaci\u00f3n de \"Erebuni\" (\u0537\u0580\u0565\u0562\u0578\u0582\u0576\u056b) no ano 782 a.C.; na actualidade a\u00ednda se conservan as ru\u00ednas da fortaleza. Desde ent\u00f3n ten sido un lugar de importancia estrat\u00e9xica e unha encrucillada de cami\u00f1os nas rutes de caravanas que ligaban Europa e a India. Foi denominada Ierev\u00e1n (ou Erev\u00e1n) desde, polo menos, o s\u00e9culo VII a.C., cando era capital de Armenia so dominio dos persas.\nA cidade seguiu, en xeral, o destino de Armenia, sendo disputada por romanos e persas ou partos, at\u00e9 que pasou a dominio musulm\u00e1n e de sucesivas dinast\u00edas rexionais. M\u00e1is tarde foi obxecto de disputa entre Persia e o Imperio Otom\u00e1n. Foi sede seu dun Khanato independente \u00e1 morte de Nadir Shah (Khanato de Ierev\u00e1n). Conquistada por R\u00fasia en 1827, os persas ced\u00e9rona formalmente en 1828.\nHistoria contempor\u00e1nea.\nNo ano 1918, ao rematar a primeira guerra mundial, foi declarada capital da nova Rep\u00fablica independente de Armenia, e entre 1920 e 1990 foino da Rep\u00fablica Socialista Sovi\u00e9tica de Armenia, dentro da Uni\u00f3n de Rep\u00fablicas Socialistas Sovi\u00e9ticas. En 1991, xa co pa\u00eds de novo independente, mantivo o rango de capitalidade e o seu urbanismo foi remodelado para tentar eliminar as caracter\u00edsticas sovi\u00e9ticas."}
{"id": "9996", "revid": "43749", "url": "https://gl.wikipedia.org/wiki?curid=9996", "title": "Meca", "text": ""}
{"id": "9997", "revid": "5312", "url": "https://gl.wikipedia.org/wiki?curid=9997", "title": "Almudena Grandes", "text": "Almudena Grandes Hern\u00e1ndez, nada en Madrid o 7 de maio de 1960 e finada o 27 de novembro de 2021, foi unha escritora espa\u00f1ola de lingua castel\u00e1. Varias das s\u00faas obras foron levadas ao cinema. Nos derradeiros anos da s\u00faa vida estivo emparellada sentimentalmente co poeta granadino Luis Garc\u00eda Montero.\nTraxectoria.\nDesde meni\u00f1a quixo ser escritora, pero por vontade da s\u00faa nai \u2014quen desexaba que se dedicase a unha \"carreira de se\u00f1oritas\"\u2014 ingresou na Facultade de Xeograf\u00eda e Historia da Universidade Complutense de Madrid, a\u00ednda que, segundo confesi\u00f3n da autora, preferise estudar lat\u00edn.\u200b Tras titularse, comezou a traballar escribindo textos para enciclopedias. Tam\u00e9n fixo alg\u00fan papel no cinema (\"A contratiempo\", de \u00d3scar Ladoire). Sendo filla e neta de \"escritores de poes\u00eda afeccionados\", a autora afirma que nunca se dedicou a outro x\u00e9nero que non fose o narrativo, exceptuando a s\u00faa obra dram\u00e1tica \"Atlas de geograf\u00eda humana\", x\u00e9nero polo cal sente \"unha gran paix\u00f3n e \u00e1 vez unha gran frustraci\u00f3n\".\u200b \nA primeira novela que publicou foi \"Las edades de Lul\u00fa\" (1989), obra er\u00f3tica que ga\u00f1ou o XI Premio Sonrisa Vertical e foi levada ao cinema por Bigas Luna no ano seguinte. O libro tivo un grande \u00e9xito e foi traducido a m\u00e1is de 20 idiomas. O desmedido \u00e9xito da s\u00faa primeira novela, segundo declaraci\u00f3ns da autora: \"regaloulle a vida que ela quer\u00eda vivir e xamais poder\u00e1 saldar esa d\u00e9beda\". A s\u00faa seguinte novela, \"Te llamar\u00e9 Viernes\" (1991), xa apartada do x\u00e9nero er\u00f3tico, non tivo gran repercusi\u00f3n. Si a tivo, en cambio, \"Malena es un nombre de tango\" (1994), que Gerardo Herrero adaptou ao cinema en 1996. Ese mesmo ano publicouse unha recompilaci\u00f3n de relatos titulada \"Modelos de mujer\", alg\u00fans xa co\u00f1ecidos anteriormente por aparecer nalgunha das s\u00faas frecuentes colaboraci\u00f3ns na prensa. Un deles, \u00abEl vocabulario de los balcones\u00bb, inspirado nun poema do seu marido Lu\u00eds Garc\u00eda Montero, serviu de base para a longametraxe \"Aunque t\u00fa no lo sepas\", que Juan Vicente C\u00f3rdoba dirixiu no ano 2000.\n\"Atlas de geograf\u00eda humana\" (1998), \"Los aires dif\u00edciles\" (2002) e \"Castillos de cart\u00f3n\" (2004) contin\u00faan a obra novel\u00edstica da autora. Como as s\u00faas obras anteriores, todas transcorren na Espa\u00f1a do \u00faltimo cuarto do s\u00e9culo XX ou principios do XXI, mostrando con t\u00e9cnicas realistas e introspecci\u00f3n psicol\u00f3xica a vida coti\u00e1 de personaxes desta \u00e9poca. En 2003 public\u00e1ronse unha serie de artigos que apareceran en El Pa\u00eds baixo o t\u00edtulo de \"Mercado de Barcel\u00f3\" e en 2005 continuou a s\u00faa obra breve con \"Estaciones de paso\", un novo libro de relatos no que se recollen cinco historias curtas sobre a formulaci\u00f3n que varios adolescentes realizan ante distintas situaci\u00f3ns, que non son capaces de entender nin comprender, pero que, debido a que \u00e9 a s\u00faa vida, han de vivir.\u200b A pel\u00edcula \"Los aires dif\u00edciles\", baseada na s\u00faa novela hom\u00f3nima, estreouse en 2006; dirixida por Gerardo Herrero, foi protagonizada por Jos\u00e9 Luis Garc\u00eda P\u00e9rez, Cuca Escribano e Roberto Enr\u00edquez. En 2007 publicou \"El coraz\u00f3n helado\", extenso e complexo relato no que se plasma a vida de d\u00faas familias espa\u00f1olas ao longo de gran parte do s\u00e9culo XX. Esta novela ga\u00f1ou ao ano seguinte dous importantes premios: o Jos\u00e9 Manuel Lara e o do Gremio de Libreiros de Madrid. \nO 23 de marzo de 2007 estreouse a pel\u00edcula \"Atlas de geograf\u00eda humana\", baseada na novela hom\u00f3nima. Protagonizada por Cuca Escribano, Montse Germ\u00e1n, Mar\u00eda Bouzas e Rosa Vilas, foi dirixida por Azucena Rodr\u00edguez, amiga da escritora. A s\u00faa novela \"In\u00e9s y la alegr\u00eda\" (2010) \u2014coa que se inicia a serie \"Episodios de una guerra interminable\"\u2014, que obtivo en M\u00e9xico o Premio Elena Poniatowska, foi cualificada de \"portentosa obra narrativa que, montada na tradici\u00f3n galdosiana escrita contra vento e marea, contra a tendencia xeral no noso tempo, de andar con pr\u00e9sas, tanto ao lado de quen a constr\u00fae como de quen a le\".\u200b En 2018 consegue o Premio Nacional de Narrativa 2018 (Espa\u00f1a) por \"Los pacientes del doctor Garc\u00eda\".\nInfluencias na s\u00faa obra.\nDestaca Almudena Grandes a influencia que te\u00f1en, especialmente durante a s\u00faa adolescencia e que marcar\u00e1n a s\u00faa obra, autores como Benito P\u00e9rez Gald\u00f3s, Daniel Defoe \u2013especialmente a s\u00faa obra Robinson Crusoe\u2013 e Homero coa s\u00faa Odisea. Estas obras marcar\u00e1n o apego que sente a autora por personaxes do arquetipo de sobrevivente, non necesariamente n\u00e1ufragos, sen\u00f3n persoas que sobreviven arranx\u00e1ndose dun modo ou outro, fronte aos heroes, antiheroes etc. As\u00ed mesmo, como en moitos outros escritores espa\u00f1ois, \u00e9 de notar o grande influxo de Cervantes, que far\u00e1n que Almudena Grandes tenda a constru\u00edr historias complexas, con pequenas historias dentro doutras m\u00e1is extensas. Pero non s\u00f3 foron escritores os que marcaron a obra de Almudena Grandes, sen\u00f3n tam\u00e9n cineastas como Bu\u00f1uel: \u201c\u00c9 dif\u00edcil de detectar, pero (\u2026) o final de \"Los aires dif\u00edciles\" est\u00e1 influenciado polo final de Viridiana.\u201d\nActividade p\u00fablica.\nAlmudena Grandes foi columnista habitual do diario El Pa\u00eds e interlocutora nos programas da Cadea SER. Distinguiuse polas s\u00faas posici\u00f3ns pol\u00edticas de esquerda, mostrando o seu apoio p\u00fablico a Izquierda Unida (Espa\u00f1a). As\u00ed, en abril de 2007, foi unha dos asinantes do manifesto \u00abPola convivencia e fronte \u00e1 crispaci\u00f3n\u00bb,\u200b no que un grupo de intelectuais consideraba inaceptable facer do terrorismo \"o eixo da oposici\u00f3n\"; ademais, durante a manifestaci\u00f3n convocada tras o atentado de ETA na T-4 do aeroporto de Barajas, leu a declaraci\u00f3n \u00abPola paz, a vida, a liberdade e contra o terrorismo\u00bb. Aquela traxedia, na que morreron d\u00faas persoas, constitu\u00edu a ruptura da \"tregua\" que manti\u00f1a a organizaci\u00f3n terrorista no contexto das negociaci\u00f3ns mantidas entre o goberno de Jos\u00e9 Luis Rodr\u00edguez Zapatero e a banda.\nFalecemento.\nEn setembro de 2020, Almudena Grandes foi diagnosticada de cancro. Faleceu en Madrid o 27 de novembro de 2021 aos sesenta e un anos, por mor do cancro de colon que sufr\u00eda, e recibiu sepultura no Cemiterio Civil de Madrid."}
{"id": "9998", "revid": "23204", "url": "https://gl.wikipedia.org/wiki?curid=9998", "title": "Rep\u00fablica Romana", "text": "A Rep\u00fablica Romana (Res Publica Romanorum, en lat\u00edn) foi o goberno representativo de Roma e os seus territorios dende o ano 510 a.C. ata o establecemento do Imperio Romano no 27 a.C.\nHistoria.\nAntes do triunvirato.\nNa rep\u00fablica, as atribuci\u00f3ns do rei pasaron a ser exercidas por dous c\u00f3nsules durante un ano que poden, con permiso do Senado romano, designar un \"ditador\" con poderes case ilimitados pero temporais (seis meses). Co cambio de r\u00e9xime comezaron as longas loitas entre d\u00faas clases sociais: os patricios e os plebeos. Arredor do ano 300 a.C. os patricios tiveron que ceder e os plebeos alcanzaron a igualdade legal (m\u00e1is aparente que real). A causa disto foi a situaci\u00f3n exterior de Roma, que ata o ano 202 a.C estivo implicada sucesivamente en guerras contra os etruscos, os latinos, os volscos, os equos e os samnitas (guerras samnitas). Ao final destas guerras, Roma gobernaba toda Italia e estend\u00edase al\u00e9n do Mediterr\u00e1neo coa conquista de Taranto (272 a.C.) e, seguindo coa s\u00faa pol\u00edtica de expansi\u00f3n enfrontouse a Cartago nas guerras p\u00fanicas. Tras a derrota destes no ano 146 a.C., Roma pasou a controlar o norte de \u00c1frica. Nese mesmo ano Corinto foi arrasada e Macedonia conquistada; Roma adquir\u00eda as\u00ed o control das d\u00faas beiras do Mediterr\u00e1neo e emprend\u00eda a conquista da Pen\u00ednsula Ib\u00e9rica e das Galias.\nTras estas conquistas tivo lugar un intento de reforma agraria por parte dos irm\u00e1ns Graco que trataba de mellorar a situaci\u00f3n da plebe, cada d\u00eda m\u00e1is miser\u00e1bel e numerosa. Pero a tentativa fracasou e a nobreza seguiu conservando a s\u00faa superioridade. A guerra de Numidia fixo que Mario destacase pola captura do rei Iugurta no 105 a.C., comezando as\u00ed unha crise social debida \u00e1 rivalidade entre Mario (apoiado polas clases populares) e Sila (apoiado pola aristocracia), na que este \u00faltimo venceu e se proclamou ditador sen l\u00edmite temporal (82 a.C.).\nTriunvirato.\nNo ano 60 a.C., tras a abdicaci\u00f3n de Sila, Pompeio tomou o poder e formou un triunvirato con Xulio C\u00e9sar e Craso. A loita polo poder desencadeou unha guerra civil que deixou a C\u00e9sar como ditador ata o seu asasinato en marzo do 44 a.C.. A s\u00faa morte levou a unha guerra civil entre Marco Antonio e Octavio Augusto."}
{"id": "9999", "revid": "6324333", "url": "https://gl.wikipedia.org/wiki?curid=9999", "title": "Artur Tudor", "text": "Artur Tudor, nado o 20 de setembro de 1486 e finado o 2 de abril de 1502, foi Pr\u00edncipe de Gales e o fillo m\u00e1is vello e herdeiro de Henrique VII de Inglaterra e Isabel de York.\nTraxectoria.\nHenrique VII deu a seu fillo o nome de Artur en homenaxe ao heroe da lenda arturiana, en parte como s\u00edmbolo das s\u00faas esperanzas nun renacemento da grandeza inglesa, e en parte para reafirmar as relaci\u00f3ns da dinast\u00eda Tudor con Gales. Un ano antes do seu nacemento public\u00e1rase Le Morte d'Arthur ou A Morte de Artur en galego, \u00e9 a versi\u00f3n de Sir Thomas Malory sobre a historia do Rei Artur e os Cabaleiros da T\u00e1boa Redonda baseada en varias lendas inglesas e francesas e que tivo unha gran repercusi\u00f3n.\nDuque de Cornualla dende o nacemento, investido como Pr\u00edncipe de Gales e Conde de Chester en 1489. Cando ti\u00f1a dous anos acordouse o seu casamento con Catarina de Arag\u00f3n. A cerimonia celebrouse en novembro de 1501, e os noivos pasaron a residir en Ludlow, na fronteira entre Inglaterra e Gales. Artur morreu na primavera do ano seguinte, sen descendencia. Os seus t\u00edtulos, muller e posici\u00f3n de herdeiro da coroa herdounos o seu irm\u00e1n m\u00e1is novo, o futuro Henrique VIII de Inglaterra."}
{"id": "10002", "revid": "23204", "url": "https://gl.wikipedia.org/wiki?curid=10002", "title": "Juan Jos\u00e9 Ibarretxe", "text": "Juan Jos\u00e9 Ibarretxe Markuartu, nado en Laudio o 15 de marzo de 1957, \u00e9 un pol\u00edtico vasco do Partido Nacionalista Vasco, Lehendakari entre 1999 e 2009.\nTraxectoria.\nLicenciado en Ciencias Econ\u00f3micas pola Universidade do Pa\u00eds Vasco. Alcalde de Laudio (1983-1987). Procurador das Xuntas Xerais de \u00c1raba (1983-1994) Dende 1984 \u00e9 deputado do Parlamento Vasco. Vicelehendakari e Conselleiro de Facenda e Administraci\u00f3n P\u00fablica (1995-1999) con Jos\u00e9 Antonio Ardanza.\nO 5 de maio de 2009, o mesmo d\u00eda da investidura da investidura do socialista Patxi L\u00f3pez como novo lehendakeri, Ibarretxe anunciou a s\u00faa retirada da pol\u00edtica activa."}
{"id": "10004", "revid": "15490", "url": "https://gl.wikipedia.org/wiki?curid=10004", "title": "Colectivo Socialista", "text": "O Colectivo Socialista \u00e9 unha organizaci\u00f3n pol\u00edtica que forma parte do BNG. No 2002, contaba con arredor de 150 militantes. Os seus dirixentes eran Mario L\u00f3pez Rico e Francisco Trigo Dur\u00e1n.\nCando o Partido Socialista Galego decidiu sa\u00edr do BNG no congreso extraordinario do 15 de xaneiro de 1983 un grupo de militantes desconformes formaron o Colectivo Socialista, ingresando no seo do BNG."}
{"id": "10005", "revid": "51040", "url": "https://gl.wikipedia.org/wiki?curid=10005", "title": "Esquerda Nacionalista", "text": "Esquerda Nacionalista foi un partido pol\u00edtico galego formado en 1992. Conta con 9 membros no seu Consello Nacional e ti\u00f1a arredor de 600 militantes no ano 2002. Estivo integrado no BNG desde a s\u00faa fundaci\u00f3n at\u00e9 febreiro de 2012, o 14 de abril dese ano a organizaci\u00f3n acordou deixar de actuar como tal, quedando os seus militantes como membros de M\u00e1is Galiza, formaci\u00f3n no que xa estaba integrada, con todo formalmente non se disolveu quedando en estado latente .\nHistoria e caracter\u00edsticas.\nPropugna a independencia de Galicia e a reintegraci\u00f3n gradual do galego no portugu\u00e9s. EN apoiou o si no referendo sobre o tratado da Constituci\u00f3n Europea.\nDende a s\u00faa VI Asemblea Nacional, celebrada en Compostela o 30 de marzo de 2008, o seu Secretario Nacional \u00e9 Xos\u00e9 Chor\u00e9n e o seu Presidente Alberte Xulio Rodr\u00edguez Feixoo. Por\u00e9n unha parte da militancia non a reco\u00f1eceu como a VI Asemblea Nacional e Esquerda Nacionalista-Mocidade negoulle a s\u00faa lex\u00edtimidade, motivo polo cal decidiron escindirse e deixar de ser as s\u00faas xuventudes. Os m\u00e1ximos \u00f3rganos do partido son a Executiva Nacional e a Mesa Nacional.\n\"En Galiza\" \u00e9 o seu voceiro e promove a Fundaci\u00f3n Enclave."}
{"id": "10006", "revid": "1131", "url": "https://gl.wikipedia.org/wiki?curid=10006", "title": "Begum Khaleda Zia", "text": "Begum Khaleda Zia(\u0996\u09be\u09b2\u09c7\u09a6\u09be \u099c\u09bf\u09af\u09bc\u09be), nada en Dinajpur o 15 de agosto de 1945, foi primeira-ministra de Bangladesh entre 1991 e 1996 e de novo dende 2001 ata 2006. \u00c9 a vi\u00fava do asasinado presidente Ziaur Rahman, e lidera o Partido Nacional de Bangladesh."}
{"id": "10007", "revid": "88215", "url": "https://gl.wikipedia.org/wiki?curid=10007", "title": "Dan\u00efal Axmetov", "text": "Dan\u00efal Kenjeta\u00fdul\u0131 Axmetov (en alfabeto cir\u00edlico \u0414\u0430\u043d\u0438\u0430\u043b \u041a\u0435\u043d\u0436\u0435\u0442\u0430\u0439\u04b1\u043b\u044b \u0410\u0445\u043c\u0435\u0442\u043e\u0432), nado en Pavlodar (RSS de Casaquist\u00e1n) o 15 de xu\u00f1o de 1954, \u00e9 un pol\u00edtico casaco.\nTraxectoria.\nFoi primeiro ministro do seu pa\u00eds dende o 13 de xu\u00f1o de 2003 at\u00e9 o 9 de xaneiro de 2007."}
{"id": "10008", "revid": "88215", "url": "https://gl.wikipedia.org/wiki?curid=10008", "title": "Wen Jiabao", "text": "Wen Jiabao (\u6e29\u5bb6\u5b9d), nado en Tianjin o15 de setembro de 1942 \u00e9 un ex-pol\u00edtico chin\u00e9s, que foi primeiro ministro da Rep\u00fablica Popular da China dende 2003 ata 2013. Pertence ao Partido Comunista da China."}
{"id": "10009", "revid": "22570", "url": "https://gl.wikipedia.org/wiki?curid=10009", "title": "Mar\u00ed bim Amude Alkatiri", "text": "Mar\u00ed bim Amude Alkatiri, nado o 26 de novembro de 1949 en Dili, foi primeiro ministro de Timor Leste ata xu\u00f1o de 2006.\nTraxectoria.\nViviu no exilio en Angola e Mozambique durante a ocupaci\u00f3n indonesia do seu pa\u00eds. \u00c9 un dos membros fundadores da FRETILIN (Frente Revolucion\u00e1ria de Timor-Leste Independente), movemento de guerrilla que logo se converteu en partido dominante do pa\u00eds. A FRETILIN \u00e9 membro observador da Internacional Socialista."}
{"id": "10010", "revid": "92340", "url": "https://gl.wikipedia.org/wiki?curid=10010", "title": "Zurab Noghaideli", "text": "Zurab Nogaideli (\u10d6\u10e3\u10e0\u10d0\u10d1 \u10dc\u10dd\u10e6\u10d0\u10d8\u10d3\u10d4\u10da\u10d8; , en xeorxiano), nado en Kobuleti o 22 de outubro de 1964, \u00e9 un pol\u00edtico xeorxiano.\nFoi elixido Primeiro Ministro o 17 de febreiro de 2005, cargo que ocupou at\u00e9 o 16 de novembro de 2007, cando foi substitu\u00eddo por Lado Gurgenidse."}
{"id": "10011", "revid": "25871", "url": "https://gl.wikipedia.org/wiki?curid=10011", "title": "Manmohan Singh", "text": "Manmohan Singh (\u0a2e\u0a28\u0a2e\u0a4b\u0a39\u0a28 \u0a38\u0a3f\u0a70\u0a18 na escrita Gurmukhi \u092e\u0928\u092e\u094b\u0939\u0928 \u0938\u093f\u0902\u0939 na escrita devan\u00e1gari do punjab\u00ed), nado en Gah (Punjab, Paquist\u00e1n) o 26 de setembro de 1932, \u00e9 un pol\u00edtico da India.\nPrimeiro ministro da India. Pertence ao Congreso Nacional Indio e \u00e9 de relixi\u00f3n sikh, sendo o primeiro non hind\u00fa que accede ao posto de primeiro ministro."}
{"id": "10012", "revid": "6540859", "url": "https://gl.wikipedia.org/wiki?curid=10012", "title": "Alfred Nobel", "text": "Alfred Bernhard Nobel, nado en Estocolmo o 21 de outubro de 1833 e finado en San Remo (Italia) o 10 de decembro de 1896, foi un inventor e qu\u00edmico sueco, famoso principalmente polos premios que levan o seu nome.\nTraxectoria.\nPrimeiros anos.\nNaceu nunha familia de enxe\u00f1eiros; aos 9 anos de idade o seu pai, Immanuel Nobel, trasladou a familia a Rusia. Nese pa\u00eds el e os seus irm\u00e1ns recibiron unha esmerada educaci\u00f3n en ciencias naturais e humanidades. Pasou gran parte da s\u00faa mocidade en San Petersburgo, onde o seu pai instalou unha f\u00e1brica de armamento que crebou en 1859. Regresou a Suecia en 1863, completando al\u00ed as investigaci\u00f3ns que iniciara no campo dos explosivos: en 1863 conseguiu controlar mediante un detonador as explosi\u00f3ns da nitroglicerina, inventada polo italiano Ascanio Sobrero.\nEn 1865 perfeccionou o sistema cun detonador de mercurio; e en 1867 conseguiu a dinamita, un explosivo pl\u00e1stico resultante de absorber a nitroglicerina nun material s\u00f3lido poroso, co que se reduc\u00edan os riscos de accidente (as explosi\u00f3ns accidentais da nitroglicerina, nunha das cales morrera o seu propio irm\u00e1n Emil, espertaran fortes cr\u00edticas contra Nobel e as s\u00faas f\u00e1bricas).\nPatentes.\nA\u00ednda produciu outras invenci\u00f3ns no terreo dos explosivos, como a gelignita (1875) ou a balistita (1887). Nobel patentou todos os seus inventos e fundou compa\u00f1\u00edas para fabricalos e comercializalos desde 1865 (primeiro en Estocolmo e Hamburgo, logo tam\u00e9n en Nova York e San Francisco). Os seus produtos foron de enorme importancia para a construci\u00f3n, a miner\u00eda e a enxe\u00f1er\u00eda, pero tam\u00e9n para a industria militar (para a cal foran expresamente dese\u00f1ados alg\u00fans deles, como a balistita ou p\u00f3lvora sen fume); con eles puxo os cimentos dunha fortuna, que acrecentou co investimento en pozos de petr\u00f3leo no C\u00e1ucaso.\nPor todo iso, Nobel acumulou unha enorme riqueza, pero tam\u00e9n un certo complexo de culpa polo mal e a destruci\u00f3n que os seus inventos puidesen causar \u00e1 Humanidade nos campos de batalla. A combinaci\u00f3n de ambas as raz\u00f3ns levoulle a legar a s\u00faa fortuna a unha fundaci\u00f3n -a Fundaci\u00f3n Nobel, creada en 1900- co encargo de outorgar unha serie de premios anuais \u00e1s persoas que m\u00e1is fixesen en beneficio da Humanidade nos terreos da F\u00edsica, a Qu\u00edmica, o Medicamento, a Literatura e a Paz.\nDas s\u00faas m\u00e1is de 350 patentes, o seu invento m\u00e1is famoso \u00e9 a dinamita, que resolv\u00eda o problema da inestabilidade da nitroglicerina, e que, a partir dese momento, evitou as mortes que se produc\u00edan pola manipulaci\u00f3n da nitroglicerina, ao facer esta m\u00e1is estable por riba de granulado de ladrillo. Non hai que esquecer que posiblemente, o grande incentivo para este invento foi a morte do seu irm\u00e1n no laboratorio onde artesanalmente fabricaban a nitroglicerina, cabe dicir que a dinamita puido terse creado por accidente ao mesturarse cunha arxila nun carro de transporte.\nPasamento.\nNo seu testamento asinado o 27 de novembro de 1895 no Club Sueco-Noruegu\u00e9s de Par\u00eds, Nobel establece coa s\u00faa fortuna un fondo desde onde se premiar\u00edan aos mellores expo\u00f1entes na Literatura, Medicina, F\u00edsica, Qu\u00edmica e a Paz.\nEstaba no seu fogar en San Remo, Italia cando un ataque card\u00edaco lle causou a morte. En reco\u00f1ecemento seu, dita cidade env\u00eda flores para a cerimonia dos Nobel.\nCalc\u00falase que a s\u00faa fortuna no momento da s\u00faa morte era de 33\u00a0000\u00a0000 de coroas, das que deixou \u00e1 s\u00faa familia apenas 100 000 coroas. O resto foi a un fondo para o Premio Nobel."}
{"id": "10013", "revid": "1987", "url": "https://gl.wikipedia.org/wiki?curid=10013", "title": "Mahatma Gandhi", "text": "Mohandas Karamchand Gandhi (en gujarati, \u0aae\u0acb\u0ab9\u0aa8\u0aa6\u0abe\u0ab8 \u0a95\u0ab0\u0aae\u0a9a\u0a82\u0aa6 \u0a97\u0abe\u0a82\u0aa7\u0ac0, devan\u00e1gari \u092e\u094b\u0939\u0928\u0926\u093e\u0938 \u0915\u0930\u092e\u091a\u0928\u094d\u0926 \u0917\u093e\u0902\u0927\u0940), m\u00e1is co\u00f1ecido popularmente por Mahatma Gandhi (\"Mahatma\", do s\u00e1nscrito \"grande alma\"), nado en Porbandar (Gujarat) o 2 de outubro de 1869 e finado en Nova Deli o 30 de xaneiro de 1948, foi un avogado indio, nacionalista anticolonial e un pol\u00edtico \u00e9tico que empregou a resistencia non violenta para liderar a exitosa campa\u00f1a pola independencia da India do dominio brit\u00e1nico, e m\u00e1is tarde inspirar movementos polos dereitos civ\u00eds e pola liberdade en todo o mundo. O nome honor\u00edfico de Mahatm\u0101 (s\u00e1nscrito: \"alma grande\", \"venerable\"), aplicado por primeira vez a el en 1914 en Sur\u00e1frica, \u00fasase agora en todo o mundo.\nNado e criado no seo dunha familia hind\u00fa da costa de Gujarat, Gandhi formouse en dereito no Inner Amorne de Londres, e foi proclamado avogado aos 22 anos, en xu\u00f1o de 1891. Tras dous anos de incerteza na India, onde non puido iniciar unha pr\u00e1ctica xur\u00eddica exitosa, trasladouse a Sur\u00e1frica en 1893 para representar a un comerciante indio nun xu\u00edzo. Viviu en Sur\u00e1frica durante 21 anos. Foi aqu\u00ed onde Gandhi formou unha familia e empregou por primeira vez a resistencia non violenta nunha campa\u00f1a polos dereitos civ\u00eds. En 1915, con 45 anos, regresou \u00e1 India e pronto se puxo a organizar a campesi\u00f1os, agricultores e traballadores urbanos para protestar contra os excesivos impostos sobre a terra e a discriminaci\u00f3n.\nAo asumir o liderado do Congreso Nacional Indio en 1921, Gandhi dirixiu campa\u00f1as a nivel nacional para aliviar a pobreza, ampliar os dereitos das mulleres, constru\u00edr a amizade relixiosa e \u00e9tnica, acabar coa intocabilidade e, sobre todo, lograr o \"swaraj\" ou autogoberno. Gandhi adoptou o \"dhoti\" curto, tecido con f\u00edo fiado a man como unha marca de identificaci\u00f3n cos pobres rurais da India. Comezou a vivir nunha comunidade residencial autosuficiente, para comer comida sinxela, e emprendeu longos xax\u00fans como medio tanto de introspecci\u00f3n como de protesta pol\u00edtica. Achegando o nacionalismo anticolonial aos indios com\u00fans, Gandhi levounos a desafiar, en 1930, o imposto sobre o sal imposto polos brit\u00e1nicos coa marcha do sal de Dandi de 400 km. e, en 1942, a pedir aos brit\u00e1nicos que abandonasen a India. Foi encarcerado moitas veces e durante moitos anos tanto en Sur\u00e1frica como na India.\nA visi\u00f3n de Gandhi dunha India independente baseada no pluralismo relixioso foi desafiada a principios dos anos 40 por un nacionalismo musulm\u00e1n que esix\u00eda unha patria separada para os musulm\u00e1ns dentro da India brit\u00e1nica. En agosto de 1947, Gran Breta\u00f1a concedeu a independencia, pero o Imperio Indio Brit\u00e1nico foi partido en dous dominios, un o da India de maior\u00eda hind\u00fa e outro o do Paquist\u00e1n de maior\u00eda musulm\u00e1. Cando moitos hind\u00fas, musulm\u00e1ns e sijs desprazados dirix\u00edronse \u00e1s s\u00faas novas terras, estalou a violencia relixiosa, especialmente na rexi\u00f3n do Punjab e Bengala. Abst\u00e9ndose de participar no celebraci\u00f3n oficial da independencia, Gandhi visitou as zonas afectadas, tentando aliviar a angustia. Nos meses seguintes, emprendeu varias folgas de fame para deter a violencia relixiosa. A \u00faltima, iniciada en Delhi o 12 de xaneiro de 1948, cando ti\u00f1a 78 anos, Tam\u00e9n ti\u00f1a o obxectivo indirecto de meter presi\u00f3n \u00e1 India para que pagase alg\u00fans activos en efectivo que se deb\u00edan a Paquist\u00e1n. A\u00ednda que o Goberno da India cedeu, do mesmo xeito que os alborotadores relixiosos, a crenza de que Gandhi fora demasiado firme no seu defensa tanto de Paquist\u00e1n como dos musulm\u00e1ns indios, especialmente os asediados en Delhi, estendeuse entre alg\u00fans hind\u00fas na India. Entre eles estaba Nathuram Godse, un militante do nacionalista hind\u00fa do oeste da India, que asasinou a Gandhi dispar\u00e1ndolle tres balas no peito nunha reuni\u00f3n de oraci\u00f3n interrelixiosa en Delhi o 30 de xaneiro de 1948.\nO 2 de outubro, aniversario do nacemento de Gandhi, conmem\u00f3rase o Gandhi Jayanti, festa nacional na India, e en todo o mundo como o D\u00eda Internacional da Non Violencia . Gandhi \u00e9 comunmente, a\u00ednda que non formalmente, considerado o Pai da Naci\u00f3n na India e chamabano comunmente Bapu (Gujarati: termo cari\u00f1oso para \"pai\", \"papa\").\nGandhi foi un influente defensor do Satyagraha (principio da non agresi\u00f3n, forma non violenta de protesta) como un medio de revoluci\u00f3n. Gandhi axudou a liberar a India do goberno brit\u00e1nico, inspirando a outros pobos coloniais a traballar polas s\u00faas propias independencias e en \u00faltima an\u00e1lise para o desmantelamento do Imperio Brit\u00e1nico e a s\u00faa substituci\u00f3n pola Comunidade Brit\u00e1nica (Commonwealth). O principio do \"satyagraha\", frecuentemente traducido como \"o cami\u00f1o da verdade\" ou \"a busca da verdade\", tam\u00e9n inspirou xeraci\u00f3ns de activistas democr\u00e1ticos e antirracistas, inclu\u00edndo Martin Luther King e Nelson Mandela. Frecuentemente Gandhi afirmaba a simplicidade dos seus valores, derivados da crenza tradicional hind\u00fa: verdade (\"satya\") e non violencia (\"ahimsa\").\nTraxectoria.\nXuventude.\nMohandas Karamchand Gandhi naceu o 2 de outubro de 1869 nunha familia gujarati hind\u00fa da subcasta modh bania en Porbandar (tam\u00e9n co\u00f1ecida como \"Sudamapuri\"), unha cidade costeira na pen\u00ednsula de Kathiawar e que ent\u00f3n formaba parte do pequeno estado principesco de Porbandar na Axencia de Kathiawar do Imperio indio. Seu pai, Karamchand Uttamchand Gandhi (1822\u20131885), serviu como o \"dewan\" (ministro xefe) do estado de Porbandar. A s\u00faa familia e orixinaria da ent\u00f3n aldea de Kutiana no que ent\u00f3n era o Estado de Junagadh.\nA\u00ednda que s\u00f3 ti\u00f1a unha educaci\u00f3n elemental e anteriormente fora funcionario da administraci\u00f3n estatal, Karamchand demostrou ser un ministro xefe capaz. Durante o seu mandato, Karamchand casou catro veces. As s\u00faas d\u00faas primeiras esposas morreron novas, despois de que cada unha dese a luz a unha filla, e o seu terceiro matrimonio non tivo fillos. En 1857, Karamchand buscou o permiso da s\u00faa terceira esposa para volver casar; ese ano casou con Putlibai (1844\u20131891), que tam\u00e9n proced\u00eda de Junagadh, e era dunha familia hind\u00fa pranami visnuista. Karamchand e Putlibai tiveron tres fillos durante a d\u00e9cada seguinte: un fillo, Laxmidas (c. 1860\u20131914); unha filla, Raliatbehn (1862\u20131960); e outro fillo, Karsandas (c. 1866\u20131913).\nO 2 de outubro de 1869, Putlibai deu a luz ao seu \u00faltimo fillo, Mohandas, nun cuarto escuro e sen fiestras da planta baixa da residencia da familia Gandhi na cidade de Porbandar. Cando era neno, a s\u00faa irm\u00e1 Raliat describiu a Gandhi como \"inquieto coma o mercurio, xogando ou deambulando. Un dos seus pasatempos favoritos era torcerlle as orellas aos cans\". Os cl\u00e1sicos indios, especialmente as historias de Shravana e do rei Harishchandra, tiveron un grande impacto en Gandhi na s\u00faa infancia. Na s\u00faa autobiograf\u00eda, admite que deixaron unha impresi\u00f3n indeleble na s\u00faa mente. Escribe: \"Obsesion\u00e1bame e tiben que representar a Harishchandra para min mesmo innumerables veces\". A temper\u00e1 autoidentificaci\u00f3n de Gandhi coa verdade e o amor como valores supremos d\u00e9bese a estes personaxes \u00e9picos.\nA orixe relixiosa da familia era ecl\u00e9ctica. O pai de Gandhi, Karamchand, era hind\u00fa e a s\u00faa nai Putlibai procedia dunha familia hind\u00fa pranami visnuista. O pai de Gandhi pertenc\u00eda \u00e1 comunidade de comerciantes da casta dos Modh Baniya e da varna de Vaishia. A s\u00faa nai proced\u00eda da tradici\u00f3n da seita Pranami baseada no movemento bhakti medieval que se desenvolve en torno a deidade Krishna , cuxos textos relixiosos incl\u00faen o \"Bhagavad Gita\", o \"Bhagavata Purana\" e unha colecci\u00f3n de 14 textos con ensinanzas que a tradici\u00f3n cre que incl\u00faen a esencia dos Vedas, o Cor\u00e1n e a Biblia. Gandhi estivo moi profundamente influenciado pola s\u00faa nai, unha dama piadosa que \"non pensar\u00eda en tomar as s\u00faas comidas sen as s\u00faas oraci\u00f3ns diarias... ela tomaba os votos m\u00e1is duros e cumpr\u00edaos sen inmutarse. Manter dous ou tres xax\u00fans consecutivos non era nada para ela.\"\nEn 1874, o pai de Gandhi, Karamchand, abandonou Porbandar para trasladarse ao estado m\u00e1is pequeno de Rajkot, onde se converteu en conselleiro do seu gobernante, o Thakur Sahib; a\u00ednda que Rajkot era un estado menos prestixioso que Porbandar, a axencia pol\u00edtica rexional brit\u00e1nica atop\u00e1base al\u00ed, o que daba ao \"diwan\" do estado certa seguridade. En 1876, Karamchand converteuse en \"diwan\" de Rajkot e foi sucedido como \"diwan\" de Porbandar polo seu irm\u00e1n Tulsidas. A s\u00faa familia reuniuse con el en Rajkot.\nAos 9 anos, Gandhi entrou na escola local de Rajkot, preto da s\u00faa casa. Al\u00ed estudou os rudimentos da aritm\u00e9tica, da historia, da lingua gujarati e da xeograf\u00eda. Aos 11 anos trasladouse ao instituto de Rajkot, Alfred High School. Era un estudante normal, ga\u00f1ou alg\u00fans premios, pero era un estudante t\u00edmido e atinado, sen interese polos xogos; os seus \u00fanicos compa\u00f1eiros eran os libros e as clases escolares.\nAos 13 anos Mohandas casou con Kasturbai Makhanji Kapadia (o seu primeiro nome adoitaba acurtarse a \"Kasturba\", e cari\u00f1osamente a \"Ba\"), de 14 anos, da mesma idade, nunha uni\u00f3n previamente acordada, segundo o costume da rexi\u00f3n naquela \u00e9poca, entre as familias dos noivos. No proceso, perdeu un ano na escola pero despois permit\u00edronlle compensalos acelerando os seus estudos. A s\u00faa voda foi un acto conxunto, onde tam\u00e9n casaron o seu irm\u00e1n e o seu curm\u00e1n. Recordando o d\u00eda do seu casamento, dixo unha vez: \"Como non sabiamos moito do matrimonio, para n\u00f3s s\u00f3 significaba levar roupa nova, comer doces e xogar cos familiares\". Como era a tradici\u00f3n imperante, a noiva adolescente pasaba moito tempo na casa dos seus pais, e afastada do seu marido. Escribindo moitos anos despois, Mohandas describiu con pesar os sentimentos luxuriosos que sent\u00eda pola s\u00faa moza noiva, \"mesmo na escola adoitaba pensar nela, e o pensamento do anoitecer e do noso encontro posterior estaba a perseguirme\". M\u00e1is tarde recordou sentirse celoso e posesivo con ela, como cando ela visitaba un templo coas s\u00faas amigas, e ser sexualmente luxurioso nos seus sentimentos por ela.\nA finais de 1885, o pai de Gandhi, Karamchand, morreu. Gandhi, ent\u00f3n de 16 anos, e a s\u00faa muller de 17 tiveron o seu primeiro beb\u00e9, que sobreviviu s\u00f3 uns d\u00edas. As d\u00faas mortes angustiaron a Gandhi. O matrimonio tivo catro fillos m\u00e1is, todos nenos: Harlal Gandhi (1888), Manilal Gandhi (1892), Ramdas Gandhi (1897) e Devdas Gandhi (1900).\nEn novembro de 1887, o mozo de 18 anos de idade Gandhi graduouse no instituto en Ahmedabad. En xaneiro de 1888, matriculouse no Samaldas College no estado de Bhavnagar, ent\u00f3n a \u00fanica instituci\u00f3n de ensino superior da rexi\u00f3n que outorgaba t\u00edtulos. Pero abandonou e volveu coa s\u00faa familia en Porbandar.\nTres anos en Londres.\nEstudante de dereito.\nGandhi abandonara a universidade m\u00e1is barata que pod\u00eda pagar en Bombai. Mavji Dave Joshiji, un sacerdote brahmana e amigo da familia, aconsellou a Gandhi e \u00e1 s\u00faa familia que considerase a posibilidade de estudar dereito en Londres. En xullo de 1888, a s\u00faa esposa Kasturba deu a luz ao seu primeiro fillo superviviente, Harilal. A s\u00faa nai non se sent\u00eda c\u00f3moda con que Gandhi deixase \u00e1 s\u00faa muller e \u00e1 s\u00faa familia e fose tan lonxe da casa. O t\u00edo de Gandhi, Tulsidas, tam\u00e9n intentou disuadir ao seu sobri\u00f1o. Gandhi que quer\u00eda ir para persuadir \u00e1 s\u00faa esposa e a s\u00faa nai fixo un voto diante da s\u00faa nai de que se abster\u00eda de comer carne, alcohol e mulleres. O irm\u00e1n de Gandhi, Laxmidas, que xa era avogado, aplaudiu o plan de estudos de Gandhi en Londres e ofreceuse a apoialo. Putlibai deulle permiso e bendici\u00f3n a Gandhi.\nO 10 de agosto de 1888, Gandhi, de 18 anos, partiu de Porbandar cara a Mumbai, daquela co\u00f1ecida como Bombai. \u00c1 s\u00faa chegada, aloxouse na comunidade local de Modh Bania, cuxos anci\u00e1ns lle advertiron de que Inglaterra tentar\u00edalle a comprometer a s\u00faa relixi\u00f3n e a comer e beber \u00e1 maneira occidental. A pesar de que Gandhi lles informou da s\u00faa promesa \u00e1 s\u00faa nai e das s\u00faas bendici\u00f3ns, foi excomulgado da s\u00faa casta. Gandhi ignorou isto, e o 4 de setembro, embarcou de Bombai a Londres, co seu irm\u00e1n que o despediu no porto. Gandhi asistiu ao University College London, un colexio universitario da Universidade de Londres onde tomou clases de literatura inglesa con Henry Morley en 1888\u20131889.\nNa UCL estudou dereito e xurisprudencia e foi invitado a matricularse no Inner Temple coa intenci\u00f3n de converterse en avogado. A s\u00faa timidez infantil e a s\u00faa abstinencia continuaron durante a s\u00faa adolescencia. Mantivo estes trazos cando chegou a Londres, pero uniuse a un grupo de pr\u00e1ctica de falar en p\u00fablico e superou a s\u00faa timidez o suficiente como para exercer a avogac\u00eda.\nDemostrou un gran interese polo benestar das comunidades portuarias empobrecidas de Londres. En 1889 estalou en Londres unha amarga disputa comercial, na que os estibadores se declararon en folga para esixir mellores salarios e condici\u00f3ns, e \u00e1 que se sumaron mari\u00f1eiros, construtores navais, obreiros e outros traballadores en solidariedade. Os folguistas triunfaron, en parte grazas \u00e1 mediaci\u00f3n do cardeal Manning, o que levou a Gandhi e a un amigo indio a visitalo e agradecerlle a s\u00faa labor.\nVexetarianismo e traballo no comit\u00e9.\nO tempo de Gandhi en Londres estivo influenciado polo voto que lle fixera \u00e1 s\u00faa nai. Tentou adoptar os costumes \"ingl\u00e9s\", inclu\u00edndo tomar clases de baile. Non obstante, non apreciaba a eslamiada comida vexetariana que lle ofrec\u00eda a s\u00faa dona e adoitaba pasar fame ata que atopou un dos poucos restaurantes vexetarianos de Londres. Influenciado pola escritura de Henry Salt, uniuse \u00e1 Sociedade Vexetariana de Londres (LSV), e foi elixido para o seu comit\u00e9 executivo. baixo os auspicios do seu presidente e benefactor Arnold Hills. Un dos seus logros durante a s\u00faa estancia no comit\u00e9 foi a creaci\u00f3n dunha secci\u00f3n en Bayswater. Alg\u00fans dos vexetarianos que co\u00f1eceu eran membros da Sociedade Teos\u00f3fica, fundada en 1875 para promover a irmandade universal e dedicada ao estudo da literatura budista e hind\u00fa. Animaron a Gandhi a ler con eles o \"Bhagavad Gita\" tanto o traducido como o orixinal.\nGandhi manti\u00f1a unha relaci\u00f3n amigable e produtiva con Hills, pero ambos ti\u00f1an opini\u00f3ns diferentes sobre a permanencia na LSV do membro do comit\u00e9 Thomas Allinson. O seu desacordo \u00e9 o primeiro exemplo co\u00f1ecido de Gandhi desafiando \u00e1 autoridade, a pesar da s\u00faa timidez e temperamento remiso \u00e1 confrontaci\u00f3n.\nAllinson estivera promovendo novos m\u00e9todos de control da natalidade dispo\u00f1ibles, pero Hills os desaprobaba, crendo que socavaban a moralidade p\u00fablica. Cr\u00eda que o vexetarianismo era un movemento moral e que, xa que logo, Allinson non deb\u00eda seguir sendo membro da LVS. Gandhi compart\u00eda a opini\u00f3n de Hills sobre os perigos do control da natalidade, pero defend\u00eda o dereito de Allinson a discrepar. Ser\u00eda dif\u00edcil para Gandhi desafiar a Hills; Hills era 12 anos maior que el e, a diferenza de Gandhi, moi elocuente. Financiou a LVS e foi un capit\u00e1n da industria coa s\u00faa Thames Ironworks empresa que empregaba a m\u00e1is de 6.000 persoas no East End de Londres. Tam\u00e9n foi un deportista consumado que m\u00e1is tarde fundou o club de f\u00fatbol West Ham United. Na s\u00faa \"Autobiograf\u00eda, Vol. I\" de 1927, Gandhi escribiu:\nPresentouse unha moci\u00f3n para destitu\u00edr a Allinson, que foi debatida e votada polo comit\u00e9. A timidez de Gandhi foi un obst\u00e1culo para a s\u00faa defensa de Allinson na reuni\u00f3n do comit\u00e9. Escribiu as s\u00faas opini\u00f3ns nun papel, pero a s\u00faa timidez impediulle ler os seus argumentos, polo que Hills, o Presidente, pediu a outro membro do comit\u00e9 que os lese por el. A\u00ednda que outros membros do comit\u00e9 estiveron de acordo con Gandhi, a votaci\u00f3n perdeuse e Allinson foi exclu\u00eddo. Non houbo resentimentos, e Hills propuxo o brinde na cea de despedida da LVS en honra do regreso de Gandhi \u00e1 India.\nChamada \u00e1 avogac\u00eda.\nGandhi, \u00e1 idade de 22 anos, foi chamado \u00e1 avogac\u00eda en xu\u00f1o de 1891 e logo partiu de Londres cara \u00e1 India, onde se decatou de que a s\u00faa nai morrera mentres el estaba en Londres e que a s\u00faa familia ocult\u00e1ralle a noticia. Os seus intentos de establecer un bufete de avogados en Bombai fracasaron porque era psicoloxicamente incapaz de interrogar \u00e1s testemu\u00f1as. Regresou a Rajkot para ga\u00f1arse a vida modestamente redactando petici\u00f3ns para litigantes, pero viuse obrigado a deixar de facelo cando tivo problemas cun oficial brit\u00e1nico, Sam Sunny.\nGandhi, \u00e1 idade de 22 anos, foi chamado \u00e1 avogac\u00eda en xu\u00f1o de 1891 e logo partiu de Londres cara \u00e1 India, onde se decatou de que a s\u00faa nai morrera mentres el estaba en Londres e que a s\u00faa familia ocult\u00e1ralle a noticia. Os seus intentos de establecer un bufete de avogados en Bombai fracasaron porque era psicoloxicamente incapaz de interrogar \u00e1s testemu\u00f1as. Regresou a Rajkot para ga\u00f1arse a vida modestamente redactando petici\u00f3ns para litigantes, pero viuse obrigado a deixar de facelo cando tivo problemas cun oficial brit\u00e1nico, Sam Sunny.\nEn 1893, un comerciante musulm\u00e1n de Kathiawar chamado Dada Abdullah p\u00faxose en contacto con Gandhi. Abdullah posu\u00eda un gran negocio de \u00e9xito de transporte mar\u00edtimo en Sur\u00e1frica. Os seus curm\u00e1ns afastados de Xohanesburgo necesitaban un avogado e prefer\u00edan a algu\u00e9n con ascendencia kathiawari. Gandhi preguntou pola remuneraci\u00f3n do traballo. Ofrec\u00e9ronlle un salario total de 105 libras (17.200 d\u00f3lares en di\u00f1eiro de 2019) m\u00e1is gastos de viaxe. Aceptou, sabendo que ser\u00eda un compromiso de polo menos un ano na Colonia de Natal, Sur\u00e1frica, tam\u00e9n formaba parte do Imperio Brit\u00e1nico.\nActivista dos dereitos civ\u00eds en Sur\u00e1frica (1893\u20131914).\n.En abril de 1893, Gandhi, con 23 anos, embarcouse cara a Sur\u00e1frica para ser o avogado do primo de Abdullah. Pasou 21 anos en Sur\u00e1frica, onde desenvolveu as s\u00faas opini\u00f3ns tanto \u00e9ticas como pol\u00edticas.\nNada m\u00e1is chegar a Sur\u00e1frica, Gandhi foi discriminado pola cor da s\u00faa pel e a s\u00faa ascendencia. Non se lle permitiu sentar cos pasaxeiros europeos na dilixencia e d\u00edxoselle que sentase no chan preto do condutor, e logo peg\u00e1ronlle cando se negou; noutro lugar foi pateado nunha cuneta por atreverse a cami\u00f1ar preto dunha casa, noutro caso foi sacado a forza fora dun tren en Pietermaritzburg despois de negarse a deixar a primeira clase, (Gandhi viaxaba na primeira clase e solicit\u00e1ronlle que pasase para a terceira: ao recusar o cambio, bot\u00e1rono f\u00f3ra do tren), feito que o levou a sentarse na estaci\u00f3n de tren, tiritando toda a noite e reflexionando sobre se deb\u00eda regresar \u00e1 India ou protestar polos seus dereitos. Optou por protestar, feito polo que se lle permitiu subir ao tren ao d\u00eda seguinte.. Noutro incidente, o maxistrado dun tribunal de Durban ordenou a Gandhi que se quitase o turbante, ao que este negouse. Aos indios non se lles permit\u00eda cami\u00f1ar polas beirarr\u00faas p\u00fablicas de Sur\u00e1frica. Un axente de polic\u00eda botou a Gandhi da beirarr\u00faa \u00e1 r\u00faa sen aviso previo.\nComezou tam\u00e9n a s\u00faa traxectoria pol\u00edtica avogando contra as leis discriminatorias ent\u00f3n vixentes. Fundou o Congreso Indio de Natal. Participou no bando brit\u00e1nico na guerra anglo-b\u00f3er, para a que formou un corpo auxiliar indio de servizos m\u00e9dicos. Trala guerra fundou o xornal \"Indian Opinion\", onde comezaba a predicar a austeridade, a resistencia pasiva e a non violencia activa. Durante un breve per\u00edodo de tempo viviu en Xohanesburgo como avogado.\nFoi un dos promotores da folga contra da lei que lles prohib\u00eda aos indios entrar no Transvaal. Gandhi foi detido o 6 de novembro de 1913 mentres lideraba unha marcha de mineiros indios que traballaban en Sur\u00e1frica, pero conseguiu que entrase en vigor unha lei que exim\u00eda os indios de pagaren os impostos especiais que ata ent\u00f3n estaban obrigados a pagar e que lles permit\u00eda instalarse no Transvaal e en KwaZulu-Natal. Gandhi inspir\u00e1base no Bhagavad Gita e nos textos de Leon Tolstoi, que na d\u00e9cada de 1880 emprendeu unha profunda conversi\u00f3n persoal para un tipo de anarquismo cristi\u00e1n. Gandhi traduciu a obra de Tolstoi \"Carta para un hind\u00fa\" escrita en 1908 en resposta aos agresivos nacionalistas indios, o que levou a Gandhi e Tolstoi a se corresponderen ata a morte do ruso no 1910. A carta de Tolstoi usa a filosof\u00eda hind\u00fa presente nos Vedas e nos relatos do deus hind\u00fa Krishna para presentar o seu punto de vista respecto ao crecemento do nacionalismo indio.\nEn 1914, durante a primeira guerra mundial, Gandhi retornou \u00e1 India, onde participou na campa\u00f1a polo alistamento de indios no Ex\u00e9rcito Brit\u00e1nico da India.\nMovemento pola independencia india.\nDespois da guerra, Gandhi envolveuse no Congreso Nacional Indio e no movemento pola independencia. Ga\u00f1ou notoriedade internacional pola s\u00faa pol\u00edtica de desobediencia civil e polo uso do xax\u00fan como forma de protesta. Por eses motivos as autoridades inglesas decretaron a s\u00faa prisi\u00f3n varias veces, que foron seguidas por protestas pedindo a s\u00faa liberaci\u00f3n (por exemplo, o 18 de marzo de 1922, cando foi sentenciado a seis anos de prisi\u00f3n por desobediencia civil, mais cumpriu apenas dous anos).\nOutra estratexia eficiente de Gandhi pola independencia foi a pol\u00edtica do \"swadeshi\" -o boicot a todos os produtos importados-, especialmente os producidos en Inglaterra. Unida a isto estaba a s\u00faa proposta de que todos os indios deber\u00edan vestir o \"khadi\" -vestimentas caseiras- en vez de comprar produtos t\u00e9xtiles brit\u00e1nicos. Gandhi declaraba que toda muller india, rica ou pobre, deber\u00eda empregar parte do seu d\u00eda fabricando o \"khadi\" en apoio ao movemento de independencia. Esta era unha estratexia para inclu\u00edr as mulleres no movemento, nun per\u00edodo en que se pensaba que tales actividades non eran apropiadas \u00e1s mulleres.\nA s\u00faa posici\u00f3n pro-independencia endureceuse despois do Masacre de Amritsar en 1920, cando soldados brit\u00e1nicos abriron fogo matando centos de indios que protestaban pacificamente contra medidas autoritarias do goberno brit\u00e1nico e contra a prisi\u00f3n de l\u00edderes nacionalistas indios.\nUnha das s\u00faas acci\u00f3ns m\u00e1is eficaces foi a marcha do sal, co\u00f1ecida como Marcha Dandi, que comezou o 12 de marzo de 1930 e terminou o 5 de abril, cando Gandhi levou milleiros de persoas ao mar co fin de colleitaren o seu propio sal en vez de pagar a taxa prevista sobre o sal comprado.\nEn 8 de maio de 1933, Gandhi comezou un xax\u00fan que durar\u00eda 21 d\u00edas en protesta \u00e1 \"opresi\u00f3n\" brit\u00e1nica contra a India. En Bombai, o d\u00eda 3 de marzo de 1939, Gandhi xaxuou novamente en protesta contra as regras autoritarias e autocr\u00e1ticas para a India.\nA segunda guerra mundial.\nGandhi comezou a pedir cada vez m\u00e1is insistentemente a independencia durante a segunda guerra mundial, a trav\u00e9s dunha campa\u00f1a clamando pola sa\u00edda dos brit\u00e1nicos da India (\"Quit India\", literalmente \"Saian da India\"), que se tornou en pouco tempo o maior movemento pola independencia, ocasionando detenci\u00f3ns en masa e violencia nunha escala in\u00e9dita. Gandhi e os seus partidarios deixaron claro que non apoiar\u00edan a causa brit\u00e1nica na guerra, a non ser que fose garantida \u00e1 India a independencia inmediata. Durante este tempo, el ata mesmo aceptou un fin do seu chamamento \u00e1 non violencia, doutra forma un principio intoc\u00e1bel, alegando que a \"anarqu\u00eda ordenada\" ao redor del era \"peor do que a anarqu\u00eda real\". Foi ent\u00f3n preso en Bombai polas forzas brit\u00e1nicas o 9 de agosto de 1942 e mantido no c\u00e1rcere por dous anos.\nDivisi\u00f3n da India.\nGandhi tivo grande influencia entre as comunidades hind\u00fa e musulm\u00e1 da India. Ad\u00f3itase dicir que el terminaba liortas comunais s\u00f3 coa s\u00faa presenza. Gandhi posicionouse vehementemente contra calquera plan que dividise a India en dous estados, o que efectivamente aconteceu, creando a India -predominantemente hind\u00fa- e o Paquist\u00e1n -predominantemente musulm\u00e1n-. No d\u00eda da transferencia de poder, Gandhi non celebrou a independencia co resto da India sen\u00f3n que, ao contrario, lamentou s\u00f3 a divisi\u00f3n do pa\u00eds en Calcuta.\nGandhi iniciara un xax\u00fan o 13 de xaneiro de 1948 en protesta contra a violencia cometida por indios e paquistan\u00eds. No d\u00eda 20 daquel mes, sufriu un atentado: unha bomba foi lanzada na s\u00faa direcci\u00f3n, mais ningu\u00e9n foi ferido. Non obstante, o d\u00eda 30 de xaneiro de 1948, Gandhi foi asasinado a tiros, en Nova Deli, por Nathuron Godse, un hind\u00fa radical que responsabilizaba a Gandhi polo enfraquecemento do novo goberno ao insistir no pagamento de certas d\u00e9bedas ao Paquist\u00e1n. Godse foi despois xulgado, condenado e enforcado, a pesar de que o \u00faltimo rogo de Gandhi fose precisamente que non se castigase ao seu asasino.\nO corpo do Mahatma foi cremado e as s\u00faas cinzas botadas ao r\u00edo Ganxes.\n\u00c9 significativo sobre a longa busca de Gandhi polo seu deus o feito de que as s\u00faas \u00faltimas palabras foron un mantra popular na concepci\u00f3n hind\u00fa dun deus co\u00f1ecido como Rama: \"Hai Ram!\". Este mantra \u00e9 visto como un sinal de inspiraci\u00f3n tanto para o esp\u00edrito canto para o idealismo pol\u00edtico, relacionado a unha posibilidade de paz na unificaci\u00f3n.\nPrincipios.\nA filosof\u00eda de Gandhi e as s\u00faas ideas sobre o \"satya\" e o \"ahimsa\" foron influenciadas polo Bhagavad Gita e por crenzas hind\u00fas e da relixi\u00f3n xainista. O concepto de 'non violencia' (ahimsa) permaneceu por moito tempo no pensamento relixioso da India e pode ser encontrado en diversas pasaxes de textos hind\u00fas, budistas e xainistas. Gandhi explica a s\u00faa filosof\u00eda como un xeito de vida na s\u00faa autobiograf\u00eda \"A Historia dos meus experimentos coa Verdade\" (\"The Story of my Experiments with Truth\").\nEstritamente vexetariano, escribiu libros sobre o vexetarianismo mentres estudaba dereito en Londres (onde atopou un entusiasta do vexetarianismo, Henry Salt, nos encontros da chamada Sociedade Vexetariana). Ser vexetariano formaba parte das tradici\u00f3ns hind\u00fas e xainistas. A maior\u00eda dos hind\u00fas no estado de Gujarat \u00e9rano, efectivamente. Gandhi experimentou diversos tipos de alimentaci\u00f3n e conclu\u00edu que unha dieta debe ser ser suficiente para satisfacer as necesidades do corpo humano. Xaxuaba moito, e usaba o xax\u00fan frecuentemente como estratexia pol\u00edtica.\nGandhi renunciou ao sexo cando ti\u00f1a 36 anos de idade e a\u00ednda estaba casado, unha decisi\u00f3n que foi profundamente influenciada pola crenza hind\u00fa do \"brachmacharya\", ou pureza espiritual e pr\u00e1ctica, directamente asociada ao celibato. Tam\u00e9n pasaba un d\u00eda da semana en silencio. Absterse de falar, segundo dic\u00eda, tra\u00edalle a paz interior. O silencio ti\u00f1a orixes nas crenzas do \"mouna\" e do \"shanti\". Neses d\u00edas el comunic\u00e1base cos demais s\u00f3 escribindo.\nDespois de retornar \u00e1 India tras exercer como avogado en Sur\u00e1frica, el deixou de usar as roupas que representaban riqueza e \u00e9xito. Pasou a usar un tipo de roupa que acostumaba ser usada polos m\u00e1is pobres entre os indios. Promov\u00eda o uso de roupas feitas na casa (\"khadi\"). Gandhi e os seus seguidores fabricaban artesanalmente os tecidos da propia roupa e usaban eses tecidos na s\u00faas vestiduras; tam\u00e9n incentivaba os outros a faceren iso, o que representaba unha ameaza ao negocio Brit\u00e1nico. A pesar de que os indios estivesen desempregados, en gran parte pola decadencia da industria t\u00e9xtil, eran forzados a comprar roupas feitas en industrias inglesas. Se os indios fixesen as s\u00faas propias roupas, iso arruinar\u00eda a industria t\u00e9xtil Brit\u00e1nica. O tear manual, s\u00edmbolo dese acto de afirmaci\u00f3n, rematar\u00eda sendo incorporado \u00e1 bandeira do Congreso Nacional Indio e \u00e1 propia bandeira india.\nTam\u00e9n estaba contra o sistema convencional de educaci\u00f3n en escolas, preferindo crer que os cativos aprender\u00edan m\u00e1is con seus pais e coa sociedade. En Sur\u00e1frica, Gandhi e outros homes m\u00e1is vellos formaron un grupo de profesores que lles ensinaba directa e libremente aos meni\u00f1os.\nRepresentaci\u00f3ns art\u00edsticas.\nA representaci\u00f3n m\u00e1is famosa da vida de Gandhi \u00e9 o filme \"Gandhi\", de 1982, dirixido por Richard Attenborough e con Ben Kingsley como protagonista. Outro filme que trata da vida de Gandhi, particularmente do seu paso por Sur\u00e1frica, \u00e9 \"The Making of the Mahatma\", dirixido por Shyan Benegal.\nCandidaturas para o Premio Nobel da Paz.\nGandhi nunca recibiu o premio Nobel da Paz, a pesar de ter sido proposto como candidato cinco veces entre 1937 e 1948. D\u00e9cadas despois o erro foi reco\u00f1ecido polo comit\u00e9 organizador do Nobel. Cando o Dalai Lama Tenzin Gyatso recibiu o premio en 1989, o presidente do comit\u00e9 dixo que o premio era \"en parte un tributo \u00e1 memoria de Mahatma Gandhi\". \nO site oficial do premio Nobel ten un artigo sobre iso .\nAo longo da s\u00faa vida, as actividades de Gandhi atraeron todo tipo de comentarios e opini\u00f3ns. Por exemplo, Winston Churchill chegou a chamalo \"faquir marr\u00f3n\" . Por outro lado, Albert Einstein dixo sobre Gandhi que \"as xeraci\u00f3ns por vir ter\u00e1n dificultade en crer que un home como este realmente existiu e cami\u00f1ou sobre a Terra.\""}
{"id": "10018", "revid": "1131", "url": "https://gl.wikipedia.org/wiki?curid=10018", "title": "Ibrahim al-Jaafari", "text": "Ibrahim al-Eshaiker al-Jaafari (en lingua \u00e1rabe \u0627\u0628\u0631\u0627\u0647\u064a\u0645 \u0627\u0644\u0627\u0634\u064a\u0642\u0631 \u0627\u0644\u062c\u0639\u0641\u0631\u064a), nado en Hindiya o 25 de marzo de 1947, \u00e9 un pol\u00edtico iraqu\u00ed.\nTraxectoria.\nFoi nomeado primeiro ministro de Iraq tralas elecci\u00f3ns de xaneiro de 2005. \u00c9 xi\u00edta e previamente fora un dos dous vicepresidentes de Iraq no goberno interino de 2004, \u00e9 o dirixente do Partido Isl\u00e1mico Dawa."}
{"id": "10019", "revid": "23204", "url": "https://gl.wikipedia.org/wiki?curid=10019", "title": "Lingua afitti", "text": "O afitti ou dinik \u00e9 unha lingua nilo-sahariana do Sud\u00e1n.\nDistribuci\u00f3n xeogr\u00e1fica.\nF\u00e1lase ao leste de Jebel ed Dair, no macizo de Nuba, na provincia de Kordof\u00e1n."}
{"id": "10020", "revid": "25871", "url": "https://gl.wikipedia.org/wiki?curid=10020", "title": "Crioulo afro-sem\u00ednola", "text": "O crioulo afro-sem\u00ednola \u00e9 unha lingua crioula de base inglesa falada en Estados Unidos e M\u00e9xico, moi pr\u00f3xima ao gullah.\nDistribuci\u00f3n xeogr\u00e1fica.\nFalada en Bracketville, Texas e en El Nacimiento de los Negros, no municipio de M\u00fazquiz, Coahuila\nFalantes.\nEn M\u00e9xico s\u00f3 o fala a xente maior, e eran 200 falantes en 1990, non hai datos sobre o n\u00famero de falantes en Texas.\nDialectos.\nDist\u00ednguense dous dialectos, o falado en M\u00e9xico influ\u00eddo polo castel\u00e1n e o de Texas.\nHistoria.\nO crioulo afro-sem\u00ednola diverxiu do gullah no s\u00e9culo XVIII, cando un grupo de escravos negros escapou das plantaci\u00f3ns de Carolina do Sur e de Xeorxia cara a Florida espa\u00f1ola, e cruz\u00e1ronse cos sem\u00ednolas, xa como parte da comunidade sem\u00ednola india foron transferidos a Oklahoma despois das Guerras Sem\u00ednolas do s\u00e9culo XIX, nas mediadas do s\u00e9culo XIX marcharon a M\u00e9xico, alg\u00fans volveron aos Estados Unidos a comezos do s\u00e9culo XX"}
{"id": "10023", "revid": "1131", "url": "https://gl.wikipedia.org/wiki?curid=10023", "title": "Uni\u00f3n do Povo Galego", "text": "A Uni\u00f3n do Povo Galego (UPG) \u00e9 un partido autodefinido como \"comunista patri\u00f3tico, porque asume a loita de liberaci\u00f3n nacional\". Ao seu redor f\u00f3ronse aglutinando durante os anos setenta os sectores que logo confluir\u00edan no BNG. Ten 1300 militantes e o seu voceiro dende 1965 \u00e9 \"Terra e Tempo\". O seu secretario xeral \u00e9 N\u00e9stor Rego e dende o XII Congreso Nacional, o posto da presidencia da UPG quedou vacante trala decisi\u00f3n de Bautista \u00c1lvarez de non volver presentarse \u00e1 presidencia, tras ostentar este cargo dende 1977, sendo tam\u00e9n o cofundador da UPG.\nA Uni\u00f3n da Mocidade Galega, constitu\u00edda en 1977, \u00e9 a organizaci\u00f3n xuvenil do partido.\nHistoria.\nPrimeira fundaci\u00f3n.\nEn novembro de 1963 Xos\u00e9 Lu\u00eds M\u00e9ndez Ferr\u00edn, Bautista \u00c1lvarez, Reimundo Pati\u00f1o, Lu\u00eds Gon\u00e7ales Blasco e Xos\u00e9 Antonio Arjona, integrantes do grupo Brais Pinto de Madrid fundaron a Uni\u00f3n do Povo Galego como partido marxista e nacionalista que se integra no Consello da Mocedade no que acaba por dilu\u00edrse.\nRefundaci\u00f3n.\nEn 1964 o grupo maioritario do Consello da Mocedade, af\u00edn a Ram\u00f3n Pi\u00f1eiro, expulsa ao sector esquerdista, que refunda a UPG en Compostela o 25 de xullo de 1964 integrando ao grupo Brais Pinto, antigos militantes da Federaci\u00f3n de Mocedades Galeguistas (Celso Emilio Ferreiro), do PCE (Lu\u00eds Soto) e nacionalistas de esquerda, en total non m\u00e1is de 25 persoas. Nos primeiros dous anos as actividades do partido red\u00facense a contactos espor\u00e1dicos dos seus membros e \u00e1 publicaci\u00f3n da revista \"Terra e Tempo,\" na que aparece no primeiro n\u00famero en 1965 o seu primeiro ideario:\nNun primeiro momento mant\u00e9n li\u00f1as de colaboraci\u00f3n co PCE pero non durou moito tempo transform\u00e1ndose en rivalidade acusando os comunistas de espa\u00f1olismo. A oposici\u00f3n \u00e1 construci\u00f3n do encoro de Castrelo de Mi\u00f1o (1966) constitu\u00eda a primeira actuaci\u00f3n p\u00fablica importante da UPG. Nestes primeiros anos a UPG contaba con tres n\u00facleos de militantes, o de Vigo no que Xos\u00e9 Lu\u00eds M\u00e9ndez Ferr\u00edn era a figura principal, o de Madrid no que salientaba Bautista \u00c1lvarez e o americano con Lu\u00eds Soto como a s\u00faa principal figura. Tam\u00e9n se foi artellando a partir de 1966 un grupo de estudantes na Universidade de Santiago de Compostela encabezado por Xes\u00fas Sanxo\u00e1s que conseguiu ter certa presenza nos acontecementos de 1968 na universidade galega. En 1967 aumentan as acci\u00f3ns da UPG, con pintadas na r\u00faa, distribuci\u00f3n de adhesivos con lemas como \"Libertade para Galicia\" e \"Por unha Galiza ceibe e socialista\" e a convocatoria para o 25 de xullo de 1968 do D\u00eda da Patria Galega por primeira vez dende a Guerra Civil. Ao tempo a UPG consegue unha forte influencia no seo das asociaci\u00f3ns culturais que proliferan por todo o pa\u00eds tras da entrada en vigor da lei de asociaci\u00f3ns en 1966.\nA li\u00f1a ideol\u00f3xica estivo moi influ\u00edda polos movementos de liberaci\u00f3n nacional do Terceiro Mundo.\nEn 1971 a expulsi\u00f3n de Xos\u00e9 Torres e os seus seguidores, que se uniron ao Movemento Comunista, deixou a organizaci\u00f3n case sen militantes en Ferrol e Santiago. Vigo converteuse no principal n\u00facleo dunha organizaci\u00f3n que nese momento non superaba os 50 militantes, reforzando a s\u00faa primac\u00eda cando Galicia Socialista, na cal estaba Camilo Nogueira, se integrou na UPG. A partir de 1971 aumentan os intentos de espallar a organizaci\u00f3n no medio rural, Ram\u00f3n Mu\u00f1iz membro do comit\u00e9 central ser\u00e1 clave nesta estratexia que dar\u00e1 orixe m\u00e1is adiante \u00e1s Comisi\u00f3ns Labregas (CC.LL.).\nExpansi\u00f3n.\nNon ser\u00e1 ata a formaci\u00f3n de ERGA (Estudantes Revolucionarios Galegos) por parte de Manuel Mera en 1972 cando a UPG comece a aumentar a s\u00faa base social, ao que lle segue na primavera de 1973 a formaci\u00f3n da Fronte Obreira da UPG dirixida por Moncho Reboiras e ao ano seguinte Comisi\u00f3ns Labregas.\nNo marco das relaci\u00f3ns que establece con outros partidos nacionalistas europeos asina en febreiro de 1972 coa Uni\u00f3n Democr\u00e1tica Bretoa e o Movemento Republicano Irland\u00e9s (do que formaban parte o IRA e o Sinn Fein) a Carta de Brest, no que se defend\u00eda o dereito \u00e1 autodeterminaci\u00f3n dos pobos europeos para formar unha futura Europa Socialista dos Pobos, ao documento sum\u00e1ronse posteriormente HHerriko Alderdi Sozialista Iraultzailea (HASI), Cymru Goch, PSAN(p), Esquerra Catalana dels Traballadors, Su Populu Sardu e Loita Occitana. Tam\u00e9n desenvolve os contactos que vi\u00f1a mantendo despois de 25 de abril de 1974 con forzas da extrema esquerda portuguesa favorables \u00e1 toma armada do poder como a LUAR, Partido Revolucionario do Proletariado ou o Movemento das Forzas Armadas. Como consecuencia da pol\u00edtica de pactos que segu\u00eda a UPG, un sector encabezado por Manuel Mera e que ti\u00f1a detr\u00e1s ao comit\u00e9 local de Santiago deixa o partido, a\u00ednda que a maior\u00eda regresou pouco despois.\nDesde 1970 hab\u00eda voces dentro do partido que falaban da necesidade dunha fase armada no marco da revoluci\u00f3n nacional-popular e co apoio de ETA (p-m) a UPG formou unha Fronte Armada (de non m\u00e1is de 10 persoas) co que realizou alg\u00fans atracos, pero en agosto de 1975 a polic\u00eda matou a Moncho Reboiras e detivo 4 membros do grupo armado.\nTransici\u00f3n.\nA direcci\u00f3n do partido pasou provisionalmente a Portugal e a\u00ednda que se realizaron a\u00ednda alg\u00fans actos conxuntos con ETA a UPG deixou de realizar acci\u00f3ns armadas dando prioridade \u00e1 acci\u00f3n pol\u00edtica para o que apoia \u00e1 AN-PG que se presenta publicamente en xaneiro de 1976 e que ti\u00f1a obxectivo a formaci\u00f3n dun goberno galego provisional tras conseguir o poder. Ao tempo, tam\u00e9n en xaneiro de 1976 pola iniciativa da UPG f\u00f3rmase o Consello de Forzas Pol\u00edticas Galegas, no que estaban o PSG, PGSD e a UPG, en abril de 1976 publican as Bases constitucionais, no que se recoll\u00eda o dereito \u00e1 autodeterminaci\u00f3n de Galicia, e m\u00e1is tarde entran o Partido Carlista e o MCG. En novembro o CFPG entra en crise tras a inclusi\u00f3n do Movemento Comunista que se negaba a que os seus membros deixasen CCOO para ingresar no Sindicato Obreiro Galego como lle ped\u00eda a UPG, polo que esta e o PGSD marchan do Consello.\nPara concorrer \u00e1s primeiras elecci\u00f3ns democr\u00e1ticas, en 1977, a UPG artellou unha fronte nacionalista, BN-PG, que integraban a UPG e a AN-PG, que a\u00ednda estaban sen legalizar. Tras as elecci\u00f3ns esc\u00edndese o sector encabezado por Camilo Nogueira que formou o Partido Obreiro Galego, antes sa\u00edra o sector que deu orixe \u00e1 UPG-li\u00f1a proletaria. En agosto de 1977 a UPG celebrou o seu I Congreso. Neste conclave defin\u00edronse os seus estatutos e elixiuse a Elvira Souto como secretaria xeral e Bautista \u00c1lvarez como presidente. \nEn xullo de 1978, trala dimisi\u00f3n da secretaria xeral, asumiu o cargo Pedro Luaces. Ese mesmo mes, ao abeiro da Lei para a Reforma Pol\u00edtica, a organizaci\u00f3n foi legalizada. \nEntre abril e maio de 1981 a UPG vive unha crise interna entre os partidarios de profesionalizar e dar m\u00e1is peso ao BN-PG, o sector minoritario, e aqueles que se opu\u00f1an, o sector maioritario. A crise rematou coa expulsi\u00f3n do sector minoritario, pero maioritario en Vigo, encabezado por Francisco Garc\u00eda Montes, secretario xeral da INTG; Bernardo Fern\u00e1ndez Requeixo, secretario xeral de CCLL e Agust\u00edn Malvido, pouco despois, en xullo, dimite o secretario xeral, Pedro Luaces, substitu\u00eddo de xeito provisorio por Francisco Rodr\u00edguez. Logo destes enfrontamentos a UPG vira cara a esquerda e deu apoio a campa\u00f1as a favor dos presos de ETA, aumentou as s\u00faas relaci\u00f3ns con HB e foi protagonista de actos conxuntos co Partido Comunista-Reconstitu\u00eddo pero ao tempo abandonou as teses de partido \u00fanico para Galicia. En febreiro de 1982 marchou o sector m\u00e1is \u00e1 dereita da UPG encabezado por Pedro Luaces (exsecretario xeral) e forte en Lugo. Tras a vitoria do PSOE nas elecci\u00f3ns xerais de 1982 a UPG mostrouse contrario a calquera colaboraci\u00f3n, xa que v\u00eda ao goberno socialista como a cara amable do capitalismo, neste ambiente en decembro de 1983 Mariano Abalo foi elixido secretario xeral da UPG.\nAceptaci\u00f3n das instituci\u00f3ns.\nEn 1986 a UPG e o BNG aceptan participar nas instituci\u00f3ns, levando a Xos\u00e9 Manuel Beiras ao parlamento, e prometer a Constituci\u00f3n, o que leva \u00e1 escisi\u00f3n en xullo de 1986 de 13 membros do Comit\u00e9 Central e unhas ducias de militantes que fundan o PCLN, entre os escindidos estaban Mariano Abalo, Xan Carballo e Ramiro Oubi\u00f1a. Tradicionalmente, tense admitido que a UPG era o partido maioritario dentro do BNG, posto que este \u00e9 en realidade unha fronte de partidos. Pasa tam\u00e9n por ter a militancia m\u00e1is disciplinada da formaci\u00f3n, de maneira que a UPG ten sido acusada de dirixismo dentro do BNG, monopolizando as s\u00faas decisi\u00f3ns pol\u00edticas e os cargos p\u00fablicos. Neste sentido, a UPG foi criticada duramente por non ter facilitado acordos dentro do BNG que permitisen evitar a fractura da fronte tralo Congreso de Amio de 2012. Con todo, non foi at\u00e9 2016 que unha persoa militante da UPG, Ana Pont\u00f3n, asumiu os m\u00e1is altos cargos dentro da formaci\u00f3n nacionalista ao asumir a portavoc\u00eda nacional do BNG e a candidatura \u00e1 Xunta de Galicia, no 2016. Con anterioridade, e coa idea de facilitar a convinvencia dos distintos partidos dentro do BNG, os membros m\u00e1is destacado da UPG evitaran asumir estes cargos.\nDe entre a militancia da UPG desde a s\u00faa legalizaci\u00f3n cabe destacar as figuras de Bautista \u00c1lvarez, Francisco Rodr\u00edguez e a propia Ana Pont\u00f3n. O primeiro foi presidente da organizaci\u00f3n entre 1978 e 2008, cargo que compatibilizou coas s\u00faas responsabilidades como deputado do Parlamento de Galicia en representaci\u00f3n do BNG. Francisco Rodr\u00edguez, pola s\u00faa parte, foi Secretario Xeral da organizaci\u00f3n entre 2008 e 2012. Con anterioridade, sendo membro do Comit\u00e9 Central da UPG, representara ao BNG no Congreso dos Deputados entre 1996 e 2008."}
{"id": "10026", "revid": "85894", "url": "https://gl.wikipedia.org/wiki?curid=10026", "title": "Lugares de Pontedeva", "text": "Galicia \u2192 Parroquias de Galicia \u2192 Lugares de Galicia \u2192 Lugares de Pontedeva"}
{"id": "10035", "revid": "89787", "url": "https://gl.wikipedia.org/wiki?curid=10035", "title": "Laos", "text": "Laos (en lao: \u0ea5\u0eb2\u0ea7 L\u0101w), oficialmente Rep\u00fablica Democr\u00e1tica Popular Lao,(en Lao: \u0eaa\u0eb2\u0e97\u0eb2\u0ea5\u0eb0\u0e99\u0eb0\u0ea5\u0eb1\u0e94 \u0e9b\u0eb0\u0e8a\u0eb2\u0e97\u0eb4\u0e9b\u0eb0\u0ec4\u0e95 \u0e9b\u0eb0\u0e8a\u0eb2\u0e8a\u0ebb\u0e99\u0ea5\u0eb2\u0ea7, Sathalanalat Paxathipatai Paxaxon Lao) \u00e9 un pa\u00eds sen sa\u00edda \u00f3 mar do Sueste asi\u00e1tico. Limita \u00f3 norte con China e Myanmar, \u00f3 leste con Vietnam, \u00f3 oeste con Tailandia e \u00f3 sur con Camboxa.\nSubdivisi\u00f3ns.\nLaos div\u00eddese en 16 provincias (\"kang\"), un municipio (\"nakon del kumpang\") e unha \u201czona especial\u201d (\"khetphiset\"):\n\u00c1 s\u00faa vez, as distintas provincias e o municipio e a \"zona especial\" div\u00eddense en distritos (\"muang\") e aldeas (\"baan\").\nXeograf\u00eda.\nOs r\u00edos m\u00e1is importantes do Laos son o Mekong, o Kong e o Kading. Exporta madeira, enerx\u00eda el\u00e9ctrica, caf\u00e9 e esta\u00f1o.\nPoboaci\u00f3n: 6\u00a0068\u00a0117 (xullo 2004).\nCapital: Vientiane.\nEsperanza de vida: 54 anos.\nIdiomas: Lao. franc\u00e9s (non oficial).\nAlfabetizaci\u00f3n: 66,4% (2002).\nRelixi\u00f3n: budistas 57,1%, relixi\u00f3ns tribais 32,9%, non relixiosos 6,4 %, musulm\u00e1ns 1%, cat\u00f3licos 0,8%, protestantes 0,2%, outros 1,6%.\nPartidos Pol\u00edticos: Partido Revolucionario Popular de Laos (outra actividade pol\u00edtica \u00e9 perseguida pola lei)."}
{"id": "10036", "revid": "839", "url": "https://gl.wikipedia.org/wiki?curid=10036", "title": "Ariel Sharon", "text": "Ariel Sharon (hebreo: \u05d0\u05e8\u05d9\u05d0\u05dc \u05e9\u05e8\u05d5\u05df, nome de nacemento: Ariel Scheinermann), nado en Kfar Malal o 26 de febreiro de 1928 e finado o 11 de xaneiro de 2014, foi un pol\u00edtico israel\u00ed.\nTraxectoria.\nFoi membro da Haganah. En marzo de 2001 foi elixido primeiro ministro do seu pa\u00eds. Sharon foi un dos l\u00edderes hist\u00f3ricos do Likud; o 21 de novembro de 2005 deixou este partido e fundou o Kadima. Foi acusado de ser o responsable dos masacres de Sabra e Shatila, no L\u00edbano.\nO 4 de xaneiro de 2006 sufriu unha hemorraxia cerebral e foi declarado incapacitado temporalmente para exercer os seus poderes, substitu\u00edndoo o seu viceprimeiro ministro, Ehud Olmert, quen definitivamente asumiu o posto o 14 de abril.\nEnfermidade e morte.\nO 18 de decembro de 2005, sufriu unha reca\u00edda por un leve infarto cerebral. Dous d\u00edas despois recuperouse, e a\u00ednda que cunha serie de restrici\u00f3ns m\u00e9dicas volveu aos seus labores diarios. O 4 de xaneiro de 2006, s\u00f3 d\u00edas m\u00e1is tarde da s\u00faa primeira reca\u00edda, Shar\u00f3n sufriu unha grave hemorraxia cerebral mentres descansaba na s\u00faa residencia no Deserto do N\u00e9guev. Atend\u00e9uselle por varias semanas no Hospital Hadasa da cidade de Xerusal\u00e9n. Shar\u00f3n permanece en coma profundo e en virtual estado vexetativo desde ent\u00f3n.\nMeses m\u00e1is tarde, foi trasladado desde o Hospital Hadasa, a outro centro m\u00e9dico situado na cidade de Tel-Aviv. Tras meses sen novidades sobre a s\u00faa sa\u00fade, o 23 de xullo de 2006 informouse, desde o Hospital Tel-Hashomer de Tel-Aviv, que o seu estado de sa\u00fade empeorara a ra\u00edz dunha insuficiencia renal.\nNovamente, o 14 de agosto de 2006 volveuse a informar desde o Hospital Tel-Hashomer, que o estado de sa\u00fade de Shar\u00f3n empeorara. Nesta ocasi\u00f3n informouse que Shar\u00f3n sufr\u00eda dunha dobre pneumon\u00eda, e que a s\u00faa vida corr\u00eda grave perigo.\nO 3 de novembro de 2006, volveuse a informar que Sharon recaera novamente. Nesta ocasi\u00f3n, foi por unha infecci\u00f3n que atacou ao coraz\u00f3n.Morreu o 11 de xaneiro de 2014 despois de pasar oito anos en coma."}
{"id": "10037", "revid": "23204", "url": "https://gl.wikipedia.org/wiki?curid=10037", "title": "G\u00fciana Francesa", "text": "A G\u00fciana Francesa (en franc\u00e9s: \"Guyane\") \u00e9 un departamento de ultramar de Francia xunto \u00e1 costa do mar Caribe, en Am\u00e9rica do Sur. Limitada ao norte co oc\u00e9ano Atl\u00e1ntico, ao leste e sur co Brasil e ao oeste co Suriname.\nA s\u00faa \u00e1rea \u00e9 de 90.000\u00a0km\u00b2, e conta con 191.309 habitantes (xullo 2004). A s\u00faa capital \u00e9 Caiena. O idioma oficial \u00e9 o franc\u00e9s, a\u00ednda que tam\u00e9n se fala o patois.\nNeste territorio, a Axencia Espacial Europea ten o Centro de lanzamento de Kourou, sede dos cohetes Ariane."}
{"id": "10038", "revid": "1410", "url": "https://gl.wikipedia.org/wiki?curid=10038", "title": "Junichiro Koizumi", "text": "Jun'ichir\u014d Koizumi (\u5c0f\u6cc9 \u7d14\u4e00\u90ce, nado o 8 de xaneiro de 1942 en Yokosuka na prefectura de Kanagawa). Foi primeiro ministro do Xap\u00f3n dende o 26 de abril de 2001 at\u00e9 o 26 de setembro de 2006. Pertence ao Partido Liberal Democr\u00e1tico."}
{"id": "10039", "revid": "56817", "url": "https://gl.wikipedia.org/wiki?curid=10039", "title": "Adnan Badran", "text": "Adnan Badran (en ) nado o 15 de decembro de 1935, foi primeiro ministro de Xordania dende o 7 de abril de 2005 at\u00e9 o 28 de novembro de 2005. Irm\u00e1n do varias veces primeiro ministro Mudar Badran."}
{"id": "10040", "revid": "839", "url": "https://gl.wikipedia.org/wiki?curid=10040", "title": "Saba al-Ahmad al-Xabir al-Saba", "text": "Saba al-Ahmad al-Xabir al-Saba (en ), nado en 1929 e finado o 29 de setembro de 2020, foi o emir de Kuwait dende o 29 de xaneiro de 2006 ata a s\u00faa morte.\nTraxectoria.\nFoi primeiro ministro de Kuwait de 2003 a 2006. \u00c9 o irm\u00e1n do Emir anterior, Jaber Al Ahmad Al Jaber Al Sabah, quen o nomeou Primeiro ministro en xullo de 2003, en substituci\u00f3n do Pr\u00edncipe Saad al-Abdallah al-Salim Al Sabah. Anteriormente fora Ministro de Relaci\u00f3ns Exteriores durante corenta anos (1963-2003)."}
{"id": "10042", "revid": "88215", "url": "https://gl.wikipedia.org/wiki?curid=10042", "title": "Bougnang Vorachit", "text": "Boungnang Vorachith, nado en Savannakhet, Laos, o 15 de agosto de 1937, \u00e9 o presidente de Laos dende o 20 de abril de 2016. Anteriormente foi primeiro ministro dende marzo de 2001, e vicepresidente dende 2006, cando Bouasone Bouphavanh asumiu o posto de primeiro ministro.\nPertence ao Partido Popular Revolucionario de Laos."}
{"id": "10043", "revid": "88215", "url": "https://gl.wikipedia.org/wiki?curid=10043", "title": "Naxib Miqati", "text": "Naxib Asmi Miqati (en ), nado o 24 de novembro de 1955, \u00e9 un multimillonario home de negocios e pol\u00edtico liban\u00e9s, primeiro ministro do L\u00edbano dende 2021. \u00c9 a terceira vez que ocupa o cargo, pois xa o fixera en 2005 e entre 2011 e 2014."}
{"id": "10044", "revid": "55340", "url": "https://gl.wikipedia.org/wiki?curid=10044", "title": "Abdullah Ahmad Badawi", "text": "Abdullah bin Haji Ahmad Badawi, nado en Bayan Lepas o 26 de novembro de 1939, \u00e9 un pol\u00edtico de Malaisia, Primeiro ministro do seu pa\u00eds dende o 31 de outubro de 2003. Pertence \u00e1 UMNO."}
{"id": "10045", "revid": "137737", "url": "https://gl.wikipedia.org/wiki?curid=10045", "title": "Tsakhiagiin Elbegdorj", "text": "Tsakhiagiin Elbegdorj (), nado o 30 de marzo de 1963, \u00e9 o cuarto e actual Presidente de Mongolia. Elbegdorj \u00e9 un especialista nos mercados emerxentes e foi un dos arquitectos da democracia en Mongolia, unha naci\u00f3n de Asia central situada entre Rusia e a China. Elbegdorj foi elixido por vez primeira Presidente de Mongolia no 2009, e na actualidade est\u00e1 exercendo o seu segundo mandato. Con anterioridade, serviu por d\u00faas veces como Primeiro Ministro de Mongolia, como Vicepresidente do Parlamento de Mongolia e como membro do parlamento por catro veces. Elbegdorj foi un dos principais l\u00edderes da Revoluci\u00f3n democr\u00e1tica de 1990 en Mongolia, que rematou con 70 anos de goberno comunista no pa\u00eds, e colaborou na redacci\u00f3n da Constituci\u00f3n de 1992, que garante a democracia e a econom\u00eda de libre mercado. Elbegdorj foi cualificado polos seus partidarios como un \"Loitador pola liberdade\" e o \"Pardal Dourado da Democracia\", facendo alusi\u00f3n \u00f3 paxaro que chega coa primavera despois dun duro e longo inverno.\nElbegdorj \u00e9 fundador do xornal \"Ardchilal\" (en galego \"Democracia\"), o primeiro xornal independente do pa\u00eds, e axudou a establecer a primeira estaci\u00f3n de televisi\u00f3n independente de Mongolia."}
{"id": "10047", "revid": "5863", "url": "https://gl.wikipedia.org/wiki?curid=10047", "title": "Asociaci\u00f3n Regionalista Gallega", "text": "A Asociaci\u00f3n Regionalista Gallega, foi unha organizaci\u00f3n pol\u00edtica rexionalista galega activa entre 1890 e 1892.\nTraxectoria.\nEn novembro de 1890 constitu\u00eduse en Santiago de Compostela o Comit\u00e9 Central Regionalista presidido polo liberal Manuel Murgu\u00eda, a\u00ednda que a maior\u00eda dos seus membros vi\u00f1an do tradicionalismo, entre eles Alfredo Bra\u00f1as, Salvador Cabeza de Le\u00f3n, Jos\u00e9 Tarr\u00edo Garc\u00eda e Juan Barcia Caballero. En 1891 f\u00f3rmanse comit\u00e9s locais, baixo o nome xa de Asociaci\u00f3n Regionalista Gallega, en Lugo, A Coru\u00f1a, Ourense, Pontevedra, Vigo e Tui. En total non chegou a moito m\u00e1is de 50 asociados, a\u00ednda que nas elecci\u00f3ns municipais de Santiago Jos\u00e9 Tarr\u00edo e Cabeza de Le\u00f3n sa\u00edron elixidos concelleiros.\n\"La Patria Gallega\" (1891-1892) foi o seu \u00f3rgano oficial, dirixido por Murgu\u00eda, e no que Bra\u00f1as escribiu artigos importantes para a evoluci\u00f3n posterior do rexionalismo. En 1893 apareceu \"El Regionalista\", de curta duraci\u00f3n. A Asociaci\u00f3n Regionalista Gallega mantivo contactos cos rexionalistas catal\u00e1ns a trav\u00e9s de Murgu\u00eda, que participou nos Jocs Florals de Barcelona de 1890 e colaborou en \"La Espa\u00f1a Regional\" de Barcelona.\nEntre as actuaci\u00f3ns da ARG destaca a organizaci\u00f3n dos Xogos Florais de Tui en 1891, nos que Bra\u00f1as e Murgu\u00eda empregaron o galego por vez primeira nun acto p\u00fablico e a participaci\u00f3n na Xunta de Defensa de Galicia que se opu\u00f1a ao traslado da capitan\u00eda militar f\u00f3ra de Galicia.\nAs diferenzas entre tradicionalistas e liberais impediu a consolidaci\u00f3n da organizaci\u00f3n, a\u00ednda que foi un chanzo moi importante na formaci\u00f3n dun sentimento nacional galego, ao ser a primeira organizaci\u00f3n pol\u00edtica rexionalista de Galicia."}
{"id": "10048", "revid": "65337", "url": "https://gl.wikipedia.org/wiki?curid=10048", "title": "Soe Win", "text": "O Xeneral Soe Win, en birmano \u1005\u102d\u102f\u1038\u101d\u1004\u103a\u1038, nado o 10 de maio de 1947 e finado o 12 de outubro de 2007, foi o primeiro ministro de Myanmar dende o 19 de outubro de 2004 at\u00e9 2007.\nEra co\u00f1ecido polos disidentes birmanos como o \"carniceiro de Depayin\" polo seu papel como cabeza pensante do Masacre de Depayin en 2003, onde 70 partidarios da Liga Nacional para a Democracia foron asasinados."}
{"id": "10049", "revid": "88215", "url": "https://gl.wikipedia.org/wiki?curid=10049", "title": "Pak Pong-ju", "text": "Pak Pong Ju (chosongul: \ubc15\ubd09\uc8fc; hanja: \u6734\u9cf3\u67f1 ou \u6734\u5949\u73e0 romanizaci\u00f3n actualizada Bak Bongju), nado en Hamgyong do Norte o 24 de outubro de 1939, \u00e9 un pol\u00edtico de Corea do Norte.\nFoi Primeiro ministro do seu pa\u00eds entre setembro de 2003 e abril de 2007, e dende abril de 2013 a abril de 2019. Previamente fora ministro da industria qu\u00edmica."}
{"id": "10053", "revid": "47401", "url": "https://gl.wikipedia.org/wiki?curid=10053", "title": "Malpica", "text": "O top\u00f3nimo galego Malpica pode referirse a:"}
{"id": "10055", "revid": "6560352", "url": "https://gl.wikipedia.org/wiki?curid=10055", "title": "Europa Occidental", "text": "A diferenza que se fai de Europa occidental fronte a Europa oriental (ou mesmo central), \u00e9 m\u00e1is por motivos culturais e hist\u00f3ricos que propiamente xeogr\u00e1ficos (como acontece con outras rexi\u00f3ns).\nBasicamente, os estados de Europa occidental comparten a tradici\u00f3n do anhelo democr\u00e1tico dende a Revoluci\u00f3n francesa (1789) e posterior invasi\u00f3n napole\u00f3nica. Durante a primeira guerra mundial, eran estados occidentais os que defend\u00edan a v\u00eda democr\u00e1tica (Reino Unido, Francia, Benelux...) fronte \u00e1s pol\u00edticas imperiais (Imperio Alem\u00e1n, Imperio Austroh\u00fangaro). Durante a Guerra fr\u00eda, as naci\u00f3ns de Europa occidental distingu\u00edanse pola defensa da democracia e a econom\u00eda de mercado fronte os sistemas de partido \u00fanico e r\u00e9xime econ\u00f3mico socialista de Europa oriental. Durante esta \u00e9poca (1948-1989) o pano de aceiro -fortemente militarizado- divid\u00eda o contienente europeo por Alema\u00f1a, Austria e Finlandia.\nActualmente os lindes de Europa occidental tenden a diluirse trala incorporaci\u00f3n \u00e1 OTAN de vellos pa\u00edses comunistas e a ampliaci\u00f3n da Uni\u00f3n Europea. De feito, xa est\u00e1n na \u00f3rbita occidental Grecia, Turqu\u00eda, Malta, Chipre, pa\u00edses b\u00e1lticos, Hungr\u00eda, Polonia, Rep. Checa, Eslovaquia e Eslovenia. Todos eles con excelentes relaci\u00f3ns cos Estados Unidos e o Canad\u00e1 e intricados lazos econ\u00f3micos e pol\u00edticos cos veci\u00f1os do oeste a\u00ednda que moitos non te\u00f1en tanto en com\u00fan como os pa\u00edses hist\u00f3ricos da Europa occidental.\nCompo\u00f1en Europa occidental:"}
{"id": "10056", "revid": "15490", "url": "https://gl.wikipedia.org/wiki?curid=10056", "title": "C\u00e1ucaso", "text": "A rexi\u00f3n do C\u00e1ucaso at\u00f3pase en Asia occidental, entre o mar Negro e o mar Caspio. Hoxe compo\u00f1en esta rexi\u00f3n as rep\u00fablicas independentes de Xeorxia, Armenia e Acerbaix\u00e1n, con Rusia \u00f3 norte e Turqu\u00eda e Ir\u00e1n \u00f3 sur. No entanto, son numerosas as naci\u00f3ns que viven dentro destes estados, moitas delas en territorios con grandes autogobernos, noutros casos con azos de alcanza-la independencia, o que fai desta rexi\u00f3n un punto quente de violencia a nivel mundial.\nA cordilleira do C\u00e1ucaso na que se asentan Xeorxia, Acerbaix\u00e1n e Armenia acot\u00edo \u00e9 chamada Transcaucasia; hai maior intrincamento ling\u00fc\u00edstico e cultural na zona norte dependente da Federaci\u00f3n rusa.\n\u00c1 parte dos mencionados pa\u00edses, existen estoutras naci\u00f3ns non independentes:\nAs\u00ed mesmo existen numerosas minor\u00edas entre as que se poden inclu\u00edr: cumuquios, avaros, t\u00e1taros, bielorrusos, alem\u00e1ns, ucra\u00ednos, e naturalmente rusos, que son unha importante minor\u00eda en todas estas rep\u00fablicas ex-sovi\u00e9ticas. No sur, sobre todo en Armenia, hai importantes grupos de presi\u00f3n turcom\u00e1ns, iranianos, curdos e \u00e1rabes."}
{"id": "10057", "revid": "98629", "url": "https://gl.wikipedia.org/wiki?curid=10057", "title": "Balc\u00e1ns", "text": "Os Balc\u00e1ns \u00e9 o nome hist\u00f3rico e xeogr\u00e1fico que se usa para designar o sueste de Europa. A rexi\u00f3n ten unha superficie total de 550\u00a0000\u00a0km\u00b2 e unha poboaci\u00f3n de preto de 53 mill\u00f3ns de habitantes. Presenta unha orograf\u00eda de abrupta. De feito, a rexi\u00f3n toma o nome da cordilleira dos Balc\u00e1ns, que se estende desde o centro de Bulgaria at\u00e9 o leste de Serbia, no seu l\u00edmite occidental, e at\u00e9 o mar Negro pola parte oriental.\nPor outra parte conforma unha pen\u00ednsula que, a\u00ednda non respondendo ao modelo cl\u00e1sico de pen\u00ednsula, xa que non est\u00e1 unida ao continente europeo por medio dun istmo, \u00e9 unha denominaci\u00f3n aceptada para designar a rexi\u00f3n, que tam\u00e9n se co\u00f1ece como a pen\u00ednsula Balc\u00e1nica ou pen\u00ednsula dos Balc\u00e1ns.\nO sueste de Europa.\nA causa das connotaci\u00f3ns negativas do termo \"Balc\u00e1ns\" (debido \u00e1s guerras dos Balc\u00e1ns do s\u00e9culo XX), frecuentemente \u00fasase o termo Sueste de Europa. A utilizaci\u00f3n deste termo est\u00e1 crecendo d\u00eda a d\u00eda e, as\u00ed, encontramos unha iniciativa da Uni\u00f3n Europea do ano 1999 denominada \"Pacto de estabilidade para o Sueste de Europa\", e o diario electr\u00f3nico \"Balkan Times\" cambiou o ano 2003 o seu nome polo de \"Southeast European Times\".\nO uso deste termo para designar a pen\u00ednsula Balc\u00e1nica (e non m\u00e1is que esta \u00e1rea) tecnicamente ignora a presenza xeogr\u00e1fica de Roman\u00eda e Ucra\u00edna, que tam\u00e9n est\u00e1n situades no sueste do continente europeo.\nFronteiras.\nA fronteira norte da pen\u00ednsula Balc\u00e1nica xeralmente se considera que est\u00e1 definida pola li\u00f1a formada polos r\u00edos Danubio, Sava e Kupa.\nOs mares Adri\u00e1tico, X\u00f3nico, Exeo e Negro lim\u00edtana polo oeste, suroeste, sueste e leste, respectivamente.\nHistoria.\nOs pa\u00edses que compo\u00f1en a rexi\u00f3n comparten gran parte da s\u00faa historia. As\u00ed, foron parte do Imperio romano de oriente, logo do Imperio bizantino, despois do Imperio otom\u00e1n e finalmente viviuse al\u00f3 unha nova explosi\u00f3n nacionalista \u00f3 desaparecer Iugoslavia como pa\u00eds, na derradeira d\u00e9cada do s\u00e9culo XX.\nA complicada situaci\u00f3n que se viviu no lugar dende o s\u00e9culo XIX, e maiormente na segunda metade do vinte, deu orixe ao termo balcanizaci\u00f3n, que se extrapola na xeopol\u00edtica para definir a rotura dun estado de xeito violento, ou na inform\u00e1tica para definir, por exemplo, a subdivisi\u00f3n de Internet en enclaves separados.\nComposici\u00f3n pol\u00edtica actual.\nOs pa\u00edses que se asocian coa zona dos Balc\u00e1ns xeralmente son os seguintes:\nAdemais, frecuentemente incl\u00faense tam\u00e9n na lista:\nAlgunhas rexi\u00f3ns dos pa\u00edses inclu\u00eddos nesta lista como estados balc\u00e1nicos poden ser, nalg\u00fans aspectos, moi diferentes \u00e1 rexi\u00f3n balc\u00e1nica en xeral e, xa que logo, frecuentemente alg\u00fans pa\u00edses da periferia desta gran rexi\u00f3n prefiren que non se lles chame \"pa\u00edses balc\u00e1nicos\". \u00c9 o caso de Roman\u00eda e Eslovenia, pero tam\u00e9n, \u00e1s veces, de Croacia e Grecia.\nActualmente forman parte dos Balc\u00e1ns os seguintes pa\u00edses:\nPa\u00edses relacionados.\nOutros pa\u00edses non inclu\u00eddos na rexi\u00f3n balc\u00e1nica, pero que te\u00f1en ou tiveron un papel importante na s\u00faa cultura, historia e na s\u00faa situaci\u00f3n xeopol\u00edtica, son os seguintes:"}
{"id": "10058", "revid": "1131", "url": "https://gl.wikipedia.org/wiki?curid=10058", "title": "\u00c1frica central", "text": "\u00c1frica central \u00e9 unha gran rexi\u00f3n africana situada \u00f3 leste do golfo da Guinea e \u00f3 oeste do Gran Val do Rift, \u00f3 sur do deserto do S\u00e1hara. Est\u00e1 dominada polo r\u00edo Congo e os seus afluentes que xunto co clima tropical fan da rexi\u00f3n unha das m\u00e1is ricas bioloxicamente do mundo xunto co Amazonas.\nCompo\u00f1en \u00c1frica central os seguintes pa\u00edses:\nDe cando en vez tam\u00e9n son considerados centroafricanos Angola, Burundi, Camer\u00fan, Guinea Ecuatorial, Gab\u00f3n, Rep\u00fablica do Congo, Ruanda, San Tom\u00e9 e Pr\u00edncipe e Zambia."}
{"id": "10059", "revid": "25871", "url": "https://gl.wikipedia.org/wiki?curid=10059", "title": "Extremo Oriente", "text": "Forman parte do Extremo oriente as seguintes naci\u00f3ns:\nTodas elas te\u00f1en en com\u00fan lazos hist\u00f3ricos como ter nalg\u00fan momento das s\u00faas historias a graf\u00eda chinesa. Na pen\u00ednsula de Corea cohabitan dous estados que forman unha mesma naci\u00f3n, pero que xurdiron trala Guerra de Corea. Taiw\u00e1n formouse tralo triunfo mao\u00edsta na China continental (1949). Tanto China como Corea do Norte son estados comunistas. Os outros tres te\u00f1en econom\u00edas de mercado e \u00edndices de desenvolvemento e riqueza moi superiores \u00f3s dos estados veci\u00f1os."}
{"id": "10061", "revid": "23204", "url": "https://gl.wikipedia.org/wiki?curid=10061", "title": "Shaukat Aziz", "text": "Shaukat Aziz, nado en Karachi o 6 de marzo de 1949, \u00e9 un pol\u00edtico paquistan\u00ed, primeiro ministro do seu pa\u00eds do 28 de agosto de 2004 ao 16 de novembro de 2007.\nTraxectoria.\nEstudou no instituto St. Patrick's de Karachi, e acadou o grao en ciencias no Gordon College de Rawalpindi en 1967. En 1969 obtivo o MBA e empezou a traballar en Citibank, inclu\u00edndo filiais e bancos asociados noutros pa\u00edses, e tam\u00e9n traballou en organizaci\u00f3ns non gobernamentais. En 1999 foi nomeado ministro de finanzas en 1999.\nFoi o primeiro primeiro ministro que logrou cumprir todo o seu mandato."}
{"id": "10062", "revid": "1987", "url": "https://gl.wikipedia.org/wiki?curid=10062", "title": "Lee Hsien Loong", "text": "Lee Hsien Loong (Hanzi: \u674e\u663e\u9f99/\u674e\u986f\u9f8d;), nado o 10 de febreiro de 1952, \u00e9 o Primeiro ministro de Singapur dende o 12 de agosto de 2004. Pertence ao Partido de Acci\u00f3n Popular. \u00c9 o fillo do que foi o primeiro presidente de pa\u00eds despois da s\u00faa independencia, Lee Kuan Yew."}
{"id": "10063", "revid": "1131", "url": "https://gl.wikipedia.org/wiki?curid=10063", "title": "Theta", "text": "Theta \u00e9 a oitava letra do alfabeto grego (\u03b8\u1fc6\u03c4\u03b1). Na pronunciaci\u00f3n erasmista equivale ao /\u03b8/, o primeiro son de \"zapato\" no galego non seseante, na pronunciaci\u00f3n orixinal correspond\u00edase cunha oclusiva dental xorda aspirada /t\u02b0/, que posteriormente evolucionou \u00e1 fricativa /\u03b8/. Min\u00fascula \u03b8, mai\u00fascula \u0398. Adoita transcribirse como \"t\". Prov\u00e9n da letra do alfabeto fenicio \"\u0163\u0113t\", que representaba unha alveolar xorda enf\u00e1tica; ao non existir en grego un son tal, aproveitouse o signo para a representaci\u00f3n da aspirada dental. Como signo num\u00e9rico representaba o nove. En mai\u00fascula serve tam\u00e9n para designar o oitavo canto da Il\u00edada de Homero e en min\u00fascula o oitavo da Odisea."}
{"id": "10064", "revid": "98629", "url": "https://gl.wikipedia.org/wiki?curid=10064", "title": "Bieito XVI, papa", "text": "Bieito XVI (en lat\u00edn, \"Benedictus PP. XVI\"), nado co nome de Joseph Ratzinger en Marktl am Inn (Baviera) o 16 de abril de 1927 e finado no Vaticano o 31 de decembro de 2022, foi o 265\u00ba Papa da Igrexa cat\u00f3lica, bispo da diocese de Roma e soberano do Estado da Cidade do Vaticano dende o 19 de abril de 2005 ata o 28 de febreiro de 2013 permanecendo como papa em\u00e9rito desde ent\u00f3n. En 1981 Xo\u00e1n Paulo II nomeouno prefecto da Congregaci\u00f3n para a Doutrina da Fe, cardeal dende 1993, e en 2002 accedeu ao posto de de\u00e1n do Colexio de Cardeais. Foi un dos homes con m\u00e1is influencia durante os \u00faltimos anos do papado de Xo\u00e1n Paulo II. O 11 de febreiro de 2013 anunciou a s\u00faa decisi\u00f3n de renunciar ao seu posto, que se fixo efectiva o d\u00eda 28.\nTraxectoria.\nEra fillo dun oficial de polic\u00eda; ao se xubilar seu pai a familia instalouse na cidade de Traunstein. Ao cumprir os 14 anos entrou nas xuventudes hitlerianas, tal como a lei obrigaba. Durante a segunda guerra mundial, a partir de 1943 serviu, obrigatoriamente, no servizo auxiliar da Luftwaffe, en diversas bater\u00edas antia\u00e9reas e, finalmente, no cuartel de infanter\u00eda de Traunstein onde desertou. En 1945 foi internado, brevemente, nun campo de prisioneiros de guerra en Bad Aibling, e unha vez liberado entrou no seminario. Como seminarista estudou no \"Gregorianum\", un instituto teol\u00f3xico asociado \u00e1 Universidade de M\u00fanic.\nEn 1946 celebrou coa s\u00faa familia a III Constituci\u00f3n de Baviera, que se proclama estado libre, ata que os aliados impo\u00f1en o \"Bund\" -Federaci\u00f3n-.\nOrdenouse o 29 de xu\u00f1o de 1951 polo cardeal Michael von Faulhaber. Impartiu clases sobre teolox\u00eda fundamental na Universidade de Frisinga. Nesta universidade, en 1954, o profesor Michael Schmaus rexeitou, por moi avanzada, a s\u00faa tese sobre a teolox\u00eda da historia en Boaventura de Bagnoregio. O 21 de febreiro de 1957 defendeu con \u00e9xito a s\u00faa tese de habilitaci\u00f3n para a docencia. Entre 1959 e 1963 foi profesor na Universidade de Bonn, e pasou posteriormente \u00e1 Universidade de M\u00fcnster.\nParticipou no Concilio Vaticano II defendendo o reformismo como asesor do cardeal de Colonia Frings. Pouco antes, en 1959, publicou con Karl Rahner \"Episcopado e primado\" onde sosti\u00f1a a necesidade dun exercicio do papado m\u00e1is colexiado. Na terceira sesi\u00f3n do Concilio, participou xa como perito nomeado por Paulo VI.\nEn 1966 asumiu a c\u00e1tedra de teolox\u00eda na Universidade de T\u00fcbingen, onde foi colega de Hans K\u00fcng. En obras como \"Teolox\u00eda da Historia en San Boaventura\", \"Introduci\u00f3n ao cristianismo\" ou \" O Novo Pobo de Deus\" rompeu coa linguaxe tradicional da escol\u00e1stica e defendeu rachar cun inmobilismo conservador contrario, segundo el, \u00e1 verdadeira tradici\u00f3n. En 1968 asinou con outros te\u00f3logos a \"Declaraci\u00f3n de Nimega\", onde se reclamou maior pluralismo teol\u00f3xico. En 1969 regresou a Baviera, \u00e1 Universidade de Regensburg.\nEn 1972 puxo en marcha a revista \"Conmunio\" xunto con prestixiosos te\u00f3logos ata hab\u00eda pouco postos en interdito pola xerarqu\u00eda eclesi\u00e1stica como Henri de Lubac e Hans Urs von Balthasar.\nO 24 de marzo 1977 foi consagrado bispo de M\u00fanic e Freising. O 27 de xu\u00f1o foi designado cardeal por Paulo VI. En 1981 foi nomeado por Xo\u00e1n Paulo II como prefecto da Congregaci\u00f3n da Doutrina da Fe (antigo Santo Oficio). \u00c1fronte desta, sancionou a Leonardo Boff. Durante ese mandato publicouse o \"Informe sobre a fe\" que conti\u00f1a unha entrevista onde Ratzinger manifestaba a necesidade de controlar as innovaci\u00f3ns postconciliares, o que lle valeu o aplauso dos sectores conservadores da igrexa.\nElecci\u00f3n como Papa.\nCo gallo do \"v\u00eda crucis\" da Semana Santa de 2005, que presidiu, e ante os medios de comunicaci\u00f3n de todo o mundo cat\u00f3lico, Ratzinger denunciou expresamente o que cualificou como \"soberbia\" e a \"autosuficiencia\" do clero:\nIsto espertou a atenci\u00f3n sobre a s\u00faa persoa de cara ao conclave a celebrar deseguido.\nO 19 de abril de 2005 o cardeal Ratzinguer foi elixido papa no segundo d\u00eda do conclave tras catro roldas de votaci\u00f3ns. Coincidiu coa festividade do d\u00eda de san Le\u00f3n IX o m\u00e1is importante papa alem\u00e1n na Idade Media xa que no seu papado acometeu numerosas reformas. Antes da s\u00faa primeira aparici\u00f3n no balc\u00f3n da praza de San Pedro despois de ser elixido papa, o cardeal chileno Jorge Arturo Medina Est\u00e9vez anunciou a s\u00faa elecci\u00f3n coa frase \"queridos irm\u00e1ns\" en italiano, espa\u00f1ol, franc\u00e9s, alem\u00e1n e ingl\u00e9s, e a forma tradicional \"Habemus Papam\" en lat\u00edn; o mesmo cardeal Medina imp\u00faxolle o palio, mentres que Angelo Sodano lle colocou o anel do pescador. No balc\u00f3n as primeiras palabras de Bieito XVI como papa foron:\nAspectos do pontificado.\nSimbolox\u00eda do escudo papal de Bieito XVI.\nO escudo papal de Bieito XVI conserva alg\u00fans elementos do escudo do cardeal Ratzinger e descarta a tripla tiara pontificia, substitu\u00edndoa por unha mitra. Foi o mesmo papa quen agregou o palio, a estola de la, que simboliza a autoridade episcopal. Bieito XVI mantivo a cuncha, que simboliza a peregrinaci\u00f3n e o peregrino. Tam\u00e9n est\u00e1 o mouro de Frisinga situado na esquina superior esquerda, que simboliza a universalidade da Igrexa. Ao seu lado, o oso de Corbitiano, simbolizando as cargas da Igrexa a trav\u00e9s da lenda de Corbitiano, un bispo que predicou na antiga rexi\u00f3n de Baviera. O escudo compl\u00e9tase coas d\u00faas chaves cruzadas que representan a San Pedro.\nEnc\u00edclicas.\nDurante os anos do seu pontificado, Bieito XVI asinou tres enc\u00edclicas:\nViaxes.\nComo Papa Bieito XVI viaxou a Alema\u00f1a (en d\u00faas ocasi\u00f3ns), Polonia, Espa\u00f1a (en tres ocasi\u00f3ns), Turqu\u00eda, Brasil, Austria, Estados Unidos de Am\u00e9rica, Australia, Francia, Camer\u00fan, Angola, Malta, Portugal, Chipre, Reino Unido da Gran Breta\u00f1a, Croacia, M\u00e9xico, Cuba e L\u00edbano.\nNovos doutores da Igrexa.\nEn 2012 Bieito XVI proclamou doutores da Igrexa \u00e1 m\u00edstica e cient\u00edfica medieval Hildegard von Bingen e ao sacerdote espa\u00f1ol perseguido pola Inquisici\u00f3n Xo\u00e1n de \u00c1vila.\nPol\u00e9micas.\nBotou o xefe de prensa do Opus Dei Rafael Navarro-Valls e optou polo xesu\u00edta Federico Lombardi, m\u00e1is aberto. Destitu\u00edu o Secretario de Estado Sodano, sospeitoso de connivencia cos Lexionarios de Cristo, e substitu\u00eduno polo salesiano Tarsicio Bertone con sona de moderado. Condenou ao ostracismo o pederasta Marcial Maciel e ordenou a refundaci\u00f3n dos Lexionarios de Cristo, creada por aquel e inzada de esc\u00e1ndalos sexuais e financeiros. Ordenou po\u00f1er a disposici\u00f3n da xustiza penal civil os sacerdotes pederastas. Fracasou na rexeneraci\u00f3n das finanzas vaticanas (dimisi\u00f3n de Ettore Gotti Tedeschi). Nesta li\u00f1a, promulgara normas para evitar o branqueo de capitais.\nFoi criticado por sectores conservadores ao admitir o uso do preservativo nalg\u00fans casos, ofrecer colaboraci\u00f3n ao r\u00e9xime comunista postcastrista cubano e admitir a necesidade dun reco\u00f1ecemento legal \u00e1s parellas distintas ao matrimonio heterosexual a trav\u00e9s do presidente do Pontificio Consello da Familia Vicenzo Paglia. Un discurso na Universidade en Ratisbona en 2006 alporizou o mundo musulm\u00e1n por unhas supostas cr\u00edticas a Mahoma, o que lle obrigou a tender pontes na viaxe a Istambul e ao L\u00edbano.\nCausou malestar entre o integrismo cat\u00f3lico co nomeamento de Gerhard Ludwig M\u00fcller como Prefecto da Congregaci\u00f3n para a Doutrina da Fe, co\u00f1ecido pola s\u00faa boa sinton\u00eda con Gustavo Guti\u00e9rrez Merino, o fundador da Teolox\u00eda da liberaci\u00f3n. Tam\u00e9n causou desgusto neses sectores a creaci\u00f3n do \"Adro dos Xent\u00eds\", co fin de establecer un di\u00e1logo estable con pensadores agn\u00f3sticos e ateos.\nViuse afectado pola filtraci\u00f3n de documentos co\u00f1ecida como Vatileaks, que deixou ao descuberto as liortas internas na curia. Rompeu coa tradici\u00f3n do car\u00e1cter vitalicio do papado ao anunciar a s\u00faa renuncia para o 28 de febreiro de 2013.\nPouco antes do conclave e tres d\u00edas antes da s\u00faa renuncia forzou a dimisi\u00f3n do cardeal escoc\u00e9s Keith O'Brien por sospeitoso de acoso sexual.\nVisita a Galicia.\nBieito XVI visitou Galicia o 6 de novembro de 2010, co gallo do Ano Xacobeo. Foi a s\u00faa \u00fanica visita a Galicia e a terceira vez que un papa acode a Santiago de Compostela durante o pontificado. O seu avi\u00f3n aterrou na Lavacolla procedente de Roma \u00e1s 11:30 da ma\u00f1\u00e1 sendo recibido polos ent\u00f3n pr\u00edncipes de Asturias, Filipe e Letizia. Posteriormente desprazouse ata a catedral de Santiago de Compostela, \u00e1 que entrou \u00e1s 13:00, pasando pola Porta Santa \u00e1s 13:25 visitando o lugar onde para a igrexa cat\u00f3lica est\u00e1 soterrado Santiago o Maior. Despois de xantar no pazo arcebispal, celebrou unha misa \u00e1s 16:30. \u00c1s 19:45 retornou \u00e1 Lavacolla con direcci\u00f3n a Barcelona.\nRenuncia.\nO 11 de febreiro de 2013 o papa Bieito XVI anunciou por sorpresa a s\u00faa renuncia ao cargo, alegando \u00abfalta de forzas\u00bb. O anuncio realizouno en lat\u00edn durante o consistorio de canonizaci\u00f3n dos m\u00e1rtires de Otranto. Segundo as s\u00faas palabras:\nA renuncia do papa Bieito debe considerarse excepcional, dado que foi a primeira desde a Idade Media, concretamente o ano 1415 \u2014con Gregorio XII, obrigado a renunciar no Concilio de Constanza para dar fin ao Cisma de Occidente\u2014, e a primeira por vontade propia desde 1294 (con Celestino V, que renunciou para facerse ermit\u00e1n). No momento de anunciar a s\u00faa renuncia, o papa Bieito XVI ti\u00f1a 85 anos, e levaba case oito de pontificado.\nDita renuncia f\u00edxose efectiva o 28 de febreiro \u00e1s 20:00 horas, hora de Italia, a partir da cal a sede papal quedou vacante, dando comezo ao proceso de celebraci\u00f3n dun conclave, que elixiu un novo papa, Francisco. Bieito XVI abandonou a Cidade do Vaticano en helic\u00f3ptero para dirixirse a Castel Gandolfo. Chegado \u00e1 que ser\u00eda a s\u00faa nova residencia nos dous primeiros meses tras a s\u00faa renuncia, compareceu no balc\u00f3n do Palacio Apost\u00f3lico, onde dirixiu as s\u00faas \u00faltimas palabras como papa \u00e1 xente congregada na praza:\nSeguidamente, deu a bendici\u00f3n e retirouse. \u00c1s 20:00 horas, a Garda su\u00edza que custodiaba o port\u00f3n do palacio foi relevada pola Xendarmar\u00eda vaticana, \u00e1 vez que se pechaban os postigos, simbolizando deste modo o fin do pontificado.\nDurante o tempo de sede vacante, a at\u00e9 o 2 de maio de 2013, Bieito XVI residiu en Castel Gandolfo; logo, ese mesmo 2 de maio, trasladouse ao mosteiro \"Mater Ecclesiae\", que se encontra dentro dos muros do Vaticano. Al\u00ed vive dedicado \u00e1 oraci\u00f3n e \u00e1s s\u00faas afecci\u00f3ns, xunto co seu secretario privado Georg Ganswein, catro leigas consagradas da comunidade \"Memores Domini\" (ligadas ao movemento Comu\u00f1\u00f3n e Liberaci\u00f3n) que o axudar\u00e1n cos labores dom\u00e9sticos, e un di\u00e1cono belga. Ademais hai dispo\u00f1\u00edbel un cuarto para que se aloxe seu irm\u00e1n, Georg Ratzinger, cando o visite. Deste xeito, Bieito viviu cerca do seu sucesor, o papa Francisco, na propia Cidade do Vaticano, sendo isto un acontecemento \u00fanico e hist\u00f3rico dentro da Igrexa Cat\u00f3lica. O at\u00e9 ent\u00f3n papa mant\u00e9n o seu nome, Bieito XVI, e desde a s\u00faa renuncia ostenta o t\u00edtulo de papa em\u00e9rito ou pont\u00edfice em\u00e9rito, as\u00ed como bispo em\u00e9rito de Roma, co tratamento de S\u00faa Santidade. \nDurante o seu retiro, Bieito XVI mantivo unha rutina diaria que consist\u00eda na misa conventual durante a ma\u00f1\u00e1, estudo na biblioteca e o rezo do rosario nos xard\u00edns se era posible, ademais de informarse nas canles de televisi\u00f3n b\u00e1vara, a ZDF e a RAI no ser\u00e1n. Ademais, tam\u00e9n recibiu visitas do papa Francisco e concedeu algunhas audiencias p\u00fablicas. En 2020, fixo a \u00fanica viaxe dende a s\u00faa renuncia, traslad\u00e1ndose a Ratisbona para visitar ao seu irm\u00e1n m\u00e1is vello, Georg, quen estaba enfermo e que morrer\u00eda ao cabo dun tempo. \nNo termo da audiencia xeral do 28 de decembro de 2022, o papa Francisco, pediu unha oraci\u00f3n especial por Bieito XVI, engadindo que \"est\u00e1 moi enfermo\". Logo deuse a co\u00f1ecer que estaba baixo asistencia m\u00e9dica en condici\u00f3ns \"graves pero estables\". O seu pasamento produciuse \u00e1s 9.34 da ma\u00f1\u00e1 do 31 de decembro de 2022 segundo informou o Vaticano, aos 95 anos de idade."}
{"id": "10066", "revid": "67049", "url": "https://gl.wikipedia.org/wiki?curid=10066", "title": "Iota", "text": "Iota \u00e9 o nome da novena letra do alfabeto grego (\u1f30\u1ff6\u03c4\u03b1); equivale ao /i/ e ao /i:/. Min\u00fascula \u03b9, mai\u00fascula \u0399. Adoita transcribirse como \"i\". Prov\u00e9n da letra do alfabeto fenicio \"y\u014dd\", que representaba unha semivogal soante prepalatal, son inexistente en grego, o que propiciou a adaptaci\u00f3n do signo \u00e1 vogal /i/. Como signo num\u00e9rico representaba o dez. En mai\u00fascula serve tam\u00e9n para designar o noveno canto da Il\u00edada de Homero e en min\u00fascula o noveno da Odisea.\nEn canto ao chamado iota subscrito ou mudo ver o apartado correspondente do artigo Diacr\u00edticos do alfabeto grego."}
{"id": "10067", "revid": "18868", "url": "https://gl.wikipedia.org/wiki?curid=10067", "title": "Kappa", "text": "Kappa \u00e9 o nome da d\u00e9cima letra do alfabeto grego (\u03ba\u03ac\u03c0\u03c0\u03b1); equivale ao /k/. Min\u00fascula \u03ba, mai\u00fascula \u039a. Adoita transcribirse como \"c\". Prov\u00e9n da letra do alfabeto fenicio \"kaf\", que representaba unha oclusiva gutural xorda. Como signo num\u00e9rico representaba o vinte. En mai\u00fascula serve tam\u00e9n para designar o d\u00e9cimo canto da Il\u00edada de Homero e en min\u00fascula o d\u00e9cimo da Odisea."}
{"id": "10068", "revid": "54336", "url": "https://gl.wikipedia.org/wiki?curid=10068", "title": "Xo\u00e1n Paulo II, papa", "text": "Xo\u00e1n Paulo II, nado co nome de Karol J\u00f3zef Wojty\u0142a (AFI: [\u02c8kar\u0254l \u02c8juz\u025bf v\u0254j\u02c8t\u0268wa]) en Wadowice o 18 de maio de 1920 e finado na Cidade do Vaticano o 2 de abril de 2005, foi o papa n\u00famero 264 da Igrexa cat\u00f3lica. De orixe polaca, foi o primeiro Pont\u00edfice non italiano dende Hadri\u00e1n VI, finado en 1523. O seu pontificado de 26 anos foi o terceiro m\u00e1is longo na historia da Igrexa cat\u00f3lica, despois do de San Pedro (crese que entre 34 e 37 anos) e o de P\u00edo IX (31 anos).\nFoi considerado, segundo a revista \"Time\", un dos l\u00edderes m\u00e1is influentes do s\u00e9culo XX, e consid\u00e9rase que axudou \u00e1 fin dos r\u00e9ximes comunistas en Polonia e no resto de Europa. No seu pontificado melloraron significativamente as relaci\u00f3ns da Igrexa cat\u00f3lica co xuda\u00edsmo, co islam, coa Igrexa ortodoxa e coa Comu\u00f1\u00f3n Anglicana. Alg\u00fans sectores critic\u00e1rono por manter a postura contraria da Igrexa ante a anticoncepci\u00f3n e a ordenaci\u00f3n de mulleres, mentres que tam\u00e9n foi criticado polo seu apoio ao Concilio Vaticano Segundo e \u00e1s s\u00faas reformas; por\u00e9n, tam\u00e9n foi gabado pola s\u00faa postura firme e ortodoxa en canto \u00e1 doutrina cat\u00f3lica.\nPerspectiva xeral.\nXo\u00e1n Paulo II enfatizou o que el denominou a \u00ab\"chamada universal \u00e1 santidade\"\u00bb. Tentou definir o papel da Igrexa cat\u00f3lica no mundo moderno de cara a unha nova evanxelizaci\u00f3n, o pulo do ecumenismo e a contribuci\u00f3n \u00e1 construci\u00f3n dun mundo m\u00e1is xusto e m\u00e1is humano (o que denominou a \"civilizaci\u00f3n do amor\"). Denunciou o que considerou erros ideol\u00f3xicos propios do comunismo, o marxismo, o feminismo, o imperialismo, o relativismo, o materialismo, o fascismo (inclu\u00edndo o nazismo), o racismo e o capitalismo e as s\u00faas consecuencias. En moitos sentidos, loitou contra a opresi\u00f3n, o secularismo e a pobreza cunha constante defensa dos dereitos humanos, a dignidade da persoa e a diversidade cultural dos pobos.\nA pesar de que mantivo relaci\u00f3ns amistosas con moitos dirixentes occidentais, rexeitou profundamente o consumismo por consideralo culpable da corrosi\u00f3n espiritual dos pa\u00edses occidentais, e a orientaci\u00f3n hedonista das s\u00faas poboaci\u00f3ns. Acusou tam\u00e9n a Occidente dun ego\u00edsmo insolidario cos desherdados da terra.\nO seu labor en Polonia foi un factor relevante na apertura dos pa\u00edses do vello bloque sovi\u00e9tico, tal como reco\u00f1eceu o propio Mikhail Gorbachev.\nDende o punto de vista doutrinal, mant\u00edvose equidistante. Rexeitou as formulaci\u00f3ns m\u00e1is radicais da teolox\u00eda da liberaci\u00f3n, unha teolox\u00eda comprometida cos procesos revolucionarios de Latinoam\u00e9rica. Pero foi m\u00e1is contundente con Monse\u00f1or Lefevbre, co\u00f1ecido polas s\u00faas posici\u00f3ns ultraconservadoras, a quen acabou excomungando. Elevou ao cardealado a te\u00f3logos perseguidos no seu d\u00eda polas s\u00faas ideas aperturistas (Yves Congar, Henri de Lubac ou Hans Urs von Balthasar), pero foi inflexible con outros como Hans K\u00fcng, xa sancionado por Paulo VI, ou Leonardo Boff).\nNa s\u00faa loita contra o que denominou a \"cultura da morte\", foi criticado polas s\u00faas posici\u00f3ns contrarias \u00e1 anticoncepci\u00f3n, o preservativo, o aborto, a eutanasia e a fecundaci\u00f3n artificial.\nMaior reco\u00f1ecemento suscitou a s\u00faa defensa da paz nos m\u00e1is diversos conflitos b\u00e9licos e, moi particularmente, a s\u00faa condena da guerra de Iraq.\nXo\u00e1n Paulo II foi co\u00f1ecido como o Papa Viaxeiro por percorrer distancias m\u00e1is grandes que os seus predecesores.\nBeatificou 1 340 persoas, m\u00e1is que calquera dos papas anteriores. O Vaticano confirmou que canonizou m\u00e1is xente que a suma dos seus predecesores nos anteriores cinco s\u00e9culos, e dunha gran variedade de culturas. Este feito \u00e9 dif\u00edcil de demostrar, xa que as cr\u00f3nicas de moitas das m\u00e1is temper\u00e1s canonizaci\u00f3ns est\u00e1n incompletas ou perdidas.\nEn febreiro de 2004 foi nomeado para o Premio Nobel da Paz honrando o seu traballo de oposici\u00f3n \u00e1 opresi\u00f3n comunista e o seu traballo a prol da xustiza.\nXo\u00e1n Paulo II morreu o 2 de abril de 2005 tras unha longa loita contra a doenza de Parkinson e outras enfermidades. Inmediatamente trala s\u00faa morte, moitos dos cat\u00f3licos de todo o mundo demandaron que fose declarado santo o m\u00e1is pronto posible, aos berros de \u00ab\"Santo Subito\"\u00bb (\u00abSanto xa\u00bb en italiano). Tanto o xornal \"L'Osservatore Romano\" como Bieito XVI, ref\u00edrense a el como o Grande.\nXo\u00e1n Paulo II foi sucedido polo Cardenal Joseph Ratzinger de Alema\u00f1a, antigo prefecto da Congregaci\u00f3n para a Doutrina da Fe que celebrou o funeral.\nBiograf\u00eda.\nVida temper\u00e1.\nKarol J\u00f3zef Wojty\u0142a naceu o 18 de maio de 1920 en Wadowice, no sur de Polonia, e foi o menor dos tres fillos que tiveron Karol Wojty\u0142a e Emilia Kaczorowska. A s\u00faa nai morreu en 1929, canto el ti\u00f1a oito anos. O seu pai criouno de maneira que puido estudar. O seu irm\u00e1n, que traballaba de m\u00e9dico, morreu cando Karol ti\u00f1a uns 12 anos. A s\u00faa xuventude estivo marcada polos longos contactos coa comunidade xud\u00eda de Wadowice. Xogaba ao f\u00fatbol a mi\u00fado, habitualmente como gardameta.\nKarol ingresou na Universidade en Cracovia. Traballou voluntariamente como bibliotecario e fixo o servizo militar obrigatorio na Lexi\u00f3n Acad\u00e9mica. Na s\u00faa xuventude foi atleta, actor e dramaturgo e aprendeu como m\u00ednimo doce idiomas durante a s\u00faa vida, entre eles lat\u00edn, ucra\u00edno, grego, castel\u00e1n, portugu\u00e9s, franc\u00e9s, italiano, alem\u00e1n, ingl\u00e9s e, por suposto, polaco. Tam\u00e9n adquiriu un certo dominio do ruso.\nDurante a segunda guerra mundial e a conseguinte ocupaci\u00f3n nazi, todos os estudantes da Universidade foron arrestados e a Universidade suprimida. Todos os homes en idade de traballar deb\u00edan ter un traballo. El traballou como mensaxeiro para un restaurante e como obreiro nunha canteira.\nO seu pai morreu cando el ti\u00f1a 22 anos.\nSacerdocio.\nEn 1942, en pleno dominio nazi, ingresou no seminario clandestino dirixido polo arcebispo de Cracovia, o cardeal Sapieha. Karol Wojty\u0142a foi ordenado sacerdote o 1 de novembro de 1946, polo mesmo arcebispo Sapieha, co que se confirmara. Pouco despois, comezou a estudar Teolox\u00eda na Universidade Pontificia de San Tom\u00e9 de Aquino, onde acadou unha licenciatura e despois un doutoramento en Teolox\u00eda Sacra. A s\u00faa investigaci\u00f3n versou sobre a \"Doctrina de fide apud S. Ioannem a Cruce\" (\"A doutrina da fe de acordo a San Xo\u00e1n da Cruz\"). A\u00ednda que o seu traballo foi unanimemente aprobado en xu\u00f1o de 1948, foille denegado o doutoramento porque non pod\u00eda permitirse imprimir o texto da s\u00faa exposici\u00f3n. En decembro dese ano, un texto revisado da s\u00faa exposici\u00f3n foi aprobado pola facultade teol\u00f3xica da Universidade de Cracovia, e Wojty\u0142a acadou finalmente o t\u00edtulo.\nConseguiu un segundo doutoramento, baseado nunha avaliaci\u00f3n da posibilidade de establecer unha \u00e9tica cat\u00f3lica no marco do sistema \u00e9tico da fenomenolox\u00eda de Max Scheler e a s\u00faa \u00e9tica dos valores, en 1954. Como sucedera co primeiro, tivo que agardar a obter o t\u00edtulo. Esta vez, as autoridades comunistas prohibiron \u00e1 facultade da Universidade de Cracovia outorgar o t\u00edtulo. Xunto coa s\u00faa habilitaci\u00f3n na Universidade Cat\u00f3lica de Lubl\u00edn, finalmente obtivo o doutoramento en Filosof\u00eda en 1957 desa instituci\u00f3n, onde obtivo a C\u00e1tedra de \u00c9tica en 1956.\nBispo e cardeal.\nO 4 de xullo de 1958 o papa P\u00edo XII nomeouno bispo auxiliar da arquidiocese de Cracovia. Foi convocado a Varsovia para reunirse co primado de Polonia, o cardeal Stefan Wyszy\u0144ski, quen o informou de dito nomeamento. Accedeu a traballar como bispo auxiliar do arcebispo Eugeniusz Baziak, e foi ordenado bispo o 28 de setembro de 1958 co t\u00edtulo de bispo titular de Ombi. Karol Wojty\u0142a converteuse as\u00ed, con 38 anos, no bispo m\u00e1is novo de Polonia. O principal consagrador foi o propio Baziak, e os co-consagradores foron os bispos auxiliares Boleslaw Kominek e Franciszek Jop. Baziak finou en xu\u00f1o de 1962, e Wojty\u0142a foi seleccionado vicario capitular (administrador temporal) da arquidiocese.\nEn 1962 tomou parte no Concilio Vaticano Segundo, onde fixo achegas ao \"Decreto sobre a liberdade relixiosa (Dignitatis Humanae)\" e \u00e1 \"Constituci\u00f3n Pastoral da Igrexa e o mundo moderno (Gaudium et Spes)\". Participou asemade no S\u00ednodo dos Bispos. En decembro de 1963 o papa Paulo VI nomeouno arcebispo de Cracovia. O 26 de xu\u00f1o de 1967, Paulo VI anunciou a elevaci\u00f3n do arcebispo Wojty\u0142a ao Sagrado Colexio de Cardeais, sendo o segundo m\u00e1is novo do devandito colexio (47 anos) e recibindo o t\u00edtulo de cardeal-presb\u00edtero de \"San Cesareo in Palatio\". No mesmo ano, contribu\u00edu significativamente \u00e1 enc\u00edclica \"Humanae Vitae\", que abordou en profundidade a postura cat\u00f3lica contraria \u00e1 anticoncepci\u00f3n.\nUn papa para Polonia.\nEn agosto de 1978, trala morte de Paulo VI, participou no conclave que elixiu papa a Xo\u00e1n Paulo I. Con 65 anos, era considerado novo para os est\u00e1ndares papais. De todos os xeitos, Xo\u00e1n Paulo I, feble de sa\u00fade, morreu despois de tan s\u00f3 33 d\u00edas de papado, o que levou \u00e1 celebraci\u00f3n dun novo conclave.\nAs votaci\u00f3ns no segundo conclave divid\u00edronse principalmente entre dous candidatos: o cardeal Giuseppe Siri, o arcebispo de X\u00e9nova; e o cardeal Giovanni Benelli, o arcebispo de Florencia. Nas primeiras votaci\u00f3ns, Benelli parec\u00eda o futuro papa. Finalmente Wojty\u0142a converteuse no elixido, en parte grazas ao apoio do cardeal Franz K\u00f6nig e outros que antes apoiaran ao cardeal Siri.\nConverteuse no papa 264\u00ba de acordo coa lista de papas cronol\u00f3xica. Con 58 anos de idade, foi o papa m\u00e1is novo elixido dende P\u00edo IX en 1846. Como o seu inmediato predecesor, Xo\u00e1n Paulo II prescindiu da tradicional coroaci\u00f3n papal e no canto diso recibiu a investidura eclesi\u00e1stica coa simplificada inauguraci\u00f3n papal o 22 de outubro de 1978. Durante a s\u00faa inauguraci\u00f3n, cando os cardeais se axeonllaban diante del, tomaban os seus votos e bicaban o seu anel, ergueuse cando o primado polaco cardeal Stefan Wyszynski se axeonllou, parouno cando lle \u00eda bicar o anel e ergueuno. Como bispo de Roma tomou posesi\u00f3n da s\u00faa catedral, o 12 de novembro de 1978.\nAtentados.\nO 13 de maio de 1981 Xo\u00e1n Paulo II foi ferido por un disparo de Mehmet Ali A\u011fca, un pistoleiro turco, cando entraba na Praza de San Pedro nunha audiencia. A\u011fca foi capturado e sentenciado \u00e1 cadea. Dous d\u00edas despois do Nadal de 1983, Xo\u00e1n Paulo II visitou o c\u00e1rcere onde A\u011fca estaba encerrado e falaron en privado durante 20 minutos. Xo\u00e1n Paulo II dixo: \u00abO que temos falado permanecer\u00e1 como un segredo entre el e mais eu. Faleille como a un irm\u00e1n a quen perdoei e que ten a mi\u00f1a completa confianza\u00bb.\nO 2 de marzo de 2006, unha comisi\u00f3n parlamentaria italiana conclu\u00edu que o Kremlin estaba detr\u00e1s do atentado, en relaci\u00f3n co apoio de Xo\u00e1n Paulo II a Solidariedade, o sindicato cat\u00f3lico obreiro polaco, unha tese que foi enseguida apoiada por Michael Ledeen e pola CIA no seu momento. A investigaci\u00f3n estableceu que alg\u00fans departamentos de seguridade b\u00falgaros foron empregados para manter oculto o papel desempe\u00f1ado pola Uni\u00f3n Sovi\u00e9tica. De todos os xeitos, hai outras teor\u00edas alternativas, e o mesmo papa declarou durante unha visita a Bulgaria en maio de 2003 que aquel pa\u00eds non ti\u00f1a nada que ver coa tentativa de asasinato. O infrutuoso asasino era tam\u00e9n membro da organizaci\u00f3n ultranacionalista turca os Lobos Grises, que foran supostamente infiltrados polos Gladio, unha organizaci\u00f3n paramilitar relacionada coa OTAN creada para prever unha posible invasi\u00f3n sovi\u00e9tica de Turqu\u00eda. Bulgaria e Rusia rebateron as conclusi\u00f3ns da comisi\u00f3n italiana, resaltando o feito de que o mesmo papa negara a conexi\u00f3n b\u00falgara. Esta tese \u00e9 tam\u00e9n a trama da novela de Tom Clancy \"Coello Vermello\", publicada en 2002.\nOutra tentativa de asasinato tivo lugar o 12 de maio de 1982, xusto un d\u00eda antes do aniversario do anterior atentado da s\u00faa vida, en F\u00e1tima, Portugal cando un home tentou cravarlle unha baioneta, pero foi detido polos gardas de seguridade. O asaltante, un sacerdote espa\u00f1ol ultraconservador de dereitas chamado Juan Mar\u00eda Fern\u00e1ndez y Krohn, op\u00fa\u00f1ase \u00e1s medidas do Concilio Vaticano Segundo e chamou ao papa \u00abaxente de Moscova\u00bb. Foi privado do seu cargo sacerdotal e cumpriu unha condena de seis anos.\nSa\u00fade.\nCando comezou o seu papado en 1978, Xo\u00e1n Paulo II era un \u00e1vido deportista, que gozaba co sendeirismo e coa nataci\u00f3n. No momento do seu nomeamento, con 58 anos, ti\u00f1a moi boa sa\u00fade e era moi activo; corr\u00eda polos xard\u00edns do Vaticano (co horror do persoal vaticano, que o informou de que pod\u00eda ser visto correndo polos turistas que sub\u00edan ao m\u00e1is alto da c\u00fapula da Bas\u00edlica de San Pedro. A resposta do papa foi \u00abe que?\u00bb), nadaba e escalaba monta\u00f1as.\nXo\u00e1n Paulo foi moi comparado, pola s\u00faa boa forma, cos papas de mala sa\u00fade Xo\u00e1n Paulo I e Paulo VI, coa gordura de Xo\u00e1n XXIII e co sempre fam\u00e9lico P\u00edo XII. O \u00fanico papa moderno que gozara dunha boa sa\u00fade fora P\u00edo XI, que fora tam\u00e9n un gran monta\u00f1eiro.\nEn 1981 a s\u00faa sa\u00fade sufriu un gran golpe trala primeira tentativa de asasinato. A ferida da bala causoulle severas hemorraxias, e a presi\u00f3n sangu\u00ednea do papa baixou moito. Ademais, t\u00edvoselle que practicar unha colostom\u00eda. Non obstante, mantivo unha aparente boa condici\u00f3n f\u00edsica ao longo dos 80.\nA partir de 1992, a sa\u00fade de Xo\u00e1n Paulo II comezou a declinar lentamente. Comezou a sufrir dificultade no falar e no o\u00edr. A\u00ednda que non foi oficialmente confirmado pola Curia Romana ata o 2003, moitos expertos coincid\u00edan en que o Pont\u00edfice sufr\u00eda de p\u00e1rkinson. A diferenza entre o atl\u00e9tico papa dos anos 70 e o fr\u00e1xil papa dos 90 era moi rechamante. De ter unha forma f\u00edsica moi superior \u00e1 dos seus predecesores, declinou fisicamente moito m\u00e1is do que era normal nos outros pont\u00edfices.\nEn febreiro de 2005, Xo\u00e1n Paulo II foi ingresado no hospital cunha inflamaci\u00f3n de larinxe, como resultado dunha gripe. A\u00ednda que lle foi dada a alta m\u00e9dica, ingresou novamente un mes despois con dificultades respiratorias. Foille practicada unha traqueotom\u00eda, limit\u00e1ndoselle as facultades de falar.\nEn marzo de 2005, boa parte da opini\u00f3n p\u00fablica consideraba ao papa preto da morte; e isto foi confirmado polo Vaticano uns poucos d\u00edas antes do seu pasamento.\nMorte.\nO 31 de marzo de 2005 o papa contraeu unha febre moi alta. Despois dese d\u00eda as fontes do Vaticano anunciaron que Xo\u00e1n Paulo II recibira a unci\u00f3n de enfermos polo seu amigo e secretario Stanis\u0142aw Dziwisz. Durante os derradeiros d\u00edas da s\u00faa vida, as luces permaneceron acesas durante a noite nas s\u00faas estancias do Palacio Apost\u00f3lico.\nMilleiros de persoas foron chegando ao Vaticano, ateigando a Praza de San Pedro e os arredores, e mantiveron unha vixilia completa durante dous d\u00edas. Aproximadamente \u00e1s 15:30 CEST, Xo\u00e1n Paulo II pronunciou as s\u00faas derradeiras palabras aos seus axudantes: \u00abMarcho \u00e1 casa do Pai\u00bb, no seu polaco nativo, e entrou nun coma durante unhas catro horas. Morreu nas s\u00faas estancias, \u00e1s 21:37 CEST (19:37 UTC) o 2 de abril. A misa da vixilia do segundo domingo de Ppascua foi celebrada a car\u00f3n do seu leito. Varios axudantes estaban presentes, as\u00ed como varias monxas polacas da Congregaci\u00f3n das Irm\u00e1s Serventes do Sagrado Coraz\u00f3n de Xes\u00fas.\nUnha multitude de dous mill\u00f3ns de persoas ateigaban a Cidade do Vaticano. Os polacos sufriron particularmente pola s\u00faa morte. A exposici\u00f3n p\u00fablica do seu corpo na Bas\u00edlica de San Pedro levou a m\u00e1is de catro mill\u00f3ns de persoas \u00e1 Cidade do Vaticano e foi unha das peregrinaci\u00f3ns m\u00e1is grandes da historia do Cristianismo. Moitos l\u00edderes mundiais expresaron as s\u00faas condolencias e ordenaron que as bandeiras dos seus pa\u00edses ondeasen a media hasta. Numerosos pa\u00edses de maior\u00eda cat\u00f3lica, e incluso alg\u00fans con s\u00f3 unha pequena poboaci\u00f3n cat\u00f3lica, declararon loito nacional por Xo\u00e1n Paulo II.\nFuneral.\nA morte do papa Xo\u00e1n Paulo II puxo en movemento rituais e tradici\u00f3ns que datan da \u00e9poca medieval. O rito da Visitaci\u00f3n tivo lugar dende o 4 at\u00e9 o 7 de abril na Bas\u00edlica de San Pedro. O 8 de abril a misa de r\u00e9quiem foi oficiada polo decano do Colexio de Cardeais, Joseph Ratzinger, quen se converter\u00eda no pr\u00f3ximo papa baixo o nome de Bieito XVI. Est\u00edmase que foi o funeral m\u00e1is seguido de todos os tempos.\nXo\u00e1n Paulo II foi enterrado nas grutas baixo a bas\u00edlica, a Tumba dos Papas. Foi depositado nunha tumba que fora creada no mesmo nicho que ocuparan os restos do papa Xo\u00e1n XXIII. O nicho estaba baleiro dende que os seus restos foran trasladados ao corpo principal da bas\u00edlica trala s\u00faa beatificaci\u00f3n por Xo\u00e1n Paulo II en 2000.\n\u00abPor \u00faltima vez o mundo congregouse nunha xuntanza hist\u00f3rica para honrar un home que impactou a todos. Cinco reis, catro ra\u00ed\u00f1as, 70 presidentes e primeiros ministros, 164 cardeais. Os pobres e os privilexiados\u00bb.\nCanonizaci\u00f3n.\nO 5 de xullo de 2013 o papa Francisco asinou o decreto que autoriza a canonizaci\u00f3n de Xo\u00e1n Paulo II e de Xo\u00e1n XXIII.\nO 30 de setembro do mesmo ano, anunciouse que a cerimonia conxunta de canonizaci\u00f3n de ambos os papas ter\u00eda lugar en abril de 2014.\nFinalmente, o 27 de abril de 2014, ante unha multitude congregada na praza de San Pedro do Vaticano, que se estima nuns 800 000 peregrinos chegados de todo o mundo, o papa Francisco proclamou a canonizaci\u00f3n Xo\u00e1n Paulo II, xunto \u00e1 de Xo\u00e1n XXIII, pedindo en lat\u00edn, coa f\u00f3rmula ritual, que se inscribise aos dous papas no \"Libro dos Santos\". Foi un d\u00eda hist\u00f3rico, xa chamado \u00abo dos catro papas\u00bb, debido a que, ademais de que Francisco proclamou santos a Karol Wojty\u0142a e Angelo Roncalli, \u00e1 esquerda do altar onde se concelebrou a misa, estivo o papa em\u00e9rito Bieito XVI, a quen o papa arxentino abrazou antes de comezar a cerimonia e ao finalizar a mesma. Na homil\u00eda da misa, Francisco destacou que ambos os novos santos \u00abrestauraron e actualizaron a Igrexa\u00bb \u00e1 s\u00faa imaxe orixinal. O papa terminou a cerimonia saudando as 93 delegaci\u00f3ns asistentes, entre as que hab\u00eda 24 xefes de Estado e de Goberno, e entre os que se encontraban os reis de Espa\u00f1a e de B\u00e9lxica, ademais dos presidentes de Paraguai, Honduras, O Salvador, Ecuador, Albania, Croacia e Polonia, entre outros.\nEnsinanzas.\nComo papa, Xo\u00e1n Paulo II escribiu 14 enc\u00edclicas e ensinou sobre a \u00abteolox\u00eda do corpo\u00bb. Alg\u00fans textos de especial importancia foron a enc\u00edclica \"Ecclesia de Eucharistia\", a exhortaci\u00f3n apost\u00f3lica \"Reconciliatio et Paenitentia\" e a enc\u00edclica \"Redemptoris Mater\".\nXes\u00fas.\n\"Xes\u00fas, sobre todo co seu estilo de vida e coas s\u00faas acci\u00f3ns, demostrou como no mundo en que vivimos est\u00e1 presente o amor, o amor operante, o amor que se dirixe ao home e abraza todo o que forma a s\u00faa humanidade. Este amor faise notar particularmente no contacto co sufrimento, a inxustiza, a pobreza; en contacto con toda a condici\u00f3n humana hist\u00f3rica, que de distintos modos manifesta a limitaci\u00f3n e a fraxilidade do home, quer f\u00edsica, quer moral\" (Enc\u00edclica \"Dives in misericordia\").\nSexualidade.\n\"O corpo xa non se considera como realidade tipicamente persoal, signo e lugar de relaci\u00f3ns cos demais, con Deus e co mundo. Red\u00facese a pura materialidade: est\u00e1 simplemente composto por \u00f3rganos, funci\u00f3ns e enerx\u00edas que hai que usar consonte a criterios de mero goce e eficiencia. Xa que logo a sexualidade despersonal\u00edzase e instrumental\u00edzase: de signo, lugar e linguaxe do amor, \u00e9 dicir, do don de si mesmo e da acollida do outro segundo a riqueza da persoa, pasa a ser cada vez m\u00e1is ocasi\u00f3n e instrumento de afirmaci\u00f3n do propio eu e da satisfacci\u00f3n ego\u00edsta dos propios desexos e instintos\" (Enc\u00edclica \"Evangelium Vitae\").\nAmor.\n\"O home non pode vivir sen amor. El permanece para si mesmo un ser incomprensible, a s\u00faa vida est\u00e1 privada de sentido se non se lle revela o amor, se non se encontra co amor, se non o experimenta e o fai propio, se non participa del vivamente\" (Enc\u00edclica \"Redemptor Hominis\").\nPerd\u00f3n.\n\"\u00c1 luz da fe, a solidariedade tende a superarse a si mesma, a revestirse das dimensi\u00f3ns especificamente cristi\u00e1s da gratuidade total, perd\u00f3n e reconciliaci\u00f3n... O pr\u00f3ximo, xa que logo, debe ser amado, a\u00ednda que sexa inimigo, co mesmo amor co que o ama o Se\u00f1or, e por el se debe estar disposto ao sacrificio, incluso extremo: dar a vida polos irm\u00e1ns\" (Enc\u00edclica \"Sollicitudo rei socialis\").\nMoral cristi\u00e1.\n\"A vida moral pres\u00e9ntase como a resposta debida \u00e1s iniciativas gratu\u00edtas que o amor de Deus multiplica a prol do home. \u00c9 unha resposta de amor\" (Enc\u00edclica \"Veritatis Splendor\").\n\"Non debe buscarse ningunha recompensa maior que o amor mesmo\" (Enc\u00edclica \"Veritatis Splendor\").\n\"O amor e a vida segundo o Evanxeo non poden propo\u00f1erse ante todo baixo a categor\u00eda de precepto, porque o que esixen supera as forzas do home. S\u00f3 son posibles como froito dun don de Deus que sanda, cura e transforma o coraz\u00f3n do home por medio da s\u00faa graza\" (Enc\u00edclica \"Veritatis Splendor\").\n\"O amor \u00e9 tam\u00e9n o \u00fanico criterio segundo o cal todo debe facerse e non facerse, cambiarse e non cambiarse. \u00c9 o principio que debe dirixir toda acci\u00f3n e o fin ao que debe tender. Actuando con amor ou inspirados polo amor, nada \u00e9 desconforme e todo \u00e9 bo\" (Enc\u00edclica \"Redemptoris missio\").\nEcolox\u00eda.\n\"Na ra\u00edz da insensata destruci\u00f3n do medio natural hai un erro antropol\u00f3xico por desgraza moi difundido no noso tempo... o home cre que pode dispo\u00f1er arbitrariamente da terra, somet\u00e9ndoa sen reservas \u00e1 s\u00faa vontade como se ela non tivese unha fisionom\u00eda propia...\" (Enc\u00edclica \"Centessimus Annus\").\nPena de morte.\n\"Nin sequera o homicida perde a s\u00faa dignidade persoal e Deus mesmo faise o seu garante\" (Enc\u00edclica \"Evangelium vitae\").\nAborto.\n\"Non raramente a muller est\u00e1 sometida a presi\u00f3ns tan fortes que se sente obrigada psicoloxicamente a ceder ao aborto: non hai d\u00fabida de que neste caso a responsabilidade moral afecta particularmente aos que directa e indirectamente a forzaron a abortar\" (Enc\u00edclica \"Evangelium vitae\").\nEutanasia.\n\"Cando a morte se prev\u00e9 inminente e inevitable, p\u00f3dese en conciencia renunciar a uns tratamentos que procurar\u00edan unha prolongaci\u00f3n precaria e penosa da existencia.\"\n\"Xa P\u00edo XII afirmaba que \u00e9 licito suprimir a dor por medio de narc\u00f3ticos, a pesar de ter como consecuencia limitar a conciencia e abreviar a vida\" (Enc\u00edclica \"Evangelium Vitae\").\nSentido da vida.\n\"O sentido m\u00e1is verdadeiro e profundo da vida \u00e9 ser un don que se realiza ao darse\" (Enc\u00edclica \"Evangelium vitae\").\nSat\u00e1n.\n\"O esp\u00edrito das tebras \u00e9 capaz de amosar a Deus como inimigo da propia criatura e, ante todo, como inimigo do home, como fonte de perigo e ameaza para o home. Deste xeito, Sat\u00e1n enxerta no \u00e1nimo do home o xermolo da oposici\u00f3n daquel que dende o principio debe ser considerado como inimigo do home e non como Pai\" (Enc\u00edclica \"Dominum et vivificantem\").\nPecado.\n\"Ning\u00fan pecado do home pode cancelar a misericordia de Deus, nin impedirlle po\u00f1er en acto a s\u00faa forza vitoriosa, con tal de que o invoquemos. M\u00e1is a\u00ednda, o mesmo pecado fai resplandecer con maior forza o amor do Pai...\" (Enc\u00edclica \"Veritatis Splendor\").\nA salvaci\u00f3n.\n\"A universalidade da salvaci\u00f3n non significa que se conceda soamente aos que, de modo expl\u00edcito, cren en Cristo e entraron na Igrexa. Se \u00e9 destinada a todos, a salvaci\u00f3n en verdade debe de estar a disposici\u00f3n de todos\" ( Enc\u00edclica \"Redemptoris missio\").\nPluralismo.\n\"O pluralismo \u00e9 froito do empuxe din\u00e1mico do mesmo Esp\u00edrito\" (Enc\u00edclica \"Redemptoris missio\").\nLiberdade.\n\"A Igrexa dir\u00edxese ao home no pleno respecto \u00e1 s\u00faa liberdade; prop\u00f3n, non imp\u00f3n nada: respecta as persoas e as culturas, e detense ante o sagrario da conciencia\" (Enc\u00edclica \"Redemptoris missio\").\nA guerra.\n\"Non matedes! Non preparedes aos homes destruci\u00f3n e exterminio! Pensade nos vosos irm\u00e1ns que sofren fame e miseria! Respectade a liberdade e dignidade de cada un!\" (Enc\u00edclica \"Redemptor hominis\").\n\"Nunca m\u00e1is a guerra! Nunca m\u00e1is a guerra! que destr\u00fae a vida dos inocentes, que ensina a matar e trastorna igualmente a vida dos que matan, que deixa tras de si un rastro de rancores e odios, e fai m\u00e1is dif\u00edcil a soluci\u00f3n dos problemas que a provocaron\" (Enc\u00edclica \"Centessimus annus\").\nPapado.\n\"\u00c9 precisamente como se, dende a debilidade humana de Pedro, se manifestase de modo pleno que o seu ministerio particular na Igrexa procede totalmente da Graza\" (Enc\u00edclica \"Ut Unum sint\").\nO Nadal.\n\"O Nadal pon tam\u00e9n de manifesto o senso profundo de todo nacemento humano, e a alegr\u00eda mesi\u00e1nica constit\u00fae as\u00ed o fundamento e realizaci\u00f3n da alegr\u00eda por cada neno que nace\" (Enc\u00edclica \"Evangelium vitae\").\nA familia.\n\"A familia, fundada e vivificada polo amor, \u00e9 unha comunidade de persoas: do home e da muller esposos, dos pais e dos fillos, dos parentes. O seu primeiro cometido \u00e9 o de vivir fielmente a realidade da comu\u00f1\u00f3n co empe\u00f1o constante de desenvolver unha aut\u00e9ntica comunidade de persoas. O principio interior, a forza permanente e a meta \u00faltima de tal cometido \u00e9 o amor\" (Exhortaci\u00f3n apost\u00f3lica \"Familiaris Consortio\").\nPosturas sociopol\u00edticas.\n\"A Igrexa asume unha actitude cr\u00edtica tanto ante o capitalismo liberal como ante o colectivismo marxista\" (Enc\u00edclica \"Sollicitudo rei socialis\").\n\"Se a produci\u00f3n de armas \u00e9 unha grave desorde que reina no mundo actual respecto das verdadeiras necesidades dos homes e o uso dos medios axeitados para satisfacelas, non o \u00e9 menos o comercio das mesmas. M\u00e1is a\u00ednda, a prop\u00f3sito disto, \u00e9 preciso engadir que o xu\u00edzo moral \u00e9 a\u00ednda m\u00e1is severo\" (Enc\u00edclica \"Sollicitudo rei socialis\").\n\"A conciencia da que falamos non se refire soamente aos individuos, sen\u00f3n tam\u00e9n \u00e1s naci\u00f3ns e aos pobos, os cales, como entidades cunha determinada identidade cultural, son particularmente sensibles \u00e1 conservaci\u00f3n, libre xesti\u00f3n e promoci\u00f3n do seu propio patrimonio\" (Enc\u00edclica \"Sollicitudo rei socialis\").\n\"\u00c9 necesario o pleno respecto da identidade de cada pobo, coas s\u00faas caracter\u00edsticas hist\u00f3ricas e culturais\" (Enc\u00edclica \"Sollicitudo rei socialis\").\n\"Outras naci\u00f3ns necesitan reformar algunhas estruturas e, en particular, as s\u00faas instituci\u00f3ns pol\u00edticas, para substitu\u00edr r\u00e9ximes corrompidos, ditatoriais ou autoritarios, por outros democr\u00e1ticos e participativos\" (Enc\u00edclica \"Sollicitudo rei socialis\").\n\"Occidente parece inclinarse a unhas formas de illamento crecente e ego\u00edsta\" (Enc\u00edclica \"Sollicitudo rei socialis\").\n\"Desexo chamar a atenci\u00f3n... abonda con mirar a realidade da multitude inxente de homes e mulleres, nenos, adultos e anci\u00e1ns; nunha palabra, persoas concretas e irrepetibles que sofren o peso intolerable da miseria\" (Enc\u00edclica \"Solicitude rei socialis\").\n\"Existe o dereito com\u00fan de todos a usar os bens da enteira creaci\u00f3n.\" \"\u00c9 inaceptable a postura do r\u00edxido capitalismo que defende o dereito exclusivo \u00e1 propiedade privada dos medios de produci\u00f3n como un dogma intocable na vida econ\u00f3mica\" (Enc\u00edclica \"Laborem Exercens\").\n\"Non se trata soamente de dar o superfluo, sen\u00f3n de axudar a pobos enteiros \u2014exclu\u00eddos ou marxinados\u2014 a que entren no c\u00edrculo do desenvolvemento econ\u00f3mico e humano. Isto ser\u00e1 posible non s\u00f3 utilizando o superfluo que o noso mundo produce en abundancia, sen\u00f3n cambiando sobre todo os estilos de vida, os modelos de produci\u00f3n e consumo, as estruturas consolidadas de poder que rexen hoxe a sociedade\" (Enc\u00edclica \"Centessimus Annus\").\nViaxes pastorais.\nRealizou 104 viaxes ao longo e ancho dos cinco continentes. As viaxes mantiv\u00e9rono na primeira li\u00f1a da informaci\u00f3n internacional.\nNa s\u00faa xira por Centroam\u00e9rica en 1979, de modo particular en M\u00e9xico, reco\u00f1eceu a importancia do catolicismo latinoamericano, apoiou \u00e1s s\u00faas arelas de xustiza social fronte \u00e1s desigualdades e a corrupci\u00f3n e defendeu os dereitos dos ind\u00edxenas e das s\u00faas linguas e culturas. Ese mesmo ano fixo a primeira visita a Estados Unidos, onde loou a s\u00faa tradici\u00f3n democr\u00e1tica, pero criticou os excesos do capitalismo, o consumismo hedonista e a guerra fr\u00eda que divid\u00eda o mundo en bloques. Lembrou o deber de solidariedade da primeira potencia mundial cos marxinados da terra.\nTam\u00e9n en 1979 tivo lugar a hist\u00f3rica primeira visita \u00e1 s\u00faa Polonia natal facendo emerxer un catolicismo renacido dende a marxinaci\u00f3n a que o ti\u00f1a sometido o r\u00e9xime comunista. A congregaci\u00f3n entusiasta de multitudes acabou sendo todo un desaf\u00edo \u00e1 ditadura comunista. As s\u00faas mensaxes de superaci\u00f3n do medo, defensa dos dereitos dos traballadores e de apertura democr\u00e1tica foron un est\u00edmulo para o movemento obreiro cat\u00f3lico e feriron de morte o sistema totalitario.\nEn 1979 estivo en Turqu\u00eda onde estreitou os vencellos co patriarca ecum\u00e9nico de Constantinopla, Dimitros I, m\u00e1xima autoridade moral das Igrexas ortodoxas. Apoiou o avance en Turqu\u00eda dos valores democr\u00e1ticos.\nEn 1980 realizou a primeira gran xira pola \u00c1frica negra (Congo, Kenya, Ghana, Burkina Faso...). Clamou contra a miseria e reclamou xustiza e solidariedade econ\u00f3mica e social coa poboaci\u00f3n. Fixo tam\u00e9n aqu\u00ed unha defensa das culturas e linguas populares. Non foi ben recibida a s\u00faa mensaxe a prol da castidade e contraria \u00e1 contracepci\u00f3n, que se considerou allea e mesmo contraproducente para o desenvolvemento da poboaci\u00f3n.\nEn 1982 visitou Inglaterra. Aqu\u00ed procurou con xestos elocuentes estreitar os vencellos coa Igrexa Anglicana. Fixo contundentes chamamentos \u00e1 paz e en contra da guerra das Malvinas. En novembro dese mesmo ano visitou por vez primeira Santiago de Compostela, coincidindo co Ano Santo.\nEn 1987 durante a s\u00faa estad\u00eda en Chile, foi branco de duras cr\u00edticas polas s\u00faas aparici\u00f3ns co ditador Pinochet, e as s\u00faas demasiado mornas admonici\u00f3ns contra a falta de liberdades. Este exceso de diplomacia cun ditador non se repetiu na s\u00faa visita a Paraguai ese mesmo ano, onde o ditador Stroessner tivo que escoitar condenas moi claras ao seu r\u00e9xime por parte do papa e a s\u00faa nidia defensa dos dereitos humanos. Foi este un factor que se sumou no cami\u00f1o da recuperaci\u00f3n das liberdades democr\u00e1ticas.\nEn 1989 celebrou unha multitudinaria Xornada Mundial da Xuventude en Santiago de Compostela. Animou a mocidade a loitar por un mundo m\u00e1is humano e m\u00e1is xusto e lembrou con insistencia os valores do amor casto, o matrimonio indisoluble e o sentido cat\u00f3lico da sexualidade, motivo polo cal foi criticado por boa parte da prensa espa\u00f1ola.\nEn 1994 realizou a s\u00faa primeira viaxe a Croacia. Visualizou o co\u00f1ecido apoio da Igrexa \u00e1 independencia da rep\u00fablica ex-iugoslava, o que restou credibilidade aos seus chamamentos \u00e1 paz e \u00e1 reconciliaci\u00f3n.\nEn 1995 en Filipinas realizou unha das s\u00faas viaxes m\u00e1is exitosas; bateu todos os r\u00e9cords de convocatoria na historia da humanidade (nun s\u00f3 d\u00eda uns seis mill\u00f3ns de seguidores) en Luneta Park.\nEn 1996, en Nicaragua, p\u00faxose de manifesto a enorme distancia que afastaba a Xo\u00e1n Paulo II da chamada Igrexa Popular, froito da Teolox\u00eda da Liberaci\u00f3n e en estreita colaboraci\u00f3n co r\u00e9xime sandinista. Xo\u00e1n Paulo II lembrou a doutrina da Igrexa a prol das reformas sociais e dos dereitos dos ind\u00edxenas pero criticou con enerx\u00eda a connivencia de eclesi\u00e1sticos nicaraguanos co goberno revolucionario.\nEn 1997 fixo dende Bosnia e Hercegovina chamamentos ao perd\u00f3n entre as etnias da ex-Iugoslavia e manifestou o apoio da Igrexa para sanar feridas e contribu\u00edr \u00e1 reconstruci\u00f3n do pa\u00eds. Ese mesmo ano, no L\u00edbano resaltou a necesidade dunha fraternidade s\u00f3lida entre as distintas relixi\u00f3ns, culturas e civilizaci\u00f3ns. Defendeu un L\u00edbano soberano que \u00e9 m\u00e1is ca unha naci\u00f3n, \"\u00e9 unha mensaxe\" chegou a dicir.\nEn 1998 foi recibido cordialmente en Cuba polo ditador Fidel Castro, que tolerou a mensaxe papal de liberdade e celebrou a condena papal ao bloqueo estadounidense causante de sufrimentos para o pobo cubano, as\u00ed como o reco\u00f1ecemento por parte de Xo\u00e1n Paulo II a certos valores socialistas. A visita supuxo \u00e1nimos renovados para a Igrexa cubana, pero non tivo consecuencias pol\u00edticas.\nExipto foi, no ano 2000, testemu\u00f1a das palabras de Xo\u00e1n Paulo II contra a intolerancia relixiosa e o grave pecado de promover a violencia en nome de Deus. Foron significativos os encontros co l\u00edder musulm\u00e1n, o gran im\u00e1n sunni, e o papa copto Shenouda III cabeza dunha milenaria igrexa cristi\u00e1 con seis mill\u00f3ns de fieis.\nNo ano 2001 realizou unha dif\u00edcil viaxe a Grecia, onde pediu perd\u00f3n aos irm\u00e1ns ortodoxos polos pecados de acci\u00f3n e omisi\u00f3n cometidos polos cat\u00f3licos contra eles ao longo da historia. O l\u00edder ortodoxo Christodoulos fixo votos pola unidade das Igrexas pero non tivo un xesto de reciprocidade. Ese mesmo ano realizou unha arelada visita a Ucra\u00edna, berce do cristianismo ruso, dende onde intentou tender a man \u00e1 veci\u00f1a Rusia. A frialdade do patriarca de Moscova frustrou as expectativas dunha visita \u00e1 Santa Rusia. Foi especialmente emotiva a visita a Rabi Ya en honra das v\u00edtimas xud\u00edas al\u00ed masacradas. Tam\u00e9n en 2001 visitou Casaquist\u00e1n e Armenia. Neste \u00faltimo pa\u00eds solidarizouse co seu pobo masacrado por xenocidios terribles durante o s\u00e9culo XX e coa antiqu\u00edsima Igrexa Armenia celebrou con sentido ecum\u00e9nico os 1 700 anos de cristianismo da primeira naci\u00f3n que profesou a fe en Xes\u00fas. Ese ano ser\u00eda tam\u00e9n o da celeb\u00e9rrima visita \u00e1 mesquita de Damasco en Siria como expresi\u00f3n da fraternidade cos musulm\u00e1ns.\nRelaci\u00f3ns con outras relixi\u00f3ns.\nXo\u00e1n Paulo II viaxou moito e tomou contacto con crentes doutras confesi\u00f3ns. El tentou sempre atopar o que ti\u00f1an en com\u00fan tanto doutrinal como dogmaticamente. No D\u00eda Mundial de oraci\u00f3n pola paz, que tivo lugar en As\u00eds o 27 de outubro de 1986, m\u00e1is de 120 representantes de diferentes relixi\u00f3ns e denominaci\u00f3ns cristi\u00e1s pasaron o d\u00eda xuntos pregando.\nAnglicanismo.\nXo\u00e1n Paulo II mantivo boas relaci\u00f3ns coa Igrexa de Inglaterra. Foi o primeiro papa en viaxar ao Reino Unido, en 1982, onde se reuniu coa Ra\u00ed\u00f1a Isabel II, gobernadora suprema da Igrexa de Inglaterra. Predicou na catedral de Canterbury e recibiu ao arcebispo de Canterbury con amizade e cortes\u00eda. Por\u00e9n, Xo\u00e1n Paulo II amosou o seu desgusto pola decisi\u00f3n dos anglicanos de ordenar mulleres como sacerdotes e considerou isto como un paso na direcci\u00f3n contraria \u00e1 unidade entre a Comu\u00f1\u00f3n Anglicana e a Igrexa cat\u00f3lica.\nRelaci\u00f3ns cos xudeus.\nAs relaci\u00f3ns entre o catolicismo e o xuda\u00edsmo melloraron durante o pontificado de Xo\u00e1n Paulo II. El falou frecuentemente sobre a relaci\u00f3n entre a Igrexa e os xudeus. De neno, Karol Wojtyla acostumaba facer deporte cos seus numerosos veci\u00f1os xudeus. En 1979 converteuse no primeiro papa en visitar o campo de concentraci\u00f3n de Auschwitz en Polonia, onde moitos dos seus paisanos (maioritariamente xudeus polacos) pereceron baixo o dominio nazi. Tam\u00e9n se converteu no primeiro papa en facer unha visita oficial a unha sinagoga, cando visitou a sinagoga de Roma o 13 de abril de 1986.\nEn marzo do 2000, Xo\u00e1n Paulo II visitou Yad Vashem, (o memorial nacional israel\u00ed do Holocausto) en Israel e despois pisou o sitio m\u00e1is sagrado do xuda\u00edsmo, o Muro das Lamentaci\u00f3ns en Xerusal\u00e9n, colocando unha carta dentro del (na que fixo unha apolox\u00eda contra as acci\u00f3ns da Igrexa no pasado contra os xudeus). En outubro do 2003 a Liga Antidifamaci\u00f3n felicitou a Xo\u00e1n Paulo II con ocasi\u00f3n dos seus vinte e cinco anos de papado.\nInmediatamente trala morte do papa, a Liga publicou un manifesto no que dic\u00eda que Xo\u00e1n Paulo II revolucionara as relaci\u00f3ns entre cat\u00f3licos e xudeus, dicindo que \u00abhoubo m\u00e1is cambio para ben neste papado de 27 anos que nos preto de 2 000 anos anteriores\u00bb.\nUn n\u00famero de puntos de disputa existen a\u00ednda entre a Igrexa cat\u00f3lica e a comunidade xud\u00eda, inclu\u00edndo diferenzas doutrinais. Non obstante, o n\u00famero de diferenzas que dividen aos grupos xudeus e ao Vaticano ten descendido significativamente nos \u00faltimos 40 anos.\nRelaci\u00f3ns coa Igrexa ortodoxa.\nEn maio de 1999, Xo\u00e1n Paulo II visitou Roman\u00eda trala invitaci\u00f3n do patriarca Teoctist da Igrexa ortodoxa romanesa. Esta foi a primeira vez que un papa visitaba un pa\u00eds predominantemente ortodoxo dende o Gran Cisma de Oriente en 1054. \u00c1 s\u00faa chegada, o patriarca e o presidente de Roman\u00eda, Emil Constantinescu, saudaron o papa. O patriarca declarou: \u00abO segundo milenio da historia cristi\u00e1 comeza cun [...] compromiso verdadeiro a restaurar a unidade cristi\u00e1\u00bb.\nXo\u00e1n Paulo II visitou outras \u00e1reas fortemente ortodoxas como Ucra\u00edna, a pesar da falta de benvida, e dixo que o fin do cisma era un dos seus m\u00e1is profundos desexos.\nO papa dixo tam\u00e9n ao longo do seu pontificado que un dos seus m\u00e1is grandes so\u00f1os era visitar Rusia, pero isto xamais tivo lugar. Fixo numerosos intentos para resolver os problemas de s\u00e9culos entre a Igrexa cat\u00f3lica e a Igrexa ortodoxa rusa, como devolver a icona de Nosa Se\u00f1ora de Caz\u00e1n en agosto de 2004. De todos os xeitos, a Igrexa ortodoxa nunca amosou moito entusiasmo, facendo declaraci\u00f3ns ao efecto como: \u00abA cuesti\u00f3n da visita do papa a Rusia non est\u00e1 conectada polos xornalistas cos problemas entre as igrexas, que son agora imposibles de resolver, pero si coa devoluci\u00f3n dunha de moitas obras sacras, que foron roubadas ilegalmente de Rusia\u00bb. (Vsevolod Chaplin).\nBudismo.\nTenzin Gyatso, o d\u00e9cimo cuarto Dalai Lama e l\u00edder espiritual do budismo tibetano, visitou o papa Xo\u00e1n Paulo II oito veces, m\u00e1is que calquera outro dignatario. O papa e o Dalai Lama a mi\u00fado compart\u00edan puntos de vista similares, xa que ambos os dous provi\u00f1an de pobos afectados polo comunismo.\nIslam.\nO 6 de maio de 2001, Xo\u00e1n Paulo II converteuse no primeiro papa cat\u00f3lico en entrar e pregar nunha mesquita isl\u00e1mica. Visitou a Gran Mesquita de Damasco, Siria, onde se pensa que Xo\u00e1n o Bautista est\u00e1 enterrado, e pronunciou un discurso que inclu\u00edu o seguinte: \u00abPor todas as veces que musulm\u00e1ns e cristi\u00e1ns se te\u00f1en ofendido mutuamente, precisamos buscar o perd\u00f3n do Todopoderoso para ofrecer os uns aos outros o perd\u00f3n. O seu famoso bico ao Cor\u00e1n en Siria, un acto que o fixo popular entre os musulm\u00e1ns.\nO papa para a xuventude.\nXo\u00e1n Paulo II tivo tam\u00e9n unha especial relaci\u00f3n coa xuventude cat\u00f3lica e foi co\u00f1ecido polo alcume de \u00abO papa da Xuventude\u00bb. Denantes de ser papa adoitaba facer excursi\u00f3ns cos mozos. El segu\u00eda a ir \u00e1 monta\u00f1a cando era papa, sendo un heroe para moitos deles. De feito, en reuni\u00f3ns, os cat\u00f3licos novos, e incluso non cat\u00f3licos, acostumaban cantar a frase \u00abXo\u00e1n Pablo II, qu\u00e9rete todo o mundo\u00bb, e ocasionalmente el respond\u00eda, en ingl\u00e9s: \u00abNo. JP Two, He Loves YOU!\u00bb\nEl estableceu a Xornada Mundial da Xuventude en 1984 coa intenci\u00f3n de brindar \u00e1 mocidade cat\u00f3lica de todas as partes do mundo a oportunidade de celebraren todos xuntos a s\u00faa fe. Estes encontros de algo m\u00e1is dunha semana suced\u00edan cada dous ou tres anos, atraendo a centos de milleiros de mozos, quen \u00edan cantar, pasalo ben e, sobre todo estar co papa e celebrar a s\u00faa fe. Eran os chamados \u00abpapaboys\u00bb e \u00abpapagirls\u00bb, cuxo lema m\u00e1is frecuente era \u00ab\u00a1Esta \u00e9 a xuventude do papa!\u00bb\nApolox\u00edas ou petici\u00f3ns de perd\u00f3n.\nXo\u00e1n Paulo II proclamou sempre a idea central do perd\u00f3n sen l\u00edmites. Xa en 1965 deu pulo a unha declaraci\u00f3n de reconciliaci\u00f3n ofrecida polos bispos polacos aos bispos alem\u00e1ns co fin de sandar as feridas abertas a\u00ednda pola segunda guerra Mundial. As\u00ed pois, o seu pontificado estivo marcado por significativas solicitudes de perd\u00f3n en nome da Igrexa cat\u00f3lica:\nEn prol do ecumenismo, tam\u00e9n rehabilitou as figuras de reformadores como Xo\u00e1n Hus ou Marti\u00f1o Lutero, sen que isto supo\u00f1a a aceptaci\u00f3n da integridade das s\u00faas doutrinas, e mesmo chegou a pedir solemnemente desculpas aos ortodoxos en nome da Igrexa polo ataque dos cruzados a Constantinopla no s\u00e9culo XIII. Estes xestos foron vistos con reticencias por parte dos sectores m\u00e1is conservadores do catolicismo tradicional, pouco afeito a estes signos de humildade evanx\u00e9lica.\nGuerra de Iraq.\nEn 2003 Xo\u00e1n Paulo II fixo importantes cr\u00edticas \u00e1 invasi\u00f3n de Iraq do 2003. Mandou o antigo nuncio apost\u00f3lico nos Estados Unidos, o cardeal P\u00edo Laghi, a falar co Presidente dos Estados Unidos George W. Bush para expresarlle a s\u00faa oposici\u00f3n \u00e1 guerra. Xo\u00e1n Paulo II dixo que lle correspond\u00eda \u00e1s Naci\u00f3ns Unidas resolver o conflito internacional a trav\u00e9s da diplomacia e que unha agresi\u00f3n unilateral \u00e9 un crime contra a paz e unha violaci\u00f3n das leis internacionais."}
{"id": "10069", "revid": "17467", "url": "https://gl.wikipedia.org/wiki?curid=10069", "title": "Presidente dos Estados Unidos da Am\u00e9rica", "text": ""}
{"id": "10070", "revid": "56817", "url": "https://gl.wikipedia.org/wiki?curid=10070", "title": "Mi (letra)", "text": "Mi \u00e9 o nome da und\u00e9cima letra do alfabeto grego (\u03bc\u1fe6); equivale ao /m/.\nMin\u00fascula \u03bc, mai\u00fascula \u039c.\nAdoita transcribirse como \"m\". Prov\u00e9n da letra do alfabeto fenicio \"m\u0113m\". Como signo num\u00e9rico representaba o corenta. En mai\u00fascula serve tam\u00e9n para designar o und\u00e9cimo canto da Il\u00edada de Homero e en min\u00fascula o und\u00e9cimo da Odisea."}
{"id": "10071", "revid": "25871", "url": "https://gl.wikipedia.org/wiki?curid=10071", "title": "Ni", "text": "Ni pode referirse a:"}
{"id": "10073", "revid": "5863", "url": "https://gl.wikipedia.org/wiki?curid=10073", "title": "James Abram Garfield", "text": "James Abram Garfield, nado o 19 de novembro de 1831 e finado o 19 de setembro de 1881, foi o vix\u00e9simo presidente dos Estados Unidos durante seis meses e medio en 1881, pois morreu asasinado. \nTraxectoria.\nFoi o primeiro presidente estadounidense manicho e o segundo en morrer asasinado (despois de Abraham Lincoln). Sucedeuno no cargo o seu vicepresidente Chester Arthur."}
{"id": "10074", "revid": "169", "url": "https://gl.wikipedia.org/wiki?curid=10074", "title": "Chester Arthur", "text": ""}
{"id": "10075", "revid": "65337", "url": "https://gl.wikipedia.org/wiki?curid=10075", "title": "Chester Alan Arthur", "text": "Chester Alan Arthur, nado o 5 de outubro de 1829 e finado o 18 de novembro de 1886, foi o 21\u00ba presidente dos Estados Unidos dende 1881 ata 1885.\nTraxectoria.\nChester A. Arthur sucedeu ao malpocado James Garfield, que fora asasinado dun tiro. Foi alcumado \"Elegant Arthur\" (Artur o Elegante), chegou ter 80 pares de pantal\u00f3ns e cambi\u00e1baos varias veces ao d\u00eda. Morreu dunha hemorraxia cerebral."}
{"id": "10076", "revid": "169", "url": "https://gl.wikipedia.org/wiki?curid=10076", "title": "James Garfield", "text": ""}
{"id": "10078", "revid": "23204", "url": "https://gl.wikipedia.org/wiki?curid=10078", "title": "Lingua bretoa", "text": "O bret\u00f3n (\"brezhoneg\") \u00e9 unha lingua celta insular de tipo brit\u00f3nico, estreitamente emparentada co c\u00f3rnico. F\u00e1lase sobre todo nos territorios occidentais da Breta\u00f1a, a\u00ednda que se est\u00e1 a recuperar noutras partes do territorio da rexi\u00f3n, mesmo naquelas zonas onde tradicionalmente non se falou ou non se ten falado dende hai varios s\u00e9culos.\nA lingua bretoa tam\u00e9n tivo unha certa repercusi\u00f3n en Galicia, influ\u00edndo sobre a lingua galega e propiciando a aparici\u00f3n dun dialecto mindoniense nos seus asentamentos, que perduraron ata o s\u00e9culo XV no norte da actual provincia de Lugo (na comarca de Mondo\u00f1edo) e mais nalgunhas outras zonas costeiras de Galicia. Estes asentamentos de colonias bretoas foron derivados da fuxida das Illas Brit\u00e1nicas durante a invasi\u00f3n anglosaxoa cara a terras do noroeste ib\u00e9rico. As\u00ed as cousas, non se conserva texto ning\u00fan redactado nunha pos\u00edbel ramificaci\u00f3n galaica do bret\u00f3n.\nHistoria.\nO bret\u00f3n \u00e9 falado na Breta\u00f1a, especialmente ao oeste dunha li\u00f1a entre Plouha e La Roche-Bernard (\u00f3 leste de Vannes). Prov\u00e9n da lingua falada pola comunidade britana que habitou entre Gran Breta\u00f1a e Arm\u00f3rica, e que chegou incluso a Galicia. A lingua foi falada polas clases altas at\u00e9 o s\u00e9culo XII. Por\u00e9n, comezou a decaer e acabou sendo s\u00f3 a lingua das clases baixas da Breta\u00f1a occidental, cando a nobreza e a burgues\u00eda adoptaron o franc\u00e9s. Como lingua da escrita empregouse o lat\u00edn at\u00e9 o s\u00e9culo XV, cando se pasou ao franc\u00e9s. A\u00ednda as\u00ed, hai unha pequena tradici\u00f3n de literatura bretoa, e algo do vocabulario do bret\u00f3n antigo pervive hoxe como termos cient\u00edficos e filos\u00f3ficos en bret\u00f3n moderno.\nA monarqu\u00eda francesa non adoptou ningunha postura cara as linguas minoritarias de Francia que falaban as clases baixas, a\u00ednda que esix\u00eda o uso do franc\u00e9s para os asuntos gobernamentais. Co per\u00edodo revolucionario chegou a introduci\u00f3n de pol\u00edticas que favoreceron o franc\u00e9s por enriba das linguas rexionais, chamadas pexorativamente \"patois\". Os revolucionarios asumiron que os reaccionarios e os mon\u00e1rquicos prefer\u00edan que a poboaci\u00f3n falase as linguas rexionais para que as masas de campesi\u00f1os estivesen desinformados. En 1794 Bar\u00e8re enviou ao \"Comit\u00e9 de salut public\" o seu \"informe sobre as linguas\", no cal dic\u00eda que \"o federalismo e a superstici\u00f3n falan bret\u00f3n\". Baixo a Terceira, Cuarta e Quinta rep\u00fablicas, at\u00e9 finais da d\u00e9cada de 1960, as pr\u00e1cticas humillantes eran com\u00fans nas escolas, tentando erradicar a lingua e cultura bretoas.\nHoxe, a pesar do centralismo pol\u00edtico de Francia e da importante influencia dos medios de comunicaci\u00f3n, o bret\u00f3n \u00e9 falado como lingua coti\u00e1 por arredor de 200.000 persoas. Isto \u00e9, por\u00e9n, moito menos dos 1,3 mill\u00f3ns de 1930. A comezos do s\u00e9culo XX a metade da poboaci\u00f3n bretoa s\u00f3 co\u00f1ec\u00eda o bret\u00f3n. Arredor de 1950 tan s\u00f3 restaban uns 100.000 falantes monoling\u00fces.\nEn 1925, grazas ao profesor Roparz Hemon, apareceu a publicaci\u00f3n \"Gwalarn\". \u00d3 longo dos seus 19 anos de vida, \"Gwalarn\" tentou elevar a lingua \u00f3 nivel doutras grandes linguas internacionais creando traballos orixinais abarcando todos os x\u00e9neros e traducindo traballos con sona \u00e1 lingua bretoa. En 1946 foi substitu\u00edda pola publicaci\u00f3n \"Al Liamm\".\nEn 1977 cre\u00e1ronse as escolas \"Diwan\", que ensinan bret\u00f3n aplicando a inmersi\u00f3n ling\u00fc\u00edstica. Te\u00f1en uns centos de alumnos dende a escola primaria at\u00e9 a secundaria.\nOs t\u00edtulos da banda dese\u00f1ada \"Ast\u00e9rix\" te\u00f1en sido traducidos \u00f3 bret\u00f3n, e curiosamente a vila gala onde Ast\u00e9rix vive est\u00e1 na pen\u00ednsula de Arm\u00f3rica, hoxe en d\u00eda Breta\u00f1a. Existen tam\u00e9n traduci\u00f3ns doutros t\u00edtulos de banda dese\u00f1ada, como Tint\u00edn, Spirou, Titeuf etc. Tam\u00e9n existe versi\u00f3n en bret\u00f3n dalg\u00fans filmes (\"Lancelot du Lac\", \"Shakespeare in Love\", \"Marion du Faouet\", \"Sezneg\") e series de televisi\u00f3ns (\"Columbo\", \"Perry Mason\").\nAlg\u00fans escritores e ling\u00fcistas que publicaron en bret\u00f3n acadaron sona internacional, como por exemplo Yann-Ber Kalloc'h, Roparz Hemon, Anjela Duval, P\u00ear-Jakez Helias e Youenn Gwernig.\nO primeiro dicionario en bret\u00f3n, o \"Catholicon\", foi tam\u00e9n o primeiro dicionario de franc\u00e9s. Foi editado por Jehan Lagadec en 1464, e tr\u00e1tase dunha obra triling\u00fce con entradas en bret\u00f3n, franc\u00e9s e lat\u00edn. Hoxe existen dicionarios biling\u00fces entre bret\u00f3n e ingl\u00e9s, neerland\u00e9s, alem\u00e1n, castel\u00e1n e gal\u00e9s. Tam\u00e9n existe un dicionario monoling\u00fce, o \"Geriadur Brezhoneg an Here\", que define as palabras bretoas en bret\u00f3n. A primeira edici\u00f3n, de 1995, conti\u00f1a arredor de 10.000 verbas, e a segunda edici\u00f3n (2001) acadou as 20.000 palabras.\nDistribuci\u00f3n xeogr\u00e1fica e dialectos.\nO bret\u00f3n f\u00e1lase principalmente na parte occidental da Breta\u00f1a, malia que hai pequenos grupos de falantes na parte oriental, onde tam\u00e9n se fala gal\u00f3. O bret\u00f3n div\u00eddese en catro dialectos, co\u00f1ecidos en bret\u00f3n como:\nEste \u00faltimo non debe ser confundido coa lingua propia de Cornualla (\"kernewek\"). Tam\u00e9n existiu un quinto dialecto, hoxe desaparecido, chamado \"gu\u00e9randais\", falado at\u00e9 comezos do s\u00e9culo XX nas rexi\u00f3ns de Gu\u00e9rande e Batz-sur-Mer. As fronteiras entre estes dialectos, por outra banda, non est\u00e1n claras, e a divisi\u00f3n p\u00f3dese facer entre o dialecto vannet\u00e9s e o resto, que forman un continuo dialectal.\nFonolox\u00eda.\nVogais.\nAs vogais en bret\u00f3n poden ser curtas ou longas. Todas as vogais sen acento son curtas, e as acentuadas poden ser curtas ou longas. Todas as vogais poden tam\u00e9n ser nasalizadas, que sin\u00e1lase engadindo un \"[n]\" logo da vogal. \nOs ditongos son .\nEstatuto oficial.\nEstatuto.\nO bret\u00f3n non \u00e9 unha lingua oficial de Francia, a pesar das demandas de reco\u00f1ecemento oficial por parte dos autonomistas e doutros sectores da poboaci\u00f3n. Estes reclaman que o bret\u00f3n te\u00f1a un lugar na escola, nos medios de comunicaci\u00f3n e noutros aspectos da vida p\u00fablica.\nConstituci\u00f3n francesa.\nEn xullo de 2008, a Constituci\u00f3n de Francia foi emendada coa adici\u00f3n do artigo 75-1, que di:\nIsto \u00e9 un paso importante para o reco\u00f1ecemento do bret\u00f3n e doutras linguas minoritarias de Francia. Por\u00e9n non hai ning\u00fan reco\u00f1ecemento expl\u00edcito m\u00e1is al\u00f3 disto.\nRexi\u00f3n.\nAs\u00ed e todo, as autoridades rexionais e departamentais empregan o bret\u00f3n en certa medida, por exemplo na sinalizaci\u00f3n. P\u00f3dese ver certa sinalizaci\u00f3n biling\u00fce, como nos nomes das r\u00faas e nalgunhas estaci\u00f3ns do metro de Rennes. Segundo a lexislaci\u00f3n francesa (\"lei Toubon\") \u00e9 ilegal incluso que os r\u00f3tulos comerciais estean unicamente en bret\u00f3n, deben ser biling\u00fces ou s\u00f3 en franc\u00e9s. Dado que normalmente prec\u00edsase m\u00e1is espazo para sinalizar nas d\u00faas linguas, sinal\u00edzase normalmente s\u00f3 en franc\u00e9s.\nO \"Ofis ar Brezhoneg\", a axencia da lingua bretoa, foi creada en 1999 polo goberno da rexi\u00f3n da Breta\u00f1a para promover o uso do bret\u00f3n. Lanzaron a campa\u00f1a \"Ya d'ar brezhoneg\", asinada por empresas, organizaci\u00f3ns e concellos para promover o uso do bret\u00f3n, por exemplo instalando sinalizaci\u00f3n biling\u00fce e engadindo a opci\u00f3n bretoa nas s\u00faas p\u00e1xinas web.\nExemplos.\nT\u00e1boa lexical comparativa.\nA seguinte t\u00e1boa permite comparar as semellanzas ling\u00fc\u00edsticas entre o bret\u00f3n, o c\u00f3rnico, o gal\u00f3, o galego e mailo franc\u00e9s. N\u00f3tanse semellanzas de construci\u00f3n entre o bret\u00f3n e m\u00e1is o gal\u00f3: por exemplo, as expresi\u00f3ns para o \u00abesqu\u00edo\u00bb, \"kazh-koad\" e \"chat-de-bo\u00e9z\", significan \u00abgato de bosque\u00bb en \u00e1mbalas d\u00faas linguas."}
{"id": "10079", "revid": "22570", "url": "https://gl.wikipedia.org/wiki?curid=10079", "title": "Docetismo", "text": "O docetismo era unha doutrina her\u00e9tica aparecida a finais do s\u00e9culo I no seo da Igrexa cat\u00f3lica. Afirmaba que Xesucristo tivera unha imaxe aparente e polo tanto non corp\u00f3rea ou real. A xustificaci\u00f3n era que a materia \u00e9 algo intrinsecamente malo, polo que Xesucristo s\u00f3 pod\u00eda ter un corpo aparente. Esta doutrina polo tanto \u00e9 contraria \u00e1 Encarnaci\u00f3n e \u00e1 Resurrecci\u00f3n de Cristo. Deu lugar a grandes pol\u00e9micas no cristianismo primitivo e foi combatida xa dende ent\u00f3n por figuras sobranceiras como Ignacio de Antioqu\u00eda. Os gn\u00f3sticos eran docetas.\nParte da herex\u00eda dos c\u00e1taros era doc\u00e9tica. Esta herex\u00eda rematou coa Cruzada Albinxense.\nO Cor\u00e1n afirma que a crucifixi\u00f3n de Xes\u00fas de Nazaret s\u00f3 foi un espellismo. Para o islam un profeta tan excelso non pod\u00eda morrer na cruz."}
{"id": "10080", "revid": "1131", "url": "https://gl.wikipedia.org/wiki?curid=10080", "title": "Liga Gallega", "text": "Liga Gallega foi o nome de d\u00faas organizaci\u00f3ns rexionalistas de finais do s\u00e9culo XIX:"}
{"id": "10081", "revid": "5312", "url": "https://gl.wikipedia.org/wiki?curid=10081", "title": "Liga Gallega (A Coru\u00f1a)", "text": "A Liga Gallega foi un grupo pol\u00edtico rexionalista liberal fundado en 1897 na Coru\u00f1a por iniciativa dos participantes na tertulia rexionalista A Cova C\u00e9ltica, e como esta ti\u00f1a a s\u00faa sede na librer\u00eda de Carr\u00e9 Aldao; presidido por Manuel Murgu\u00eda e dirixido por un comit\u00e9 integrado por Manuel Lugr\u00eds Freire, Ux\u00edo Carr\u00e9 Aldao e Salvador Golpe que en 1898 redactaron o seu regulamento, integramente en galego. Waldo \u00c1lvarez Insua foi o presidente en 1899.\nFoi unha das correntes nas que se bifurcou a Asociaci\u00f3n Regionalista Gallega, presidida por Murgu\u00eda. A Liga Gallega da Coru\u00f1a tivo unha inspiraci\u00f3n liberal, fronte \u00e1 Liga Gallega de Santiago de Compostela, m\u00e1is conservadora.\nDespois de 1900 tivo escasa actividade, a\u00ednda que sobreviviu ata 1907. O seu \u00f3rgano de expresi\u00f3n foi ata mediados de 1898 \"Revista Gallega\" que dirix\u00eda Galo Salinas. Foi pola s\u00faa iniciativa que se ergueu en 1904 o monumento en memoria dos M\u00e1rtires de Carral.\nA Liga Gallega naceu en defensa dos intereses materiais, morais, pol\u00edticos, econ\u00f3micos e sociais de Galicia. Ped\u00eda a constituci\u00f3n dunha autonom\u00eda para Galicia de igual xeito que se concedera a Cuba e Porto Rico e a fins de 1897 iniciou unha campa\u00f1a de recollida de sinaturas."}
{"id": "10082", "revid": "5312", "url": "https://gl.wikipedia.org/wiki?curid=10082", "title": "Liga Gallega (Santiago de Compostela)", "text": "A Liga Gallega foi unha organizaci\u00f3n rexionalista cat\u00f3lico tradicionalista fundada en Santiago de Compostela. Activa entre 1898 e 1900. Presidida por Alfredo Bra\u00f1as e con Salvador Cabeza de Le\u00f3n na secretar\u00eda. Tivo escasa actividade.\nFoi unha das correntes nas que se bifurcou a Asociaci\u00f3n Regionalista Gallega, presidida por Manuel Murgu\u00eda. A Liga Gallega de Santiago tivo unha inspiraci\u00f3n conservadora, fronte \u00e1 Liga Gallega da Coru\u00f1a, m\u00e1is liberal."}
{"id": "10084", "revid": "88215", "url": "https://gl.wikipedia.org/wiki?curid=10084", "title": "Lee Hai-chan", "text": "Lee Hai-chan (), nado en Cheongyang o 10 de xullo de 1952, \u00e9 un pol\u00edtico surcoreano, que foi primeiro ministro de Corea do Sur de 2004 a 2006. \nDende 2018 \u00e9 o l\u00edder do Partido Dem\u00f3crata de Corea."}
{"id": "10085", "revid": "88215", "url": "https://gl.wikipedia.org/wiki?curid=10085", "title": "Mahinda Rajapaksa", "text": "Mahinda Rajapakse, nado en Weerakatiya o 8 de novembro de 1945, \u00e9 un pol\u00edtico de Sri Lanka, que ocupou o cargo de Primeiro Ministro do seu pa\u00eds dende 2019 ata 2022.\nPreviamente ocupara o cargo dende 2004 a 2005 e de xeito breve en 2018, nunha disputa con Ranil Wickremesinghe, consider\u00e1ndose ambos a si mesmos como primeiros ministros. Tam\u00e9n foi presidente de Sri Lanka de 2005 a 2015."}
{"id": "10086", "revid": "85894", "url": "https://gl.wikipedia.org/wiki?curid=10086", "title": "Lugares de Silleda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Silleda"}
{"id": "10091", "revid": "15490", "url": "https://gl.wikipedia.org/wiki?curid=10091", "title": "Identidade Galega", "text": "Identidade Galega (IDEGA) \u00e9 un partido que se declara identitario, galeguista de centro, antiliberal, contrario a globalizaci\u00f3n e herdeiro da Dereita Galeguista de Vicente Risco e Xos\u00e9 Filgueira Valverde, influenciada directamente pola corrente de pensamento co\u00f1ecida como Nouvelle Droite francesa, de Alain de Benoist, e nas s\u00faas candidaturas figuran membros de forzas republicanas de \u00e1mbito espa\u00f1ol, como o Movimiento Social Republicano.\nTraxectoria.\nIdentidade Galega legalizouse o 19 de outubro de 2004 e o 4 de novembro celebrou a s\u00faa Primeira Asemblea Xeral. Contaba con arredor de 50 militantes, os seus principais dirixentes foron Xos\u00e9 Lois P\u00e9rez e Xo\u00e1n Lois Manteiga. O 7 de setembro de 2005 anunciou a s\u00faa integraci\u00f3n no Partido Galeguista. En xu\u00f1o de 2006, os militantes do partido deixaron o PG e reconstitu\u00edron o partido en oposici\u00f3n \u00e1 pol\u00edtica sobre inmigraci\u00f3n desenvolvida polo PG. O seu programa reflect\u00eda unha pol\u00edtica etnicista, contraria \u00e1 inmigraci\u00f3n, galeguista, social, con posturas pr\u00f3ximas ao identitarismo.Nas elecci\u00f3ns auton\u00f3micas de 2005 presentouse pola provincia da Coru\u00f1a con Manuel Ambite como candidato \u00e1 Presidente da Xunta, e obtivo 376 votos.\nEn 2015, presentouse \u00e1s elecci\u00f3ns municipais cunha candidatura por Arteixo que logrou 45 votos (0,32% do total)."}
{"id": "10093", "revid": "132", "url": "https://gl.wikipedia.org/wiki?curid=10093", "title": "Abegondense", "text": ""}
{"id": "10094", "revid": "132", "url": "https://gl.wikipedia.org/wiki?curid=10094", "title": "Arteix\u00e1n", "text": ""}
{"id": "10095", "revid": "132", "url": "https://gl.wikipedia.org/wiki?curid=10095", "title": "Betanceiro", "text": ""}
{"id": "10096", "revid": "132", "url": "https://gl.wikipedia.org/wiki?curid=10096", "title": "Brion\u00e9s", "text": ""}
{"id": "10097", "revid": "132", "url": "https://gl.wikipedia.org/wiki?curid=10097", "title": "Cercedense", "text": ""}
{"id": "10098", "revid": "132", "url": "https://gl.wikipedia.org/wiki?curid=10098", "title": "Carnot\u00e1n", "text": ""}
{"id": "10099", "revid": "132", "url": "https://gl.wikipedia.org/wiki?curid=10099", "title": "Cambr\u00e9s", "text": ""}
{"id": "10100", "revid": "132", "url": "https://gl.wikipedia.org/wiki?curid=10100", "title": "Curtiense", "text": ""}
{"id": "10101", "revid": "132", "url": "https://gl.wikipedia.org/wiki?curid=10101", "title": "Corcubion\u00e9s", "text": ""}
{"id": "10102", "revid": "132", "url": "https://gl.wikipedia.org/wiki?curid=10102", "title": "Ferrol\u00e1n", "text": ""}
{"id": "10103", "revid": "1556", "url": "https://gl.wikipedia.org/wiki?curid=10103", "title": "\u00c1rtabro", "text": ""}
{"id": "10104", "revid": "132", "url": "https://gl.wikipedia.org/wiki?curid=10104", "title": "Departamental", "text": ""}
{"id": "10105", "revid": "132", "url": "https://gl.wikipedia.org/wiki?curid=10105", "title": "Larach\u00e9s", "text": ""}
{"id": "10106", "revid": "132", "url": "https://gl.wikipedia.org/wiki?curid=10106", "title": "Ma\u00f1on\u00e9s", "text": ""}
{"id": "10107", "revid": "132", "url": "https://gl.wikipedia.org/wiki?curid=10107", "title": "Murad\u00e1n", "text": ""}
{"id": "10108", "revid": "132", "url": "https://gl.wikipedia.org/wiki?curid=10108", "title": "Mi\u00f1ense", "text": ""}
{"id": "10109", "revid": "132", "url": "https://gl.wikipedia.org/wiki?curid=10109", "title": "Negreir\u00e9s", "text": ""}
{"id": "10110", "revid": "132", "url": "https://gl.wikipedia.org/wiki?curid=10110", "title": "Nicrariense", "text": ""}
{"id": "10111", "revid": "132", "url": "https://gl.wikipedia.org/wiki?curid=10111", "title": "Oros\u00e1n", "text": ""}
{"id": "10112", "revid": "132", "url": "https://gl.wikipedia.org/wiki?curid=10112", "title": "Rianxeiro", "text": ""}
{"id": "10113", "revid": "132", "url": "https://gl.wikipedia.org/wiki?curid=10113", "title": "Somocense", "text": ""}
{"id": "10114", "revid": "132", "url": "https://gl.wikipedia.org/wiki?curid=10114", "title": "Valdovi\u00f1\u00e9s", "text": ""}
{"id": "10115", "revid": "132", "url": "https://gl.wikipedia.org/wiki?curid=10115", "title": "Ames\u00e1n", "text": ""}
{"id": "10116", "revid": "132", "url": "https://gl.wikipedia.org/wiki?curid=10116", "title": "Arzu\u00e1n", "text": ""}
{"id": "10117", "revid": "132", "url": "https://gl.wikipedia.org/wiki?curid=10117", "title": "Vimianc\u00e9s", "text": ""}
{"id": "10118", "revid": "132", "url": "https://gl.wikipedia.org/wiki?curid=10118", "title": "Boimortense", "text": ""}
{"id": "10120", "revid": "132", "url": "https://gl.wikipedia.org/wiki?curid=10120", "title": "Caban\u00e9s", "text": ""}
{"id": "10121", "revid": "132", "url": "https://gl.wikipedia.org/wiki?curid=10121", "title": "Carral\u00e9s", "text": ""}
{"id": "10122", "revid": "132", "url": "https://gl.wikipedia.org/wiki?curid=10122", "title": "Cerdidense", "text": ""}
{"id": "10123", "revid": "132", "url": "https://gl.wikipedia.org/wiki?curid=10123", "title": "Coristanqu\u00e9s", "text": ""}
{"id": "10124", "revid": "132", "url": "https://gl.wikipedia.org/wiki?curid=10124", "title": "Dodrense", "text": ""}
{"id": "10125", "revid": "132", "url": "https://gl.wikipedia.org/wiki?curid=10125", "title": "Fisterr\u00e1n", "text": ""}
{"id": "10126", "revid": "132", "url": "https://gl.wikipedia.org/wiki?curid=10126", "title": "Mazaric\u00e1n", "text": ""}
{"id": "10127", "revid": "132", "url": "https://gl.wikipedia.org/wiki?curid=10127", "title": "Laxense", "text": ""}
{"id": "10128", "revid": "624", "url": "https://gl.wikipedia.org/wiki?curid=10128", "title": "Modestino", "text": "Modestino pode facer referencia a:"}
{"id": "10129", "revid": "132", "url": "https://gl.wikipedia.org/wiki?curid=10129", "title": "Muxi\u00e1n", "text": ""}
{"id": "10130", "revid": "132", "url": "https://gl.wikipedia.org/wiki?curid=10130", "title": "Noi\u00e9s", "text": ""}
{"id": "10136", "revid": "132", "url": "https://gl.wikipedia.org/wiki?curid=10136", "title": "Padron\u00e9s", "text": ""}
{"id": "10137", "revid": "132", "url": "https://gl.wikipedia.org/wiki?curid=10137", "title": "Iriense", "text": ""}
{"id": "10138", "revid": "132", "url": "https://gl.wikipedia.org/wiki?curid=10138", "title": "Ortigueir\u00e9s", "text": ""}
{"id": "10139", "revid": "132", "url": "https://gl.wikipedia.org/wiki?curid=10139", "title": "Urticariense", "text": ""}
{"id": "10140", "revid": "132", "url": "https://gl.wikipedia.org/wiki?curid=10140", "title": "Pontedeum\u00e9s", "text": ""}
{"id": "10141", "revid": "132", "url": "https://gl.wikipedia.org/wiki?curid=10141", "title": "Eum\u00e9s", "text": ""}
{"id": "10142", "revid": "132", "url": "https://gl.wikipedia.org/wiki?curid=10142", "title": "Ribeir\u00e1n", "text": ""}
{"id": "10143", "revid": "132", "url": "https://gl.wikipedia.org/wiki?curid=10143", "title": "Ribeirense", "text": ""}
{"id": "10144", "revid": "132", "url": "https://gl.wikipedia.org/wiki?curid=10144", "title": "Xalleiro", "text": ""}
{"id": "10145", "revid": "132", "url": "https://gl.wikipedia.org/wiki?curid=10145", "title": "Comb\u00e9s", "text": ""}
{"id": "10146", "revid": "132", "url": "https://gl.wikipedia.org/wiki?curid=10146", "title": "Sobrad\u00e9s", "text": ""}
{"id": "10147", "revid": "132", "url": "https://gl.wikipedia.org/wiki?curid=10147", "title": "Vedr\u00e9s", "text": ""}
{"id": "10148", "revid": "132", "url": "https://gl.wikipedia.org/wiki?curid=10148", "title": "Arangu\u00e9s", "text": ""}
{"id": "10149", "revid": "132", "url": "https://gl.wikipedia.org/wiki?curid=10149", "title": "Boirense", "text": ""}
{"id": "10150", "revid": "132", "url": "https://gl.wikipedia.org/wiki?curid=10150", "title": "Ba\u00f1ense", "text": ""}
{"id": "10151", "revid": "132", "url": "https://gl.wikipedia.org/wiki?curid=10151", "title": "Carball\u00e9s", "text": ""}
{"id": "10152", "revid": "132", "url": "https://gl.wikipedia.org/wiki?curid=10152", "title": "Cedeirense", "text": ""}
{"id": "10153", "revid": "1131", "url": "https://gl.wikipedia.org/wiki?curid=10153", "title": "Cesur\u00e1n", "text": ""}
{"id": "10154", "revid": "132", "url": "https://gl.wikipedia.org/wiki?curid=10154", "title": "Dumbri\u00e9s", "text": ""}
{"id": "10155", "revid": "132", "url": "https://gl.wikipedia.org/wiki?curid=10155", "title": "Herculino", "text": ""}
{"id": "10156", "revid": "132", "url": "https://gl.wikipedia.org/wiki?curid=10156", "title": "Melidense", "text": ""}
{"id": "10157", "revid": "132", "url": "https://gl.wikipedia.org/wiki?curid=10157", "title": "Lousami\u00e1n", "text": ""}
{"id": "10158", "revid": "132", "url": "https://gl.wikipedia.org/wiki?curid=10158", "title": "Monfer\u00e9s", "text": ""}
{"id": "10159", "revid": "132", "url": "https://gl.wikipedia.org/wiki?curid=10159", "title": "Fradense", "text": ""}
{"id": "10160", "revid": "132", "url": "https://gl.wikipedia.org/wiki?curid=10160", "title": "Melidao", "text": ""}
{"id": "10161", "revid": "132", "url": "https://gl.wikipedia.org/wiki?curid=10161", "title": "Naron\u00e9s", "text": ""}
{"id": "10162", "revid": "132", "url": "https://gl.wikipedia.org/wiki?curid=10162", "title": "Oleirense", "text": ""}
{"id": "10163", "revid": "132", "url": "https://gl.wikipedia.org/wiki?curid=10163", "title": "Outiense", "text": ""}
{"id": "10164", "revid": "132", "url": "https://gl.wikipedia.org/wiki?curid=10164", "title": "Pont\u00e9s", "text": ""}
{"id": "10165", "revid": "132", "url": "https://gl.wikipedia.org/wiki?curid=10165", "title": "Roisense", "text": ""}
{"id": "10166", "revid": "132", "url": "https://gl.wikipedia.org/wiki?curid=10166", "title": "Santiagu\u00e9s", "text": ""}
{"id": "10167", "revid": "132", "url": "https://gl.wikipedia.org/wiki?curid=10167", "title": "Compostel\u00e1n", "text": ""}
{"id": "10168", "revid": "132", "url": "https://gl.wikipedia.org/wiki?curid=10168", "title": "Teense", "text": ""}
{"id": "10169", "revid": "132", "url": "https://gl.wikipedia.org/wiki?curid=10169", "title": "Ares\u00e1n", "text": ""}
{"id": "10170", "revid": "132", "url": "https://gl.wikipedia.org/wiki?curid=10170", "title": "Bergond\u00e9s", "text": ""}
{"id": "10171", "revid": "132", "url": "https://gl.wikipedia.org/wiki?curid=10171", "title": "Boqueixon\u00e9s", "text": ""}
{"id": "10172", "revid": "132", "url": "https://gl.wikipedia.org/wiki?curid=10172", "title": "Vilarmaior\u00e9s", "text": ""}
{"id": "10173", "revid": "132", "url": "https://gl.wikipedia.org/wiki?curid=10173", "title": "Camari\u00f1\u00e1n", "text": ""}
{"id": "10174", "revid": "132", "url": "https://gl.wikipedia.org/wiki?curid=10174", "title": "Cari\u00f1\u00e9s", "text": ""}
{"id": "10175", "revid": "132", "url": "https://gl.wikipedia.org/wiki?curid=10175", "title": "Ceense", "text": ""}
{"id": "10176", "revid": "132", "url": "https://gl.wikipedia.org/wiki?curid=10176", "title": "Cullerdense", "text": ""}
{"id": "10177", "revid": "132", "url": "https://gl.wikipedia.org/wiki?curid=10177", "title": "Fen\u00e9s", "text": ""}
{"id": "10178", "revid": "132", "url": "https://gl.wikipedia.org/wiki?curid=10178", "title": "Mesiense", "text": ""}
{"id": "10179", "revid": "132", "url": "https://gl.wikipedia.org/wiki?curid=10179", "title": "Mugard\u00e9s", "text": ""}
{"id": "10180", "revid": "132", "url": "https://gl.wikipedia.org/wiki?curid=10180", "title": "Malpic\u00e1n", "text": ""}
{"id": "10181", "revid": "132", "url": "https://gl.wikipedia.org/wiki?curid=10181", "title": "Nedense", "text": ""}
{"id": "10182", "revid": "132", "url": "https://gl.wikipedia.org/wiki?curid=10182", "title": "Ordense", "text": ""}
{"id": "10183", "revid": "23204", "url": "https://gl.wikipedia.org/wiki?curid=10183", "title": "Botswana", "text": "Botswana ou Botsuana, cuxo nome oficial \u00e9 Rep\u00fablica de Botswana (en ingl\u00e9s \"Republic of Botswana\", en setsuana \"Lefatshe la Botswana\"), \u00e9 un pa\u00eds soberano sen sa\u00edda ao mar do sur de \u00c1frica, sendo a s\u00faa forma de goberno a rep\u00fablica parlamentaria.\nO seu territorio est\u00e1 dividido en nove distritos. A s\u00faa capital \u00e9 a cidade de Gaborone.\nO outrora protectorado brit\u00e1nico de Bechuanalandia, Botswana adoptou o seu novo nome \u00f3 acadar a s\u00faa independencia en 1966.\nXeograficamente o pa\u00eds est\u00e9ndese sobre un terreo chairego, co 70% da s\u00faa superficie cuberta polo deserto de Kalahari. Limita con Sur\u00e1frica polo sur e sueste, con Namibia polo oeste e polo norte, con Cimbabue polo nordeste e con Zambia polo norte nun s\u00f3 punto. Ocupa o posto 48 na lista de pa\u00edses por superficie.\nO pa\u00eds tratou de diversificar a s\u00faa econom\u00eda nos \u00faltimos anos, a\u00ednda que no 2008 depend\u00eda en gran medida dos servizos (45,2%), a industria (52,9%), e a agricultura (1,9%), estreitamente ligado co comercio de Sur\u00e1frica.\nGoberno e Pol\u00edtica.\nBotswana est\u00e1 gobernada en forma de rep\u00fablica parlamentaria. O Presidente de Botswana \u00e9 elixido cada cinco anos e \u00e9 o xefe de Estado e xefe de goberno do pa\u00eds. O Partido Democr\u00e1tico de Botswana ga\u00f1ou todas as elecci\u00f3ns desde a independencia (1966). O poder lexislativo ex\u00e9rceo a Asemblea Nacional, un Parlamento unicameral con 63 membros na actualidade.\nBotswana est\u00e1 dividida en nove entidades: \nXeograf\u00eda.\nBostwana limita \u00f3 norte con Zambia, \u00f3 leste con Cimbabue, \u00f3 sur con Sur\u00e1frica e \u00f3 oeste e \u00f3 norte con Namibia. O pa\u00eds est\u00e1 dominado polo deserto do Kalahari.\nDemograf\u00eda.\nAlfabetizaci\u00f3n do 77%. A maior\u00eda da poboaci\u00f3n \u00e9 de etnia tswana. En 2009 estimouse que 25.4% dos adultos era portador da SIDA, cifra que baixou a 21.9% en 2013. No 2009 estim\u00e1base un total de 320.000 persoas infectadas.\nA esperanza de vida ao nacer era de 55 anos en 2009 segundo o Banco Mundial, baixando anteriormente dun pico de 64.1 en 1990 a un m\u00ednimo de 49 en 2002. Despois do censo de Botswana en 2011, a esperanza de vida actual est\u00edmase en 63.8 anos."}
{"id": "10184", "revid": "132", "url": "https://gl.wikipedia.org/wiki?curid=10184", "title": "Sad\u00e9s", "text": ""}
{"id": "10185", "revid": "132", "url": "https://gl.wikipedia.org/wiki?curid=10185", "title": "Sonense", "text": ""}
{"id": "10186", "revid": "132", "url": "https://gl.wikipedia.org/wiki?curid=10186", "title": "Sadense", "text": ""}
{"id": "10187", "revid": "132", "url": "https://gl.wikipedia.org/wiki?curid=10187", "title": "Santis\u00e9s", "text": ""}
{"id": "10188", "revid": "132", "url": "https://gl.wikipedia.org/wiki?curid=10188", "title": "Toquense", "text": ""}
{"id": "10189", "revid": "132", "url": "https://gl.wikipedia.org/wiki?curid=10189", "title": "Dubr\u00e9s", "text": ""}
{"id": "10190", "revid": "132", "url": "https://gl.wikipedia.org/wiki?curid=10190", "title": "Valdubr\u00e9s", "text": ""}
{"id": "10200", "revid": "1131", "url": "https://gl.wikipedia.org/wiki?curid=10200", "title": "Segovia", "text": "Segovia \u00e9 a cidade capital da provincia de Segovia, situada na meseta central espa\u00f1ola, pertence \u00e1 comunidade aut\u00f3noma de Castela e Le\u00f3n. Sit\u00faase na parte meridional da comunidade aut\u00f3noma, na confluencia dos r\u00edos Eresma e Clamores \u00e1 beira da serra de Guadarrama.\nA cidade vella de Segovia e o seu acueduto foi declarada Patrimonio da Humanidade pola UNESCO en 1985. \u00c9 co\u00f1ecida internacionalmente polo seu acueduto de 818 metros de longo, \u00e9 considerada a obra de enxe\u00f1er\u00eda civil romana m\u00e1is importante de Espa\u00f1a, e \u00e9 un dos monumentos m\u00e1is significativos e mellor conservados dos que deixaron os romanos na pen\u00ednsula ib\u00e9rica. Tam\u00e9n destaca a s\u00faa catedral e o alc\u00e1zar.\nTop\u00f3nimo.\nO nome de Segovia \u00e9 de orixe celtibero, a\u00ednda que non se ten constancia do nome da cidade ata que Perico Livio nom\u00e9aa como unha mansio preto de Cauca. A menci\u00f3n est\u00e1 referida \u00e1 Guerra de Sertorio, cando os xenerais de Sertorio percorreron Hispania recrutando soldados no ano 79a.C. Tam\u00e9n temos testemu\u00f1o do top\u00f3nimo da cidade en lat\u00edn \"Segovia\" por unha moeda celtib\u00e9rica de \u00e9poca de transici\u00f3n (probablemente de \u00e9poca tardo republicana) acu\u00f1ada na cidade con valor dun \u00e1s.\nAntigamente asoci\u00e1base a Segovia o top\u00f3nimo \"Segobriga\" pero o descubrimento da cidade de Segobriga en Saelices (Cuenca) desmontou por completo esta teor\u00eda. Baixo a dominaci\u00f3n romana e \u00e1rabe, a cidade foi chamada Segovia (\u03a3\u03b5\u03b3\u03bf\u03c5\u03b2\u03af\u03b1, Tolomeo ii. 6. \u00a7 56) e \u0160iq\u016bbiyyah (en \u00e1rabe \u0634\u0642\u0648\u0628\u064a\u0629) respectivamente.\nO historiador Rodrigo Jim\u00e9nez de Rada, ao referirse a Segovia di: \"Civitatem iuxta iugum Dorii aedificavit [Hispan] in loco subiecto promontorio quod Cobia dicitur et quia secus Cobiam sita, Secobia muncupatur, ubi aquaeductum construxit qui miro opere civitate aquarum iniectionibus famulatur \". Do texto despr\u00e9ndense tres premisas: primeira, que Segovia est\u00e1 situada na rexi\u00f3n do Douro e aos p\u00e9s dunha monta\u00f1a, o que \u00e9 evidente; segunda que a cidade foi fundada por Hisp\u00e1n e terceira, que este mesmo foi o construtor do Acueduto. Jim\u00e9nez de Rada denomina Cobia \u00e1 actual Serra e da situaci\u00f3n de Segovia aos seus p\u00e9s deriva o termo Segovia. No s\u00e9culo XVI, Garci Ruiz de Castro, primeiro historiador da cidade fai s\u00faa a etimolox\u00eda de Jim\u00e9nez de Rada e anos despois Diego de Colmenares, o famoso autor da Historia de Segovia, escribe:\n\u00abEste fort\u00edsimo sitio [a roca sobre a que se asenta Segovia], que a natureza forma inexpugnable, elixiu H\u00e9rcules, o noso fundador, para unha cidade, propugn\u00e1culo ent\u00f3n do mellor de Espa\u00f1a. A cal desde estes principios (segundo entendemos) nomeouse Segovia: seica do antigo voc\u00e1bulo briga, que significa xunta de xente\u00bb.\nHistoria.\nO poboamento humano na contorna do que hoxe \u00e9 Segovia rem\u00f3ntase a hai uns 60.000 anos, data en que foi datada a ocupaci\u00f3n neandertal do Abrigo del Molino no val do Eresma, a tan s\u00f3 500 m do lugar do alc\u00e1zar. Foron pois, os neandertais, os primeiros en ocupar o territorio do que co tempo converteuse na cidade de Segovia. \nPreto deste abrigo, na cova da Tarascona e noutras localizaci\u00f3ns ao aire libre na contorna periurb\u00e1 de Segovia, local\u00edzanse evidencias do Calcol\u00edtico e a Idade de Bronce. No lugar que hoxe ocupa o alc\u00e1zar exist\u00eda un castro celtibero, do que se co\u00f1ecen algunhas evidencias, como o seu posible foso.\nDurante a \u00e9poca romana, Segovia pertenc\u00eda ao convento xur\u00eddico de Clunia. Na Hispania visigoda foi s\u00e9 episcopal da igrexa cat\u00f3lica, sufrag\u00e1nea da Arquidiocese de Toledo que comprend\u00eda a antiga provincia romana de Cartaxinense na diocese de Hispania.\nCrese que a cidade foi abandonada trala invasi\u00f3n isl\u00e1mica. Trala conquista de Toledo por Afonso VI de Le\u00f3n, o xenro do rei Afonso VI, o conde Raimundo de Borgo\u00f1a, xunto co primeiro bispo da s\u00faa reconstitu\u00edda diocese, empezou a repoboaci\u00f3n de Segovia en 1088 con cristi\u00e1ns procedentes do norte da pen\u00ednsula e de m\u00e1is al\u00e1 dos Pereneos, dot\u00e1ndoa dun amplo concello cuxas terras cruzaban a serra de Guadarrama e ata a li\u00f1a do r\u00edo Texo.\nDurante o s\u00e9culo XII houbo importantes disturbios en contra do seu gobernador, \u00c1lvar F\u00e1\u00f1ez, e posteriormente como parte das loitas do reinado de Urraca de Castella. Malia estas desordes, a s\u00faa situaci\u00f3n nas rutas da transhumancia converteuna nun importante centro de comercio de la e das manufacturas t\u00e9xtiles (cuxa existencia est\u00e1 documentada desde o s\u00e9culo XII). O final da Idade Media \u00e9 unha \u00e9poca de esplendor, na que acolle unha importante alxama hebrea; senta as bases dunha poderosa industria de panos, desenvolve unha espl\u00e9ndida arquitectura g\u00f3tica e \u00e9 corte dos reis da Casa de Trast\u00e1mara (xa Afonso X o Sabio acondicionara o alc\u00e1zar como residencia real). E proclamouse ra\u00ed\u00f1a de Castela a Isabel a Cat\u00f3lica na igrexa de San Miguel de Segovia o 13 de decembro de 1474.\nComo todos os centros t\u00e9xtiles castel\u00e1ns, uniuse \u00e1 sublevaci\u00f3n das comunidades, tendo unha intervenci\u00f3n destacada, ao mando de Juan Bravo. Malia a derrota das comunidades, o auxe econ\u00f3mico da cidade continuou durante o s\u00e9culo XVI, chegando en 1594 a 27000 habitantes. Despois, como case todas as cidades castel\u00e1s, entrou en decadencia, de forma que apenas un s\u00e9culo despois, en 1694, s\u00f3 ti\u00f1a 8000 habitantes. A principios do s\u00e9culo XVIII intentouse revitalizar a s\u00faa industria t\u00e9xtil, con escaso \u00e9xito. Na segunda metade do s\u00e9culo, dentro dos impulsos ilustrados de Carlos III, faise un novo intento de revitalizaci\u00f3n creando a Real Compa\u00f1\u00eda Segoviana de Manufacturas de Lana (1763). Con todo, a falta de competitividade da s\u00faa produci\u00f3n fixo que a coroa retir\u00e1ralle o seu patrocinio (1779). Tam\u00e9n en 1764 inaugurouse o Real Colexio de Artiller\u00eda, a primeira academia militar de Espa\u00f1a, que a\u00ednda se atopa na cidade.\nEn 1808 foi saqueada polas tropas francesas durante a guerra da Independencia. Durante a primeira Guerra Carlista as tropas do pretendente Carlos de Borb\u00f3n atacan sen \u00e9xito a cidade. Durante o s\u00e9culo XIX e primeira metade do XX, experimentou unha recuperaci\u00f3n demogr\u00e1fica froito dunha relativa revitalizaci\u00f3n econ\u00f3mica.\nXeograf\u00eda.\nLocalizaci\u00f3n.\n\u00c1chase situada no interior da Pen\u00ednsula Ib\u00e9rica, pr\u00f3xima a Valladolid, e a Madrid, a capital de Espa\u00f1a, o que permite chegar ata ela con facilidade.\nA provincia de Segovia \u00e9 unha das nove que forman a Comunidade Aut\u00f3noma de Castela e Le\u00f3n. Limita ao norte con Burgos e Valladolid, ao oeste con \u00c1vila, ao sur con Madrid e Guadalaxara e ao leste con Soria. A altitude da provincia var\u00eda desde os 750 m no extremo noroeste ata o m\u00e1ximo dos 2428 m do pico de Pe\u00f1alara.\nEsta localidade forma parte da ruta principal do Cami\u00f1o de Santiago de Madrid.\nRelevo.\nO seu relevo est\u00e1 marcado por dous elementos caracter\u00edsticos: ao sur, os cumes do sistema Central, coas serras de Ayll\u00f3n, Somosierra e Guadarrama; o seu punto culminante \u00e9 Pe\u00f1alara (2430 m), seguido por Cabeza de Hierro, Mont\u00f3n de Trigo, pico Nevero e pico Reajo Cas\u00f3n, os portos principais son Cardoso, Somosierra, Navacerrada e Guadarrama; e cara ao norte os p\u00e1ramos e chairas da Meseta, constitu\u00eddos por terreos cret\u00e1ceos e areniscas, con pequenos manch\u00f3ns terciarios.\nClima.\nO clima \u00e9 mediterr\u00e1neo continentalizado (Clasificaci\u00f3n clim\u00e1tica de K\u00f6ppen: Csb), consecuencia da elevada altitude, a s\u00faa proximidade ao sistema Central e a s\u00faa lexan\u00eda da costa; a temperatura anual ten unha media de 11,5\u00a0\u00b0C, con m\u00ednimas absolutas en decembro de \u221217,0\u00a0\u00b0C (6-ene-1938) e m\u00e1ximas en xullo de 39,7\u00a0\u00b0C (16-jul-1920), a precipitaci\u00f3n anual \u00e9 de 464\u00a0mm anuais, o que fai da provincia un recuncho h\u00famido no contexto da Meseta. A vexetaci\u00f3n predominante nas \u00e1reas monta\u00f1osas \u00e9 de pi\u00f1eiro negral, pi\u00f1eiro pi\u00f1oneiro, silvestre, carballo, haxa, piorno e enebro, deixando paso na zona sedimentaria \u00e1 aci\u00f1eira e \u00e1s superficies cereal\u00edsticas, con paisaxes de trigais, rastroxos e barbecheras.\nEconom\u00eda.\nIndustria metal\u00farxica, alimentaria (son famosos os seus embutidos), da construci\u00f3n e os seus materiais, da madeira e o moble.\nPoboaci\u00f3n.\nO crecemento da poboaci\u00f3n experimentado ao longo do s\u00e9culo XIX acelerouse a partir de 1920: 16.013 habitantes ese ano, 33.360 en 1960, 53.237 en 1981. A partir da d\u00e9cada de 1980 o crecemento se ralentiza notablemente 55.586 en 2004 e 56.047 en 2007."}
{"id": "10201", "revid": "1131", "url": "https://gl.wikipedia.org/wiki?curid=10201", "title": "Alcance", "text": "O alcance en f\u00edsica \u00e9 a distancia acadada por un tiro parab\u00f3lico libre ideal en ausencia de rozamento por resistencia do aire e coa \u00fanica influencia dunha velocidade inicial e a gravidade. O seu valor est\u00e1 en funci\u00f3n do \u00e1ngulo e da velocidade inicial, e p\u00f3dese calcular como segue:\nDatos previos.\nPara os c\u00e1lculos nun tiro parab\u00f3lico destas caracter\u00edsticas, t\u00f3mase coma vector de posici\u00f3n inicial o da posici\u00f3n de tiro, e polo tanto:\nformula_1 (1) e formula_2 (2)\nTam\u00e9n se sabe que no punto de alcance, a altura \u00e9 igual \u00e1 inicial, e polo tanto nula:\nformula_3 (3)\nAdemais, a descomposici\u00f3n do vector da velocidade inicial perm\u00edte saber que:\nformula_4 (4) e formula_5 (5)\nUnha \u00faltima premisa do problema \u00e9 que formula_6 (6), debido a que no movemento s\u00f3 exercen influencia\nforzas verticais e non horizontais.\nC\u00e1lculo.\nSabendo que o vector de posici\u00f3n en todo momento \u00e9:\nformula_7\nsimplemente debemos igualar a cero debido \u00e1 altura de alcance nula (2):\nformula_8\nque \u00e9 unha ecuaci\u00f3n de segundo grao do tipo formula_9. Para resolvela b\u00fascanse os binomios que a fagan cero mediante a socorrida f\u00f3rmula de resoluci\u00f3n das ecuaci\u00f3ns de segundo grao:\nformula_10\ne coma formula_3 (3) obtense\nformula_12\nque ten d\u00faas soluci\u00f3ns, unha \u00e9 formula_13 (a soluci\u00f3n do punto inicial, pois a s\u00faa altura neste punto tam\u00e9n \u00e9 nula) e a outra \u00e9 formula_14 (7).\nPara calcular a distancia horizontal de alcance s\u00f3 hai que substitu\u00edr na ecuaci\u00f3n de formula_15 este tempo:\nformula_16\nonde se formula_1 (1) e formula_6 (6), substitu\u00edndo o valor de formula_19 de (7), os valores da descomposici\u00f3n da velocidade de (4) e (5) e\nas f\u00f3rmulas trigonom\u00e9tricas do \u00e1ngulo dobre:\nformula_20"}
{"id": "10203", "revid": "56817", "url": "https://gl.wikipedia.org/wiki?curid=10203", "title": "QED", "text": "Abreviatura de Quod Erat Demonstrandum, que en lat\u00edn significa \"O que se quer\u00eda demostrar\" e se pode po\u00f1er \u00f3 final das demostraci\u00f3ns ou c\u00e1lculos en matem\u00e1ticas, f\u00edsica, qu\u00edmica e outras ciencias exactas ou experimentais."}
{"id": "10207", "revid": "23204", "url": "https://gl.wikipedia.org/wiki?curid=10207", "title": "Acueduto de Segovia", "text": "O acueduto de Segovia \u00e9 un acueduto constru\u00eddo a cabalo dos s\u00e9culos I e II, entre o reinado dos emperadores romanos Vespasiano e Traxano na actual localidade de Segovia, Espa\u00f1a e \u00e9 o s\u00edmbolo m\u00e1is importante de Segovia, como o demostra a s\u00faa presenza no escudo de armas da cidade.\nNa s\u00faa construci\u00f3n empreg\u00e1ronse \"grosso modo\" uns 35.000 bloques de granito.\nAl Mon\u00fan de Toledo derrubou parte del no 1072; os Reis Cat\u00f3licos no s\u00e9culo XV dispuxeron a restauraci\u00f3n da obra. O acueduto que queda ten 29 metros de alto e 728 de lonxitude total, 167 arcos (79 sinxelos e 88 dobres).\nHistoria.\nComo o acueduto carece de inscrici\u00f3ns lexibles (unha aparentemente atop\u00e1base na estrutura do \"\u00e1tico\", ou parte superior), a data de construci\u00f3n non se pode determinar de xeito definitivo. A data real da construci\u00f3n do acueduto considerouse sempre un misterio a\u00ednda que se cre que foi no s\u00e9culo I dC, durante os reinados dos emperadores Domiciano, Nerva e Traxano. A finais do s\u00e9culo XX, G\u00e9za Alf\u00f6ldy logrou descifrar o texto dunha antiga placa con letras de bronce desaparecidas mediante o estudo das ancoraxes que suxeitaban as desaparecidas letras de bronce. Utilizando este m\u00e9todo, p\u00faidose determinar que en realidade era o emperador Domiciano (81-96 dC), quen ordenou a s\u00faa construci\u00f3n.\nTampouco se co\u00f1ece de xeito definitivo a fundaci\u00f3n de Segovia. S\u00e1bese que a tribo dos vacceos poboaron o lugar antes de que os romanos conquistaran a cidade e se estableceran permanentemente para controlar o territorio. A zona estaba comprendida na xurisdici\u00f3n da corte provincial romana (en lat\u00edn \"iuridici conventus\", galego \"convento xur\u00eddico\") situado en Clunia.\nO acueduto.\nO acueduto de Segovia leva as augas da fonte de Fuenfr\u00eda, situada na serra a uns 17 quil\u00f3metros da cidade, nun lugar chamado La Acebeda. Viaxa m\u00e1is de 15 km. antes de chegar \u00e1 cidade. A auga rec\u00f3llese primeiro nunha cisterna co\u00f1ecida como El Caser\u00f3n, para ser conducida despois por unha canle de perpia\u00f1os ata unha segunda torre (chamada Casa de Augas), onde se decanta e desarea, para continuar o seu cami\u00f1o. Despois perrecorre 813 m (cunha pendente do 1 %) ata o cumio do Postigo (o espor\u00f3n rochoso no que se asentaba a cidade arredor do Alc\u00e1zar). Antes, na Praza de D\u00eda Sanz, fai un xiro pronunciado e encami\u00f1ase cara \u00e1 Praza do Azoguejo, onde atravesa a depresi\u00f3n cunha arcada, que presenta todo o esplendor do monumento. Na parte m\u00e1is alta mide 28 m. (cuns 6 m. de cimentos) e ten d\u00faas ordes de arcos sobre piares. En total, ten 167 arcos.\nA arcada.\nDesde a chegada \u00e1 cidade ata a Praza de D\u00eda Sanz hai 75 arcos simples e despois 44 arcos de dobre orde (\u00e9 dicir, 88 arcos), seguidos doutros catro arcos simples. No primeiro sector do acueduto at\u00f3panse 36 arcos apuntados, reconstru\u00eddos no s\u00e9culo XV para restaurar a parte destru\u00edda polos musulm\u00e1ns no ano 1072. Na planta superior, os arcos presentan unha luz de 5\u00b410 m., cos piares de menor altura e grosor que os da planta inferior. O remate \u00e9 unha plataforma pola que discorre a canle da auga (cunha secci\u00f3n en forma de U de 180 x 150 cm). Na planta inferior, os arcos presentan un van que oscila arredor de 4\u00b450 m. e os piares dimin\u00faen de secci\u00f3n por etapas de abaixo cara a arriba, adaptando a planta baixa ao desnivel do terreo; na coroa ten unha secci\u00f3n de 1\u00b480 x 2\u00b450 m., mentres que na base chegan a 2\u00b440 x 3 m..\nEst\u00e1 constru\u00eddo con perpia\u00f1os de granito asentados sen morteiro entre eles. Sobre os tres arcos m\u00e1is altos, na \u00e9poca romana, hab\u00eda un cartucho con letras de bronce que indicaban a data e o construtor. Tam\u00e9n na parte superior p\u00f3dense ver dous nichos, un a cada lado do acueduto. S\u00e1bese que nun deles estaba a imaxe de H\u00e9rcules, que segundo a lenda foi o fundador da cidade. En tempos dos Reis Cat\u00f3licos coloc\u00e1ronse nos nichos a imaxe da Virxe do Carme (a\u00ednda que moitos cren equivocamente que se trata da Virxe da Fuencisla, patroa da cidade) e de San Sebasti\u00e1n. Por\u00e9n, hoxe s\u00f3 p\u00f3dese ver a primeira talla. O 4 de decembro, festa de santa B\u00e1rbara, patroa do corpo de Artillar\u00eda, cuxa academia est\u00e1 en Segovia, os cadetes visten a imaxe da Virxe cun bandeira. A li\u00f1a de arcos lev\u00e1ntase organizada en d\u00faas plantas, cunha decoraci\u00f3n sinxela na que predominan unhas sinxelas molduras que enmarcan e estruturan o edificio.\nNa \u00e9poca dos Reis Cat\u00f3licos realizouse a primeira grande obra de reconstruci\u00f3n do acueduto. O prior do mosteiro pr\u00f3ximo dos Xer\u00f3nimos del Parral, chamado Pedro Mesa, encargouse das obras. Reconstru\u00edronse 36 arcos, con moito respecto pola obra orixinal. Posteriormente, no s\u00e9culo XVI coloc\u00e1ronse nos nichos centrais as mencionadas estatuas da Virxe do Carme e San Sebasti\u00e1n.\nA arcada do acueduto \u00e9 o fito arquitect\u00f3nico m\u00e1is importante da cidade. Estivo en funcionamento ao longo dos s\u00e9culos e quizais por iso chegou en perfecto estado ata agora. Ata case os nosos d\u00edas subministraba auga \u00e1 cidade de Segovia, e m\u00e1is concretamente ao Alc\u00e1zar. Nos \u00faltimos anos sufriu unha clara deterioraci\u00f3n provocado principalmente pola contaminaci\u00f3n ambiental e os propios procesos de erosi\u00f3n do granito. O tr\u00e1nsito de veh\u00edculos preto do acueduto (que a\u00ednda circulaba entre os soportais ata 1992) e os concertos e actividades musicais de gran volume aos seus p\u00e9s son tam\u00e9n acontecementos que prexudican o monumento. Para garantir a s\u00faa supervivencia, en 1992 levouse a cabo un minucioso proceso de restauraci\u00f3n que durou case oito anos, baixo a direcci\u00f3n do arquitecto Francisco Jurado. Por\u00e9n, a\u00ednda est\u00e1 exposto \u00e1 contaminaci\u00f3n, posto que segue circulando a uns poucos metros del.\nLenda.\nExisten varias lendas sobre a construci\u00f3n do acueduto de Segovia, a m\u00e1is co\u00f1ecida e estendida conta que unha rapaza sub\u00eda todos os d\u00edas ao alto do monte e baixaba cunha xerra chea de auga. Un d\u00eda, farta diso, pediulle ao demo que fixera uns medios para non ter que subir e baixar todos os d\u00edas co c\u00e1ntaro. Ent\u00f3n, pola noite, apareceu o demo e concedeulle o seu \u201cdesexo\u201d a cambio de que, se lograba rematar o acueduto antes de que cantase o galo, tivese que darlle a s\u00faa alma. A nena aceptou e o demo comezou a constru\u00edr o acueduto, momento no que a nena lamentou desexalo. Xusto cando lle quedaba unha pedra para rematar, cantou o galo, o que fixo fallar o demo e a nena non perdeu a alma. No burato que quedaba \u00e9 onde agora se coloca a estatua da Virxe da Nosa Se\u00f1ora do Fuencisla."}
{"id": "10209", "revid": "101", "url": "https://gl.wikipedia.org/wiki?curid=10209", "title": "Parlamento Galego", "text": ""}
{"id": "10212", "revid": "89787", "url": "https://gl.wikipedia.org/wiki?curid=10212", "title": "Esquerda Unida", "text": "Esquerda Unida \u00e9 unha forza pol\u00edtica que constit\u00fae a federaci\u00f3n galega de Izquierda Unida.\nHistoria.\nFormada no ano 1986, \u00e1 calor das mobilizaci\u00f3ns contra a OTAN, como coalici\u00f3n electoral formada polo PCG, PASOC, IR, PCPG e independentes. Transf\u00f3rmase no ano 1989 en movemento pol\u00edtico e social. O seu primeiro Coordinador Xeral foi Anxo Guerreiro.\nNo ano 1995 prod\u00facese a incorporaci\u00f3n de Esquerda Galega, antigo PSG-EG con quen formaran coalici\u00f3n nas elecci\u00f3ns Xerais e auton\u00f3micas de 1993.\nNese ano, acada os seus mellores resultados electorais nas elecci\u00f3ns municipais, cabendo subli\u00f1ar a obtenci\u00f3n de tres concelleiros nas cidades de Lugo e Ferrol.\nEn 1997 unha parte da organizaci\u00f3n encabezada polo Coordinador Xeral, Anxo Guerreiro (apoiado dende Madrid polo PDNI), contra a decisi\u00f3n adoptada na conferencia nacional, decide coligarse co PSdeG-PSOE nas elecci\u00f3ns auton\u00f3micas. Un grupo da organizaci\u00f3n encabezados polo concelleiro lugu\u00e9s Carlos Dafonte e o Secretario Xeral do PCG Manuel Pe\u00f1a-Rey celebran unha asemblea na que deciden manter a relaci\u00f3n con IU federal e concorrer \u00e1s elecci\u00f3ns auton\u00f3micas como Izquierda Unida (a xunta electoral impediu o uso do nome Esquerda Unida), elixindo a Manuel Pe\u00f1a-Rey coma Coordinador Xeral.\nPosteriormente, o grupo que decidiu participar co PSdeG-PSOE, transformar\u00edase en Esquerda de Galicia e os tribunais conceder\u00edanlle \u00e1 federaci\u00f3n galega de IU o uso do nome Esquerda Unida.\nHoxe en d\u00eda, Esquerda de Galicia xa non existe e estase a producir a reintegraci\u00f3n de moitos membros de dita organizaci\u00f3n en EU-IU.\nNa Asemblea Nacional de 2000 foi elixido Coordinador Xeral Carlos Dafonte, Secretario Xeral do PCG, que dimitiu no ano 2001.\nNa Asemblea Nacional da organizaci\u00f3n no 2003, foi elixida coordinadora nacional de EU-IU a concelleira en Mugardos Pilar D\u00edaz, que logo dun ano presentou a s\u00faa dimisi\u00f3n, forzada pola falta de apoio de quen a acompa\u00f1aron na s\u00faa candidatura.\nTralo cal, f\u00edxose cargo da organizaci\u00f3n unha comisi\u00f3n xestora, encargada de levar a organizaci\u00f3n a unha nova asemblea de conxuntura que tivo lugar no 2005 e no que foi elixida coordinadora nacional a concelleiro ferrol\u00e1 Yolanda D\u00edaz.\nNas elecci\u00f3ns xerais de 2004 tivo 31.908 votos (1'74%).\nNas elecci\u00f3ns auton\u00f3micas do 2005 a candidatura encabezada por Yolanda D\u00edaz, acadou uns 12.000 votos (0.8%), consolid\u00e1ndose como 4 forza pol\u00edtica de Galiza.\nElecci\u00f3ns municipais.\nNas elecci\u00f3ns municipais do 1987, obtivo 14 concelleiros, deles 1 en Vilagarcia e 4 no Grove.\nNas elecci\u00f3ns municipais do 1991, obtivo 18 concelleiros.\nNas elecci\u00f3ns municipais do 1995, obtivo 30 concelleiros en coalici\u00f3n con Esquerda Galega.\nNas elecci\u00f3ns municipais do 1999, obtivo 7 concelleiros, 2 en Fene, 2 A Guarda, 2 Neda, 1 Mugardos.\nNas elecci\u00f3ns municipais do 2003, obtivo 11 concelleiros, 2 en Ferrol, 2 O Grove, 2 Neda, 1 Vilagarc\u00eda de Arousa, 1 Fene, 1 Mugardos, 2 mais na provincia de Pontevedra e 1 na provincia de Lugo.\nNas elecci\u00f3ns municipais do 2007, obtivo 14 concelleiros, 4 en Ferrol, 3 Vilagarc\u00eda de Arousa, 1 O Grove, 1 en Fene, 1 en Mugardos,1 en Neda. 2 mais na provincia da Coru\u00f1a e 1 na provincia de Lugo, con grandes subas en Ferrol e Vilagarc\u00eda. En Ferrol formou goberno co PSOE, por\u00e9n en Vilagarc\u00eda non tiveron \u00e9xito as negociaci\u00f3ns con PSOE e BNG, as\u00ed que deixando a estes dous partidos nun goberno en minor\u00eda, Esquerda Unida decidiu quedar na oposici\u00f3n. En O Grove participa na coalici\u00f3n de goberno xunto ao PSOE, BNG e Partido Galeguista\nNas elecci\u00f3ns municipais do 2011, obtivo 14 concelleiros, deles 11 na provincia da Coru\u00f1a e 3 na de Pontevedra. Por cidades 2 en Ferrol, e 1 na Coru\u00f1a.\nElecci\u00f3ns municipais de 2015 en Galicia.\nNas elecci\u00f3ns municipais do ano 2015, Esquerda Unida apostou por apoiar candidaturas cidad\u00e1s de confluencia en varios concellos, participando militantes de Esquerda Unida nas listas de Marea Atl\u00e1ntica na Coru\u00f1a, Compostela Aberta en Santiago de Compostela, Marea de Vigo, Ferrol en Com\u00fan, Ourense en Com\u00fan, Alternativa Cidad\u00e1 de Esquerdas en Lugo e Marea Pontevedra nas grandes cidades galegas, as\u00ed como en listas de confluencia noutras vilas pequenas.\nAs\u00ed mesmo, promoveu xunto con Anova o partido pol\u00edtico instrumental SON coa finalidade de poder acadar alg\u00fan deputado provincial. As candidaturas adscritas a esta coalici\u00f3n levaron a palabra SON no seu nome.\nTras as elecci\u00f3ns as candidaturas que levaban no nome as siglas de Esquerda Unida acadaron 15 concelleiros, 5 na provincia da Coru\u00f1a (3 en Mugardos, 1 en Fene, 1 en Nar\u00f3n), 1 en Lugo e 9 na provincia de Pontevedra (3 en Vilagarc\u00eda de Arousa, 2 en Baiona, 2 no Grove, 1 no Porri\u00f1o e 1 en Ponteareas). Mais o n\u00famero real de concelleiros de Esquerda Unida acadados nos concellos galegos \u00e9 maior pois a estes 15 hai que sumar os concelleiros elixidos noutras candidaturas de confluencia, entre os que destacan os alcaldes Jorge Su\u00e1rez Fern\u00e1ndez en Ferrol e Xos\u00e9 Manuel Pazos Varela en Cangas."}
{"id": "10213", "revid": "23204", "url": "https://gl.wikipedia.org/wiki?curid=10213", "title": "Burkina Faso", "text": "Burkina Faso, \u00e1s veces escrito Burquina Faso, \u00e9 un pa\u00eds de \u00c1frica occidental, no Sahel, que limita \u00f3 noroeste con Mal\u00ed, \u00f3 noroeste con N\u00edxer e \u00f3 sur con Costa do Marfil, Ghana, Togo e Ben\u00edn. Antes de 1984 era co\u00f1ecido como o Alto Volta.\nAnteriormente co\u00f1ecido como Alto Volta por estar no curso alto de tres r\u00edos que no seu momento se chamaron Volta (Mouhoun, antes o Volta negro; Nakamb\u00e9, antes o Volta branco; e Nazinon, antes o Volta vermello), Burkina Faso foi renomeada en 1984 polo presidente Thomas Sankara para significar \"a terra dos homes \u00edntegros\" en diula, principal lingua materna do pa\u00eds. Non ten acceso \u00f3 mar. Pertenceu a Francia ata a independencia en 1960.\nA inestabilidade pol\u00edtica durante as d\u00e9cadas de 1970 e 1980, foi seguida polas elecci\u00f3ns de 1987, o ga\u00f1ador Blaise Compaor\u00e9 deu un golpe de Estado en 1991. Foi reelixido nunhas elecci\u00f3ns ama\u00f1adas en 1998.\nHistoria.\nPrehistoria.\nDo mesmo xeito que toda a rexi\u00f3n oeste de \u00c1frica, Burkina Faso foi poboada en \u00e9pocas temper\u00e1s, cazadores-recolectores establec\u00e9ronse na parte noroeste do territorio uns 12000 a 5000 anos aC, ferramentas (raspadores, punz\u00f3ns e puntas de frechas) destes grupos foron descubertas en 1973. Existen rexistros de asentamentos de agricultores producidos entre o 3600 e 2600 aC, as trazas das estruturas atopadas dan a impresi\u00f3n de edificios relativamente permanentes. O estudo de restos de tumbas descubertas indica que o uso do ferro, cer\u00e1micas e pedras pu\u00eddas desenvolveuse entre 1500 e 1000 anos aC, como tam\u00e9n a preocupaci\u00f3n sobre temas espirituais.\nAtop\u00e1ronse reliquias dos dog\u00f3ns nas zonas central-norte, norte e noroeste. Pero este pobo abandonou a rexi\u00f3n cara ao 1500 aC, para asentarse nos cant\u00eds de Bandiagara.\nNo suroeste de Burkina Faso (como tam\u00e9n en Costa do Marfil), at\u00f3panse restos de paredes elevadas, pero a\u00ednda non foi identificado o pobo que as constru\u00edu.\nDurante o Imperio Songhai entre os s\u00e9culos XV e XVI, a rexi\u00f3n ocupada por Burkina Faso alcanzou relevancia como centro de desenvolvemento comercial e econ\u00f3mico.\n\u00c9poca colonial e independencia.\nTras unha d\u00e9cada de intensa competencia e rivalidade entre os brit\u00e1nicos e franceses, abundante en expedici\u00f3ns de exploradores militares e civ\u00eds que buscaban asinar tratados, en 1896, o reino Mossi de Ouagadougou foi vencido polas forzas coloniais francesas e converteuse nun protectorado franc\u00e9s.\nNa zona oeste a loita contra as forzas do poderoso rei Samori Ture complicaba a situaci\u00f3n, e a zona leste puido ser ocupada polos franceses en 1897 logo de varias campa\u00f1as militares. Para 1898, a maior\u00eda do territorio hoxe correspondente a Burkina Faso fora conquistado a\u00ednda que sexa en forma nominal, sendo precario o control de varias rexi\u00f3ns. A convenci\u00f3n asinada entre Francia e Gran Breta\u00f1a o 14 de xu\u00f1o de 1898, permitiu finalizar a disputa entre as d\u00faas potencias coloniais, e trazar as fronteiras entre os seus territorios. Os franceses continuaron por cinco anos unha guerra de conquista contra as comunidades locais. En 1904 prod\u00facese unha gran reorganizaci\u00f3n do imperio colonial franc\u00e9s no oeste de \u00c1frica, e os territorios da conca do Volta na colonia de \"Alto Senegal e N\u00edxer\" (en franc\u00e9s: \"Haut-S\u00e9n\u00e9gal et Niger\") de \u00c1frica Occidental francesa. A capital da colonia era Bamaco.\nRecrutas do territorio participaron en Europa da primeira guerra mundial como parte dos batall\u00f3ns de Infanter\u00eda senegalesa (\"Tirailleurs s\u00e9n\u00e9galais\"). Durante 1915 e 1916 os distritos da parte oeste do territorio actual de Burkina Faso e a franxa veci\u00f1a do leste de Mal\u00ed foron escenario dunha moi importante resistencia armada ao goberno colonial (no que se co\u00f1eceu como a guerra de Volta-Bani). Finalmente o goberno franc\u00e9s logrou sufocar o levantamento, non sen antes sufrir varias derrotas e ser forzado a armar a maior forza expedicionaria na s\u00faa historia colonial para facerlles fronte. No norte en Sahelia, os Tuareg e grupos aliados da rexi\u00f3n de Dori tam\u00e9n comezaron unha oposici\u00f3n armada. Ao finalizar a Primeira guerra mundial, o 1 de marzo de 1919, e ante a posibilidade de repetici\u00f3n dos levantamentos armados e outras consideraci\u00f3ns econ\u00f3micas o goberno colonial decide separar o territorio de Burkina Faso do de Alto Senegal e N\u00edxer coa finalidade de reforzar a s\u00faa administraci\u00f3n. A nova colonia \u00e9 chamada Alto Volta e Fran\u00e7ois Charles Alexis \u00c9douard Hesling foi o seu primeiro gobernador. Hesling comeza un ambicioso programa de construci\u00f3n de estradas e promove o cultivo de algod\u00f3n para exportaci\u00f3n. O plan de desenvolvemento do algod\u00f3n fracasou coa consecuente ca\u00edda de ingresos. A colonia foi desmantelada o 5 de setembro de 1932, e o seu territorio dividiuse entre Costa do Marfil, Mal\u00ed e Nixeria. A maior parte do territorio e da poboaci\u00f3n inclu\u00edndo as cidades de Ouagadougou e Bobo-Dioulasso foi cedido \u00e1 Costa do Marfil.\nA decisi\u00f3n foi revertida durante as intensas revoltas anti-coloniais que se produciron ao finalizar a segunda guerra mundial e o 4 de setembro de 1947 o Alto Volta foi reestablecido nas fronteiras que ocupaba en 1932. O 11 de decembro de 1958 logrou o auto goberno e converteuse nunha rep\u00fablica e membro da comunidade franco-africana (A Communaut\u00e9 Franco-Africaine). Logrou a s\u00faa independencia total en 1960. En 1966 produciuse o primeiro golpe militar, e non foi ata 1978 que o poder civil retomou o goberno. \nEn 1980 produciuse un novo golpe militar liderado por Saye Zerbo, quen \u00e1 s\u00faa vez foi derrocado en 1982. Isto foi seguido dun alzamento en 1983, que levou ao poder a Thomas Sankara un carism\u00e1tico capit\u00e1n. En 1984 o goberno revolucionario cambiou non s\u00f3 o nome do pa\u00eds a Burkina Faso, sen\u00f3n que modificou a bandeira e o himno nacional, pois consideraba que eran legado do colonialismo franc\u00e9s. \nSankara, bautizado como \"o Che Guevara de \u00c1frica\", dirixiu un goberno revolucionario que iniciou grandes transformaci\u00f3ns pol\u00edticas e sociais destinadas a mellorar a calidade de vida dos burkinab\u00e9s, acabar coa corrupci\u00f3n e os gastos superfluos na administraci\u00f3n p\u00fablica e acabar coa dependencia que a\u00ednda manti\u00f1a o pa\u00eds con respecto \u00e1 s\u00faa vella metr\u00f3pole. Baixo o seu goberno, Burkina Faso conseguiu mellorar o rendemento agr\u00edcola para conseguir a autosuficiencia alimentaria e distribu\u00edr terras aos campesi\u00f1os pobres, realiz\u00e1ronse campa\u00f1as intensivas de vacinaci\u00f3n coa axuda de m\u00e9dicos cubanos, constru\u00edronse instalaci\u00f3ns sanitarias b\u00e1sicas e escolas en zonas rurais e loitouse contra o avance do deserto coa plantaci\u00f3n de miles de novas \u00e1rbores na zona que limita co Sahel. Unha gran parte dos fondos para sufragar os gastos destas iniciativas derivaron dos recortes nos salarios dos altos funcionarios e membros do goberno (inclu\u00eddo o de Sankara) e unha campa\u00f1a implacable contra a corrupci\u00f3n e a venda de coches oficiais (substitu\u00eddo por Renault 5 ou o avi\u00f3n presidencial). Tentou involucrar \u00e1s mulleres en todos aspectos da sociedade e o Estado, con programas de alfabetizaci\u00f3n, traballo f\u00f3ra da casa e instruci\u00f3n militar para mulleres, campa\u00f1as contra a ablaci\u00f3n, o matrimonio forzoso e a poligamia, e nomeando mulleres en postos de alta responsabilidade, inclu\u00eddas xu\u00edzas e varias ministras.\nEn pol\u00edtica exterior, o seu apoio aos gobernos revolucionarios de Cuba, Nicaragua, Mozambique ou Granada, a s\u00faa denuncia do neocolonialismo e a pol\u00edtica de apartheid do goberno racista surafricano e a necesidade de abrir unha fronte com\u00fan panafricana contra a d\u00e9beda troux\u00e9ronlle numerosos apoios entre a mocidade africana, pero ao mesmo tempo inimigos moi poderosos. As s\u00faas cr\u00edticas a Qadafi, antigo aliado, por mor da guerra entre Libia e o Chad fixeron que deixara de ser apoiado por el. Do mesmo xeito, o presidente franc\u00e9s Fran\u00e7ois Mitterrand e o marfil\u00e9s F\u00e9lix Houphou\u00ebt-Boigny tam\u00e9n se converteron en inimigos de Sankara, vendo nel un rival carism\u00e1tico, cando menos ideol\u00f3xico, e cun apoio especial entre as masas populares africanas, do dominio informal de Francia sobre as s\u00faas antigas colonias (a chamada \"Fran\u00e7afrique\").\nA\u00ednda que a revoluci\u00f3n deu lugar a moitos avances, eloxiados mesmo a nivel de organizaci\u00f3ns internacionais, o descontento en certos sectores da burgues\u00eda e os empresarios provocou que en 2005 Thomas Sankara considerase levar a cabo unha pol\u00edtica de rectificaci\u00f3n destinada a combater os excesos. especialmente dos Comit\u00e9s de Defensa da Revoluci\u00f3n (\u00f3rganos de control). Non obstante, non tivo tempo para aplicar os seus plans, xa que o seu amigo e compa\u00f1eiro de armas Blaise Compaor\u00e9 tomou o poder tras un golpe no que Sankara foi asasinado xunto con varios dos seus colaboradores e enterrado clandestinamente no cemiterio de Dagnoen, nos arredores de Uagadug\u00fa. \nExisten varias versi\u00f3ns sobre quen estivo detr\u00e1s do golpe, ademais de Compaor\u00e9, apuntando a maior\u00eda a unha participaci\u00f3n dos gobernos de Francia e Costa do Marfil, e outras a Charles Taylor, se\u00f1or da guerra e futuro Presidente de Liberia.\nO presidente actual (2007) \u00e9 Blaise Compaore, quen tomou o poder en 1987 logo dun golpe de estado no cal foi asasinado o presidente Thomas Sankara.\nGoberno e pol\u00edtica.\nA constituci\u00f3n de 1991, estableceu un sistema de goberno semipresidencial cun parlamento (Assembl\u00e9e) o cal pode ser disolto polo Presidente da Rep\u00fablica. No ano 2000 modificouse a constituci\u00f3n acurt\u00e1ndose a duraci\u00f3n do per\u00edodo presidencial de 7 a 5 anos, o que se puxo en efecto a partir das elecci\u00f3ns do 2005. \nO parlamento consiste de dous c\u00e1maras: a c\u00e1mara baixa (l'Assembl\u00e9e Nationale) e a c\u00e1mara alta (Chambre des Repr\u00e9sentants). Existe tam\u00e9n unha C\u00e1mara constitucional, composta por dez membros, e un Consello econ\u00f3mico e social, sendo ambos os \u00f3rganos de car\u00e1cter puramente consultivo.\nDemocracia multipartidaria desde 1991. O presidente \u00e9 Blaise Compaore, que dera un golpe de estado en 1987 e que obtivo o 91% dos votos en 1997. Os l\u00edderes da oposici\u00f3n est\u00e1n no exilio (2004).\nOrganizaci\u00f3n pol\u00edtico-administrativa.\nBurkina Faso est\u00e1 dividida en trece rexi\u00f3ns, corenta e cinco provincias e 301 departamentos.\nAs rexi\u00f3ns e a s\u00faa respectiva capital entre par\u00e9ntese son:\nXeograf\u00eda.\n \nBurkina Faso pos\u00fae d\u00faas rexi\u00f3ns principais: \nA altitude media \u00e9 de 400 metros e a diferenza entre o punto m\u00e1is elevado e o m\u00e1is baixo \u00e9 inferior a 600 metros, sendo deste xeito Burkina Faso un pa\u00eds sumamente plano.\nHidrograf\u00eda.\nO nome orixinal do pa\u00eds (Alto Volta), orixinouse nos tres r\u00edos que o atravesan: o r\u00edo Mouhoun (antigamente chamado Volta Negro), o r\u00edo Nakamb\u00e9 (o Volta Branco) e o r\u00edo Nazinon (o Volta Vermello). O Mouhoun, xuntamente co Como\u00e9 que fl\u00fae cara ao suroeste, son os \u00fanicos r\u00edos que pos\u00faen caudal ao longo de todo o ano.\nA\u00ednda que o r\u00edo N\u00edxer non atravesa Burkina Faso, a terceira parte da superficie do pa\u00eds at\u00f3pase na s\u00faa conca de tributarios. Os seus afluentes (o B\u00e9li, o Gorouol, o Goud\u00e9bo e o Dargol) son r\u00edos estacionais, e a pesar de que s\u00f3 pos\u00faen auga de 4 a 6 meses por ano son capaces de producir grandes inundaci\u00f3ns.\nSon moi frecuentes as \u00e9pocas de seca, especialmente no norte do pa\u00eds.\nEcolox\u00eda.\nSegundo a clasificaci\u00f3n de WWF, a maior parte do territorio de Burkina Faso pertence \u00e1 ecorrexi\u00f3n denominada sabana sudanesa occidental; s\u00f3 o extremo norte corresponde \u00e1 sabana de acacias do Sahel.\nEconom\u00eda.\nBurkina Faso \u00e9 un dos pa\u00edses m\u00e1is pobres do mundo, cun ingreso bruto per capita de s\u00f3 1.200 d\u00f3lares anuais. Esta cifra sit\u00faao como a 27\u00aa naci\u00f3n m\u00e1is pobre do mundo, xunto con outras naci\u00f3ns como a Rep\u00fablica do Congo e Taxiquist\u00e1n. O seu alto \u00edndice de crecemento poboacional xunto coa aridez do seu chan son factores que infl\u00faen en forma relevante no seu \u00edndice de pobreza. A agricultura representa o 32% do seu produto bruto interno e d\u00e1 traballo ao 80% da s\u00faa poboaci\u00f3n traballadora. Dest\u00e1case o coidado do gando, e especialmente no sur e o suroeste o cultivo de sorgo, millo mi\u00fado, millo, cacahuete, arroz e algod\u00f3n.\nA falta de traballo causa unha moi alta taxa de emigraci\u00f3n: por exemplo, hai tres mill\u00f3ns de persoas nativas de Burkina Faso que viven en Costa do Marfil. De acordo a informaci\u00f3n do Banco Central dos Estados do da \u00c1frica Occidental, estes emigrantes env\u00edan por ano varias decenas de miles de mill\u00f3ns de francos CFA a Burkina Faso. Desde que se produciu unha expulsi\u00f3n de inmigrantes de Ghana en 1967, esta situaci\u00f3n provocou tensi\u00f3ns nos pa\u00edses receptores de emigrantes. A crise m\u00e1is recente ocorreu no 2003 en Costa do Marfil, e deu lugar ao regreso de 300.000 emigrantes.\nUnha gran proporci\u00f3n da actividade econ\u00f3mica do pa\u00eds esta financiada por axuda internacional. \nA Uni\u00f3n Europea (UE) \u00e9 o principal socio comercial de Burkina Faso.\nRecursos naturais: manganeso, pedra calcaria, m\u00e1rmore, ouro, antimonio, cobre, n\u00edquel, bauxita, chumbo, fosfato, prata, zinc e peixe.\nProdutos agropecuarios: millo, sorgo, cana de azucre, millo, algod\u00f3n, cacahuetes, pataca, s\u00e9samo, noces, gando vac\u00fan, lanar e aves de curral.\nPrincipais industrias: alimentos, cervexa, industria lixeira, fari\u00f1as, xab\u00f3ns, algod\u00f3n, lamias, motocicletas, bebidas suaves e calzado.\nPrincipais actividades econ\u00f3micas e de produci\u00f3n: O desenvolvemento econ\u00f3mico de Burkina Faso viuse impedido por varios factores, entre os cales at\u00f3pase o ineficiente desenvolvemento da miner\u00eda, as modalidades clim\u00e1ticas que afectan periodicamente as s\u00faas colleitas, a d\u00e9bil demanda dos seus principais produtos de exportaci\u00f3n e a ca\u00edda dos prezos internacionais.\nDemograf\u00eda.\nNo ano 2007, Burkina Faso conta cunha poboaci\u00f3n de 14\u00a0326\u00a0000 habitantes. A esperanza de vida \u00e9 de 49 anos, sendo a idade media da s\u00faa poboaci\u00f3n de menos de 17 anos. A poboaci\u00f3n at\u00f3pase concentrada nas zonas do sur e centro do pa\u00eds, nalg\u00fans casos a densidade \u00e9 superior a 48 habitantes por quil\u00f3metro cadrado. A media de fillos por muller \u00e9 de 6,41, unha das taxas m\u00e1is altas do mundo, o cal est\u00e1 provocando un aumento poboacional nunca visto na historia deste pobre pa\u00eds, con consecuencias tanto econ\u00f3micas como ambientais. \u00c9 relevante o impacto que produce o SIDA en canto \u00e1 amortiguaci\u00f3n da taxa de crecemento da poboaci\u00f3n, tanto por falecementos directos, como polo aumento da taxa de mortalidade infantil e outros problemas sociais asociados ao mesmo.\nA s\u00faa poboaci\u00f3n presenta a seguinte composici\u00f3n \u00e9tnica: Mossi (40%), Gurunsi, e Lobi. Prof\u00e9sanse as seguintes relixi\u00f3ns: musulm\u00e1ns (50%); relixi\u00f3ns africanas tradicionais (tipicamente diversas formas de animismo) (30%) e cat\u00f3licos (20%). Moitos cristi\u00e1ns incorporan elementos de animismo nas s\u00faas pr\u00e1cticas relixiosas.\nCalc\u00falase que viven uns 12.000 europeos no pa\u00eds. O idioma oficial \u00e9 o franc\u00e9s, a\u00ednda que s\u00f3 unha pequena parte da poboaci\u00f3n f\u00e1lao. Tan s\u00f3 o 26,6% da poboaci\u00f3n est\u00e1 alfabetizada."}
{"id": "10215", "revid": "56817", "url": "https://gl.wikipedia.org/wiki?curid=10215", "title": "Talle", "text": "O talle \u00e9 unha categorizaci\u00f3n da roupa que se fai para normalizar as medidas entre as diferentes persoas. As s\u00faas siglas proceden da denominaci\u00f3n inglesa, segundo o seguinte esquema:"}
{"id": "10216", "revid": "56817", "url": "https://gl.wikipedia.org/wiki?curid=10216", "title": "Alternancia", "text": "O termo alternancia pode referirse a:"}
{"id": "10218", "revid": "81822", "url": "https://gl.wikipedia.org/wiki?curid=10218", "title": "Frank Hsieh", "text": "Frank Chang-ting Hsieh (Romanizaci\u00f3n taiwanesa: Si\u0101 Ti\u00f4ng-t\u00eang ou Chi\u0101 Ti\u00f4ng-t\u00eang; Chin\u00e9s: \u8b1d\u9577\u5ef7), nado o 18 de maio de 1946, \u00e9 o Primeiro ministro da Rep\u00fablica da China dende o 1 de febreiro de 2005. Anteriormente fora alcalde de Kaohsiung dende 1998. Pertence ao Partido Democr\u00e1tico Progresista."}
{"id": "10219", "revid": "25871", "url": "https://gl.wikipedia.org/wiki?curid=10219", "title": "Okil Okilov", "text": "Okil Ghaybulloyevich Okilov, nado o 2 de febreiro de 1944, \u00e9 un pol\u00edtico taxiquist\u00e1n\u00ed, elixido Primeiro Ministro o 20 de decembro de 1999 ata o 23 de novembro de 2013. Pertence ao Partido Democr\u00e1tico da Xente de Taxiquist\u00e1n."}
{"id": "10220", "revid": "839", "url": "https://gl.wikipedia.org/wiki?curid=10220", "title": "Thaksin Shinawatra", "text": "Thaksin Shinawatra (en ), nado o 26 de xullo de 1949, \u00e9 un pol\u00edtico de Tailandia, Primeiro Ministro do seu pa\u00eds dende o 9 de febreiro de 2001 ata o 19 de setembro de 2006.\nTraxectoria.\nPertence ao Partido Thai Rak Thai."}
{"id": "10221", "revid": "5901322", "url": "https://gl.wikipedia.org/wiki?curid=10221", "title": "Shavkat Mirziyoyev", "text": "Shavkat Mirziyayev, nado en 1957, \u00e9 un pol\u00edtico uzbeko. \u00c9 Primeiro ministro do Uzbekist\u00e1n dende o 12 de decembro de 2003. En outubro de 2021, Shavkat Mirziyoyev foi reelixido presidente de Uzbekist\u00e1n."}
{"id": "10222", "revid": "25871", "url": "https://gl.wikipedia.org/wiki?curid=10222", "title": "Phan Van Khai", "text": "Phan V\u0103n Kh\u1ea3i, nado o 25 de decembro de 1933, finado o 17 de marzo de 2018 foi primeiro ministro de Vietnam dende o 24 de setembro de 1997 at\u00e9 xu\u00f1o de 2006, sendo reelixido en agosto de 2002."}
{"id": "10223", "revid": "98629", "url": "https://gl.wikipedia.org/wiki?curid=10223", "title": "Abdul Qadir Bajamal", "text": "Abdul Qadir Bajamal, nado en 1946, foi o primeiro ministro do Iemen dende o 31 de marzo de 2001 ata o 7 de abril de 2007. Pertence ao Congreso Xeral Popular."}
{"id": "10224", "revid": "98629", "url": "https://gl.wikipedia.org/wiki?curid=10224", "title": "John Howard", "text": "John Winston Howard, nado en Sidney (Nova Gales do Sur), o 26 de xullo de 1939, \u00e9 un pol\u00edtico australiano. Como l\u00edder do Partido Liberal de Australia foi Primeiro ministro de Australia dende o 11 de marzo de 1996 ata o 3 de decembro de 2007, cando tam\u00e9n deixou de ser o l\u00edder do devandito partido. Foi membro da C\u00e1mara de Representantes de Australia desde 1974 pola circunscrici\u00f3n de Bennelong, ata a s\u00faa derrota nas elecci\u00f3ns de 2007, nas que venceu a laborista Maxine McKew.\nTraxectoria.\nCriouse en Earlwood, un suburbio de Sidney. O seu pai, Lyell Howard, e o seu av\u00f3 paterno, Walter Howard, eran ambos os dous veteranos da primeira guerra mundial. M\u00e1is tarde, estableceron unha estaci\u00f3n de servizo e un taller mec\u00e1nico en Dulwich Hill, nos que Howard traballou de neno. Lyell Howard morreu cando John era s\u00f3 un adolescente, e a nai de John tivo que facerse cargo del e dos seus tres irm\u00e1ns.\nCursou a educaci\u00f3n secundaria no Canterbury Boys' High School; posteriormente graduouse en Dereito pola Universidade de Sydney e en 1963 iniciouse na profesi\u00f3n legal como fiscal do Tribunal Supremo do estado de Nova Gales do Sur. Entre 1968 e 1974 exerceu a avogac\u00eda.\nEn 1971 contraeu matrimonio con Janette Parker, con quen tivo tres fillos: Melanie (1974), Tim (1977) e Richard (1980).\nCarreira pol\u00edtica.\nA s\u00faa actividade pol\u00edtica comezou en 1962 como membro da secci\u00f3n xuvenil do Partido Liberal de Australia (LP, de ideolox\u00eda conservadora) e dez anos despois converteuse en vicepresidente do partido en Nova Gales do Sur e membro do seu Consello Federal. Deputado desde 1974 na C\u00e1mara de Representantes do Parlamento Federal pola circunscrici\u00f3n de Bennelong, no distrito metropolitano de S\u00eddney, Howard participou logo nos gobernos liberais de Malcolm Fraser.\nFoi ministro de Comercio e Consumo do 22 de decembro de 1975 ao 17 de xullo de 1977, ministro achego ao Primeiro Ministro e Secretario de Estado para negociaci\u00f3ns comerciais ata o 20 de decembro de 1977 e finalmente Ministro do Tesouro do 19 de novembro de 1977 ao 11 de marzo de 1983, cargo de especial responsabilidade que lle catapultar\u00eda ao primeiro plano pol\u00edtico. Durante catro d\u00edas en febreiro de 1979 f\u00edxose cargo tam\u00e9n, con car\u00e1cter interino, do Ministerio de Finanzas.\nO 8 de abril de 1982 foi elixido vicel\u00edder e o 5 de setembro de 1985 l\u00edder do LP, posici\u00f3n que mantivo ata o 9 de maio de 1989, cando o seu m\u00e1ximo rival dentro do partido, Andrew Peacock, que xa sucedese como l\u00edder a Fraser en 1983, arrebatoulle o posto nun golpe interno. Tras un infrutuoso intento de facerse coas rendas liberais en 1993, Howard anunciou a s\u00faa renuncia a liderar o partido de novo, pero o 30 de xaneiro de 1995 este, que se resent\u00eda de doce anos xa de estancia na oposici\u00f3n, elixiulle para substitu\u00edr a Alexander Downer, que levaba s\u00f3 oito meses no posto. En 1988, Howard expresou as s\u00faas opini\u00f3ns controvert\u00edbeis contra o nivel de inmigraci\u00f3n de persoas de orixes asi\u00e1ticas a Australia. Moitas persoas australianas consid\u00e9ranlle esas opini\u00f3ns racistas.\nDurante os gobernos do Partido Laborista Australiano (ALP) encabezados por Robert Hawke e Paul Keating, Howard integrou o \"shadow cabinet\" (executivo paralelo, simb\u00f3lico, da oposici\u00f3n no Parlamento) liberal como ministro do Tesouro (16 de marzo de 1983 a 5 de setembro de 1985), de Industria, Tecnolox\u00eda e Comercio (28 de outubro de 1989 a 11 de abril de 1990), de Relaci\u00f3ns Industriais, Emprego e Formaci\u00f3n (11 de abril de 1990 a 7 de abril de 1993, coincidindo coa s\u00faa presidencia do Grupo parlamentario para a reforma do mercado laboral) e de Relaci\u00f3ns Industriais (7 de abril de 1993 a 31 de xaneiro de 1995).\nPartidario dunha econom\u00eda de mercado con m\u00ednima presenza do Estado, de face \u00e1s elecci\u00f3ns parlamentarias federais do 2 de marzo de 1996, Howard alcanzou un pacto de coalici\u00f3n co tam\u00e9n conservador e de implantaci\u00f3n rural Partido Nacional (ANP), liderado por Tim Fischer, alianza que xa funcionara no goberno de Nova Gales do Sur ata 1995. A f\u00f3rmula, con grande apoio entre a poboaci\u00f3n agropecuaria do interior, resultou eficaz para desbancar aos laboristas e venceu co 46,9% dos votos e 94 dos 148 escanos.\nAs s\u00faas sucesivas reelecci\u00f3ns en 1998, 2001 e 2004 convert\u00e9ronlle no segundo Primeiro Ministro de Australia ata a data que m\u00e1is tempo ocupou o cargo, tan s\u00f3 superado por \"Sir\" Robert Menzies."}
{"id": "10225", "revid": "56817", "url": "https://gl.wikipedia.org/wiki?curid=10225", "title": "Laisenia Qarase", "text": "Laisenia Qarase, nado en Vanua Balavu o 4 de febreiro de 1941 e finado en Suva o 21 de abril de 2020, foi o primeiro ministro de Fidxi entre o 4 de xullo de 2000 e o 14 de marzo de 2001 e de novo dende o 16 de marzo de 2001 ata o 2006. Pertence ao Partido Fidxi Unido."}
{"id": "10226", "revid": "89787", "url": "https://gl.wikipedia.org/wiki?curid=10226", "title": "Helen Clark", "text": "Helen Elizabeth Clark, nada o 20 de febreiro de 1950 en Hamilton, \u00e9 actualmente directora do Programa das Naci\u00f3ns Unidas para o Desenvolvemento. Foi primeira ministra de Nova Zelandia desde o 5 de decembro de 1999 ata o 18 de novembro de 2008.\nFoi a segunda muller en ser primeiro ministro en Nova Zelandia, logo de ga\u00f1ar a elecci\u00f3n de 1999. Anteriormente, Jenny Shipley foi tam\u00e9n primeira ministra. Clark ga\u00f1ou tres elecci\u00f3ns seguidas. Foi forte opositora \u00e1 invasi\u00f3n de Iraq, liderada polos Estados Unidos. Baixo o seu mandato envi\u00e1ronse tropas a Afganist\u00e1n para axudar \u00e1 s\u00faa reconstruci\u00f3n. Apoia as pol\u00edticas antinucleares de Nova Zelandia dos \u00faltimos 20 anos.\nHelen Clark \u00e9 Membro Honorario da Fundaci\u00f3n Internacional Raoul Wallenberg. Pertence ao Partido Laborista de Nova Zelandia."}
{"id": "10227", "revid": "181", "url": "https://gl.wikipedia.org/wiki?curid=10227", "title": "Acueducto de Segovia", "text": ""}
{"id": "10232", "revid": "23204", "url": "https://gl.wikipedia.org/wiki?curid=10232", "title": "Konrad Lorenz", "text": "Konrad Zacharias Lorenz, nado en Viena o 7 de novembro de 1903 e finado tam\u00e9n en Viena o 27 de febreiro de 1989, foi un naturalista e zo\u00f3logo austr\u00edaco, considerado un dos fundadores da etolox\u00eda, a ciencia do comportamento, tanto o animal como o humano. Recibiu o Premio Nobel de Medicina en 1973, compartido con Niko Tinbergen e Karl von Frisch.\nTraxectoria.\nO lugar do seu nacemento \u00e9 Altenberg, localidade pr\u00f3xima a Viena. Doutorouse en medicina e zoolox\u00eda en 1933 nesta Universidade e foi profesor de psicolox\u00eda entre 1929 e 1935. En 1941 entrou no ex\u00e9rcito e entre 1944 e 1948 estivo prisioneiro en Rusia. Dirixiu o Instituto Max Planck de Buldern de fisiolox\u00eda do comportamento entre 1950 e 1954 e o de Seewiesen entre 1955 e 1973.\nChegou a ser moi co\u00f1ecido polos seus esforzos para identifica-lo que el chamaba patr\u00f3ns establecidos de conduta, dos cales demostrou que estaban xeneticamente determinados. Estableceu, ademais, que os devanditos patr\u00f3ns eran tan importantes para a supervivencia do animal como as s\u00faas caracter\u00edsticas fisiol\u00f3xicas, e que ambos factores ti\u00f1an un desenvolvemento evolutivo similar.\nUn dos seus m\u00e1is co\u00f1ecidos e difundidos logros foi descubrir que os est\u00edmulos auditivos e visuais dos proxenitores dun animal son necesarios para inducir \u00e1 cr\u00eda a seguilos, pero que calquera obxecto, inclu\u00eddo un ser humano, pod\u00eda inducir a mesma resposta de se empregaren os mesmos est\u00edmulos.\nNa s\u00faa obra \"Sobre a agresi\u00f3n\" (1963), Lorenz demostrou que a orixe xen\u00e9tica da agresividade humana provi\u00f1a do comportamento observado en moitos animais cando estes defenden o seu territorio."}
{"id": "10234", "revid": "98629", "url": "https://gl.wikipedia.org/wiki?curid=10234", "title": "Catedral", "text": "Unha catedral \u00e9 un importante templo de culto onde un bispo cat\u00f3lico, anglicano ou luterano ten a s\u00faa s\u00e9 ou c\u00e1tedra: outras crenzas cristi\u00e1s sen a figura do bispo, como a Igrexa de Escocia, tam\u00e9n mante\u00f1en a denominaci\u00f3n de catedral. Normalmente \u00e9 meirande c\u00f3s templos (igrexa) que non sexan s\u00e9 dun bispado ou cabeza de diocese.\nAs catedrais deben o seu nome a que no interior delas se impart\u00edan c\u00e1tedras (inicialmente do lat\u00edn \"cathedra\", 'onde sentar', que tam\u00e9n orixinar\u00eda a palabra \"cadeira\") \u00f3s seminaristas versadas en lat\u00edn, Gram\u00e1tica ou Teolox\u00eda.\nO nome \"s\u00e9\" prov\u00e9n do lat\u00edn \"sedis.\" S\u00e9 tam\u00e9n se apl\u00edca \u00e1 principal igrexa cristi\u00e1, a Santa S\u00e9."}
{"id": "10237", "revid": "48598", "url": "https://gl.wikipedia.org/wiki?curid=10237", "title": "Abadinense", "text": ""}
{"id": "10240", "revid": "132", "url": "https://gl.wikipedia.org/wiki?curid=10240", "title": "Barallense", "text": ""}
{"id": "10243", "revid": "132", "url": "https://gl.wikipedia.org/wiki?curid=10243", "title": "Bovedense", "text": ""}
{"id": "10244", "revid": "89787", "url": "https://gl.wikipedia.org/wiki?curid=10244", "title": "Frente Popular Galega", "text": "A Frente Popular Galega \u00e9 unha organizaci\u00f3n pol\u00edtica galega situada ideoloxicamente no marxismo-leninismo e no independentismo, que traballa pola consecuci\u00f3n dunha Rep\u00fablica Galega.\nA s\u00faa acci\u00f3n pol\u00edtica gu\u00edase polos principios de: independencia nacional, socialismo, anticolonialismo, democracia popular, anti-imperialismo, solidariedade internacionalista e auto-organizaci\u00f3n.\nHistoria.\nCando en 1986 a UPG acepta a participaci\u00f3n do BNG no Parlamento Galego, 13 membros do seu Comit\u00e9 Central, liderados por Mariano Abalo, secretario xeral, e Xan Carballo, secretario xeral da INTG, deixan o partido, constitu\u00edndo o \"Colectivo Comunista 22 de marzo\", que o 25 de xullo de 1986 transf\u00f3rmase no Partido Comunista de Liberaci\u00f3n Nacional. A III Asemblea Nacional do BNG expulsa ao PCLN porque ped\u00edan o voto para HB nas elecci\u00f3ns europeas.\nEn 1987 o PCLN e Galiza Ceive-OLN xunto con outras organizaci\u00f3ns menores de car\u00e1cter local como os Colectivos Nacionalistas de Trasancos e Vigo, Grupos Independentistas Galegos de Santiago de Compostela e o colectivo Iskeiro de Ferrol forman a FPG que celebrou a s\u00faa asemblea constitu\u00ednte en xu\u00f1o de 1988. A s\u00faa presentaci\u00f3n p\u00fablica prod\u00facese o 10 de marzo de 1988\nEn xu\u00f1o de 1989 sufriu a escisi\u00f3n dos sectores nucleados en torno a Galiza Ceive-OLN que apoiaban a loita armada do EGPGC que constit\u00faen a Assembleia do Povo Unido (APU). En 1992, o grupo editor da vella revista Espiral, liderado por Xos\u00e9 Lu\u00eds M\u00e9ndez Ferr\u00edn, incorp\u00f3rase \u00e1 FPG, que en 1994 abandona o seu car\u00e1cter frontista convert\u00e9ndose en partido.\nNas elecci\u00f3ns ao Parlamento de Galicia de 2001 obtivo 3.176 votos (0'3%), nas elecci\u00f3ns xerais de 2004 tivo 2.257 votos (0'12%) e 1 concelleiro por Cangas nas elecci\u00f3ns municipais de 2003. Nas elecci\u00f3ns auton\u00f3micas de 2005 conseguiu 2.982 votos (0'2%).\nNas elecci\u00f3ns municipais de 2007 presentouse en Vigo, onde contou con 549 votos (0,36%) e en coalici\u00f3n con outras forzas de esquerda en Cangas na candidatura da Alternativa Canguesa de Esquerdas que contou con 1890 votos (13,1%) e 3 concelleiros, o que supuxo a entrada no goberno municipal, convert\u00e9ndose o l\u00edder da FPG, Mariano Abalo en concelleiro de urbanismo de Cangas.\nNas elecci\u00f3ns ao Parlamento de Galicia 2009 presentaron a Xos\u00e9 Lu\u00eds M\u00e9ndez Ferr\u00edn como candidato a presidente da Xunta, mentres que para as elecci\u00f3ns europeas de 2009 integrouse na candidatura Iniciativa Internacionalista \u2013 A Solidariedade entre os Pobos, indo doutra volta M\u00e9ndez Ferr\u00edn no n\u00famero 6 da mesma. Por\u00e9n, o Tribunal Supremo, a instancias do goberno do PSOE, ilegalizou esta candidatura por estar, na opini\u00f3n deles, promovida pola esquerda abertzale (considerada pola xustiza espa\u00f1ola como \"contorna\" de ETA). Tras ser recorrida a sentenza, o Tribunal Constitucional volveu legalizar dita candidatura.\nEn 2012 o partido integrouse no novo partido Anova-Irmandade Nacionalista (Anova-IN), partipando xunto a estes nas coalici\u00f3ns Alternativa Galega de Esquerda (2012-2015), En Marea (2015-2019) e Galicia en com\u00fan (2019-actualidade). Grazas a esta pol\u00edtica de alianzas a FPG conseguiu varios representantes a nivel local en concellos coma Vigo, Santiago de Compostela, Ferrol ou A Coru\u00f1a. \nEn 2021 a organizaci\u00f3n celebrou o seu noveno congreso, no que se enfrontaron d\u00faas candidaturas, unha na que se encadraron hist\u00f3ricos como M\u00e9ndez Ferr\u00edn ou as concelleiras de Vigo, Coru\u00f1a e Ferrol, e outra conformada na s\u00faa maior\u00eda por un sector de militantes da organizaci\u00f3n xuvenil do partido, Xeira, que a abandonaran en xaneiro dese ano. Finalmente, a primeira lista resultou ga\u00f1adora do congreso, sendo elixida secretaria-xeral Oriana M\u00e9ndez. Un sector da militancia abandonou o partido e fundou o Partido Comunista pola Rep\u00fablica Galega (PCRG).\nOs referentes xuven\u00eds da FPG foron Adiante (Mocidade Revolucionaria Galega) entre 2004 e 2013 e Xeira entre 2013 e 2021.\nEvoluci\u00f3n do voto.\nDende as elecci\u00f3ns municipais do 2007 pres\u00e9ntase coaligado con Esquerda Unida e co Partido Comunista do Povo Galego, no concello pontevedr\u00e9s de Cangas baixo a denominaci\u00f3n de Alternativa Canguesa de Esquerdas (ACE). Nos resultados que se mostran a continuaci\u00f3n s\u00famanse os votos de ACE cos de FPG noutros concellos.\nNas elecci\u00f3ns municipais do 2011 presentouse por primeira vez no concello pontevedr\u00e9s de Redondela, obtendo 613 votos e moi preto de conseguir un concelleiro. Nestas elecci\u00f3ns presentouse por segunda vez na cidade de Vigo, mellorando os seus resultados anteriores."}
{"id": "10245", "revid": "181", "url": "https://gl.wikipedia.org/wiki?curid=10245", "title": "FPG", "text": ""}
{"id": "10246", "revid": "132", "url": "https://gl.wikipedia.org/wiki?curid=10246", "title": "Focego", "text": ""}
{"id": "10247", "revid": "132", "url": "https://gl.wikipedia.org/wiki?curid=10247", "title": "Meirao", "text": ""}
{"id": "10248", "revid": "132", "url": "https://gl.wikipedia.org/wiki?curid=10248", "title": "Focense", "text": ""}
{"id": "10249", "revid": "132", "url": "https://gl.wikipedia.org/wiki?curid=10249", "title": "Meirego", "text": ""}
{"id": "10250", "revid": "132", "url": "https://gl.wikipedia.org/wiki?curid=10250", "title": "Meirense", "text": ""}
{"id": "10251", "revid": "132", "url": "https://gl.wikipedia.org/wiki?curid=10251", "title": "Paradelense", "text": ""}
{"id": "10252", "revid": "132", "url": "https://gl.wikipedia.org/wiki?curid=10252", "title": "Ribeirego", "text": ""}
{"id": "10253", "revid": "132", "url": "https://gl.wikipedia.org/wiki?curid=10253", "title": "Quirogu\u00e9s", "text": ""}
{"id": "10255", "revid": "132", "url": "https://gl.wikipedia.org/wiki?curid=10255", "title": "Alfoc\u00e9s", "text": ""}
{"id": "10256", "revid": "132", "url": "https://gl.wikipedia.org/wiki?curid=10256", "title": "Alfocense", "text": ""}
{"id": "10257", "revid": "132", "url": "https://gl.wikipedia.org/wiki?curid=10257", "title": "Barreirense", "text": ""}
{"id": "10258", "revid": "132", "url": "https://gl.wikipedia.org/wiki?curid=10258", "title": "Burelao", "text": ""}
{"id": "10259", "revid": "132", "url": "https://gl.wikipedia.org/wiki?curid=10259", "title": "Burel\u00e9s", "text": ""}
{"id": "10260", "revid": "132", "url": "https://gl.wikipedia.org/wiki?curid=10260", "title": "Burelense", "text": ""}
{"id": "10261", "revid": "132", "url": "https://gl.wikipedia.org/wiki?curid=10261", "title": "Cervantego", "text": ""}
{"id": "10262", "revid": "132", "url": "https://gl.wikipedia.org/wiki?curid=10262", "title": "Friol\u00e9s", "text": ""}
{"id": "10263", "revid": "132", "url": "https://gl.wikipedia.org/wiki?curid=10263", "title": "Lancarao", "text": ""}
{"id": "10264", "revid": "132", "url": "https://gl.wikipedia.org/wiki?curid=10264", "title": "Mindoniense", "text": ""}
{"id": "10265", "revid": "132", "url": "https://gl.wikipedia.org/wiki?curid=10265", "title": "Naviego", "text": ""}
{"id": "10267", "revid": "132", "url": "https://gl.wikipedia.org/wiki?curid=10267", "title": "Riotortense", "text": ""}
{"id": "10268", "revid": "132", "url": "https://gl.wikipedia.org/wiki?curid=10268", "title": "Riotorte\u00f1o", "text": ""}
{"id": "10269", "revid": "132", "url": "https://gl.wikipedia.org/wiki?curid=10269", "title": "Soberino", "text": ""}
{"id": "10270", "revid": "132", "url": "https://gl.wikipedia.org/wiki?curid=10270", "title": "Valadour\u00e9s", "text": ""}
{"id": "10271", "revid": "132", "url": "https://gl.wikipedia.org/wiki?curid=10271", "title": "Xermad\u00e9s", "text": ""}
{"id": "10273", "revid": "132", "url": "https://gl.wikipedia.org/wiki?curid=10273", "title": "Becerreense", "text": ""}
{"id": "10274", "revid": "132", "url": "https://gl.wikipedia.org/wiki?curid=10274", "title": "Cervense", "text": ""}
{"id": "10275", "revid": "132", "url": "https://gl.wikipedia.org/wiki?curid=10275", "title": "Courelao", "text": ""}
{"id": "10276", "revid": "132", "url": "https://gl.wikipedia.org/wiki?curid=10276", "title": "Guitiricense", "text": ""}
{"id": "10277", "revid": "132", "url": "https://gl.wikipedia.org/wiki?curid=10277", "title": "Laurentino", "text": ""}
{"id": "10278", "revid": "132", "url": "https://gl.wikipedia.org/wiki?curid=10278", "title": "Monfortino", "text": ""}
{"id": "10279", "revid": "132", "url": "https://gl.wikipedia.org/wiki?curid=10279", "title": "Palense", "text": ""}
{"id": "10280", "revid": "132", "url": "https://gl.wikipedia.org/wiki?curid=10280", "title": "Pastoricense", "text": ""}
{"id": "10281", "revid": "132", "url": "https://gl.wikipedia.org/wiki?curid=10281", "title": "Pontenov\u00e9s", "text": ""}
{"id": "10283", "revid": "132", "url": "https://gl.wikipedia.org/wiki?curid=10283", "title": "Samonenses", "text": ""}
{"id": "10284", "revid": "132", "url": "https://gl.wikipedia.org/wiki?curid=10284", "title": "Vicedense", "text": ""}
{"id": "10285", "revid": "132", "url": "https://gl.wikipedia.org/wiki?curid=10285", "title": "Taboad\u00e9s", "text": ""}
{"id": "10286", "revid": "132", "url": "https://gl.wikipedia.org/wiki?curid=10286", "title": "Xovense", "text": ""}
{"id": "10287", "revid": "5312", "url": "https://gl.wikipedia.org/wiki?curid=10287", "title": "Solidaridad Gallega", "text": "Solidaridad Gallega foi unha organizaci\u00f3n pol\u00edtica rexionalista galega activa entre 1907 e 1912.\nHistoria.\nTralo triunfo electoral da Solidaritat Catalana en 1906, en Galicia aumentan os contactos entre as forzas da oposici\u00f3n para o establecemento dunha forza pol\u00edtica que aglutinase os sectores contrarios ao turnismo.\nNo ver\u00e1n de 1907, 44 persoas asinan o Manifesto Solidario, que deu orixe a Solidaridad Gallega na que confl\u00faen os republicanos dirixidos por Jos\u00e9 Rodr\u00edguez Mart\u00ednez, os republicanos federais de Moreno Barcia, os tradicionalistas de Juan V\u00e1zquez de Mella, os socialcat\u00f3licos e os rexionalistas de Manuel Murgu\u00eda, Galo Salinas e Eugenio Carr\u00e9. O Manifesto foi redactado polo ferrol\u00e1n Rodrigo Sanz L\u00f3pez, e o primeiro mitin levouse a cabo en Betanzos, o 6 de outubro de 1907.\nEsperaban conseguir uns deputados e armar as\u00ed unha fronte c\u00edvico-pol\u00edtica que inicie a rexeneraci\u00f3n de Galicia e contribu\u00edse \u00e1 de toda Espa\u00f1a. Nun primeiro momento, o movemento radicou sobre todo na Coru\u00f1a e na s\u00faa \u00e1rea de influencia. Organiz\u00e1ronse grandes concentraci\u00f3ns nas que os dirixentes galegos (o rexeneracionista Rodrigo Sanz, o carlista Juan V\u00e1zquez de Mella, os rexionalistas Manuel Lugr\u00eds e Juan Golpe) compartiron plataforma con personaxes da irm\u00e1 catal\u00e1 que vi\u00f1eron botar unha man, como os republicanos Nicol\u00e1s Salmer\u00f3n e Josep Vall\u00e8s i Robot ou o catalanista Llu\u00eds Dur\u00e1n i Ventosa. Por\u00e9n, Solidariedade Galega non ga\u00f1ou ning\u00fan escano.\nO anticaciquismo e o apoio ao asociacionismo agrario foron os dous piares da organizaci\u00f3n. Baixo o seu patrocinio form\u00e1ronse 400 sociedades agrarias, pero en 1911 s\u00f3 85 permanec\u00edan afiliadas \u00e1 SG.\nNas elecci\u00f3ns municipais de 1909 obtivo 258 concelleiros na provincia da Coru\u00f1a (maior\u00eda absoluta en 12 concellos e minor\u00eda significativa noutros 7), pero as diferenzas entre os membros da organizaci\u00f3n impediron a s\u00faa consolidaci\u00f3n. Nas municipais de 1910 sufriu un rotundo fracaso.\n\"Solidarismo Gallego\" foi o seu \u00f3rgano oficial, aparecido en decembro de 1907 da man de Rodrigo Sanz, na Coru\u00f1a. Pechou \u00f3 cabo de 10 n\u00fameros, o 16 de abril de 1908, para ser substitu\u00eddo polo semanario \"Solidaridad Gallega\", tam\u00e9n dirixido por Rodrigo Sanz e que desapareceu en 1911 ou 1912. A facci\u00f3n republicana e esquerdista editou \"Galicia Solidaria\" entre 1907 e 1908.\nPola s\u00faa iniciativa, cheg\u00e1ronse a convocar a I Asemblea Agraria de Galicia celebrada en Monforte de Lemos en 1908, que tivo continuidade noutras seis."}
{"id": "10288", "revid": "132", "url": "https://gl.wikipedia.org/wiki?curid=10288", "title": "Begontino", "text": ""}
{"id": "10289", "revid": "132", "url": "https://gl.wikipedia.org/wiki?curid=10289", "title": "Chantadino", "text": ""}
{"id": "10290", "revid": "132", "url": "https://gl.wikipedia.org/wiki?curid=10290", "title": "Fonsagradino", "text": ""}
{"id": "10291", "revid": "132", "url": "https://gl.wikipedia.org/wiki?curid=10291", "title": "Bra\u00f1ego", "text": ""}
{"id": "10292", "revid": "6279", "url": "https://gl.wikipedia.org/wiki?curid=10292", "title": "Lugu\u00e9s", "text": ""}
{"id": "10293", "revid": "132", "url": "https://gl.wikipedia.org/wiki?curid=10293", "title": "Lucense", "text": ""}
{"id": "10294", "revid": "132", "url": "https://gl.wikipedia.org/wiki?curid=10294", "title": "Monterrosino", "text": ""}
{"id": "10295", "revid": "132", "url": "https://gl.wikipedia.org/wiki?curid=10295", "title": "Cebreirego", "text": ""}
{"id": "10296", "revid": "132", "url": "https://gl.wikipedia.org/wiki?curid=10296", "title": "Ribasilense", "text": ""}
{"id": "10297", "revid": "132", "url": "https://gl.wikipedia.org/wiki?curid=10297", "title": "Sarriao", "text": ""}
{"id": "10298", "revid": "132", "url": "https://gl.wikipedia.org/wiki?curid=10298", "title": "Trabad\u00e9s", "text": ""}
{"id": "10299", "revid": "132", "url": "https://gl.wikipedia.org/wiki?curid=10299", "title": "Vilalb\u00e9s", "text": ""}
{"id": "10300", "revid": "132", "url": "https://gl.wikipedia.org/wiki?curid=10300", "title": "Arnoiao", "text": ""}
{"id": "10302", "revid": "132", "url": "https://gl.wikipedia.org/wiki?curid=10302", "title": "Barquense", "text": ""}
{"id": "10303", "revid": "132", "url": "https://gl.wikipedia.org/wiki?curid=10303", "title": "Mesquit\u00e9s", "text": ""}
{"id": "10304", "revid": "132", "url": "https://gl.wikipedia.org/wiki?curid=10304", "title": "Padrend\u00e9s", "text": ""}
{"id": "10305", "revid": "132", "url": "https://gl.wikipedia.org/wiki?curid=10305", "title": "Petin\u00e9s", "text": ""}
{"id": "10306", "revid": "55340", "url": "https://gl.wikipedia.org/wiki?curid=10306", "title": "Michael Somare", "text": "Michael Thomas Somare, nado o 9 de abril de 1936, foi Primeiro ministro de Pap\u00faa Nova Guinea dende 1975 ata 1980, de 1982 ata 1985 e de novo dende 2002. Pertence ao Partido da Alianza Nacional e con anterioridade foi o l\u00edder do Partido Pangu."}
{"id": "10307", "revid": "132", "url": "https://gl.wikipedia.org/wiki?curid=10307", "title": "Porqueir\u00e9s", "text": ""}
{"id": "10308", "revid": "132", "url": "https://gl.wikipedia.org/wiki?curid=10308", "title": "Ramirense", "text": ""}
{"id": "10309", "revid": "132", "url": "https://gl.wikipedia.org/wiki?curid=10309", "title": "Rubiao", "text": ""}
{"id": "10310", "revid": "132", "url": "https://gl.wikipedia.org/wiki?curid=10310", "title": "Ri\u00e9s", "text": ""}
{"id": "10311", "revid": "132", "url": "https://gl.wikipedia.org/wiki?curid=10311", "title": "Teixeir\u00e9s", "text": ""}
{"id": "10312", "revid": "132", "url": "https://gl.wikipedia.org/wiki?curid=10312", "title": "Vereense", "text": ""}
{"id": "10313", "revid": "132", "url": "https://gl.wikipedia.org/wiki?curid=10313", "title": "Vilamartin\u00e9s", "text": ""}
{"id": "10314", "revid": "132", "url": "https://gl.wikipedia.org/wiki?curid=10314", "title": "Vilari\u00f1\u00e9s", "text": ""}
{"id": "10315", "revid": "72012", "url": "https://gl.wikipedia.org/wiki?curid=10315", "title": "Tuilaepa Sailele Malielegaoi", "text": "Tuila\u02bbepa Lupesoliai Sailele Malielegaoi, nado en Lepa o 14 de abril de 1945, \u00e9 un pol\u00edtico samoano. L\u00edder do Partido da Protecci\u00f3n dos Dereitos Humanos e deputado no Parlamento de Samoa dende 1980, foi o primeiro ministro do seu pa\u00eds entre 1998 e 2021."}
{"id": "10317", "revid": "54334", "url": "https://gl.wikipedia.org/wiki?curid=10317", "title": "Viena", "text": "\"'Viena\" (en (; en )) \u00e9 unha cidade situada en Europa Central, capital de Austria, ademais dun dos nove \"Bundesl\u00e4nder\" ou Estados austr\u00edacos. Situada \u00e1 beira do r\u00edo Danubio e ao p\u00e9 dos primeiros cordais dos Alpes \u00e9, cunha poboaci\u00f3n de arredor de 1,9 mill\u00f3ns habitantes (2,8 mill\u00f3ns coa \u00e1rea metropolitana), a maior cidade e centro pol\u00edtico e cultural do pa\u00eds.\nRodeada polo estado de Baixa Austria, a s\u00faa \u00e1rea metropolitana acada os 2\u00a0419\u00a0000 habitantes, poboaci\u00f3n semellante \u00e1 que ti\u00f1a no ano 1914. A cidade ten unha longa historia, sendo unha das m\u00e1is antigas capitais de Europa, polo que conta cun importante patrimonio art\u00edstico. Capital do Imperio Austroh\u00fangaro medrou pasando a s\u00faa poboaci\u00f3n de 724.000 habitantes en 1880 a 2\u00a0000\u00a0000 en 1910. Durante o s\u00e9culo XIX foi unha das grandes capitais musicais do mundo e a principios do s\u00e9culo XX un dos focos da filosof\u00eda e o debate pol\u00edtico de Occidente, as\u00ed como un dos principais centros culturais mundiais. Durante esa \u00e9poca constr\u00faense grandes palacios arredor da \"Ringstra\u00dfe\", per\u00edmetro da muralla medieval reconvertida a amplo bulevar.\nDurante a segunda guerra mundial foi bombardeada polas forzas aliadas e, at\u00e9 1955, permaneceu baixo ocupaci\u00f3n cuadripartita, xa que estaba controlada por sovi\u00e9ticos, franceses, estadounidenses e brit\u00e1nicos, sistema semellante ao de Berl\u00edn. Est\u00e1 situada a 50 quil\u00f3metros de Bratislava (capital de Eslovaquia), ademais de estar conectada por unha ampla rede de autoestradas intereuropeas con Alema\u00f1a, Rep\u00fablica Checa e Eslovenia. A maior\u00eda da poboaci\u00f3n que profesa unha relixi\u00f3n decl\u00e1rase cat\u00f3lica.\nEtimolox\u00eda.\nDurante a \u00e9poca da Roma Antiga a cidade foi chamada \"Vindobona\", nome de orixe celta que significa \"cidade branca\". Este nome celta procede, tal como os m\u00faltiples n\u00facleos de poboaci\u00f3n con nomes derivados de \"Viena\", \"Viana\", \"Veana\" etc. que hai distribu\u00eddos por toda Europa, da palabra \"beann\" (monte, outeiro ou pico). En varios dicionarios de linguas celtas p\u00f3dese comprobar que a palabra \"beann\" en ga\u00e9lico escoc\u00e9s significa pico ou cumio, en irland\u00e9s \u00e9 tam\u00e9n \"beann\" (en irland\u00e9s antigo \u00e9 \"benn\"), en gal\u00e9s \"ban\" e en bret\u00f3n \"ban\" e \"benny\".\nHistoria.\nAntig\u00fcidade.\nOs primeiros asentamentos humanos na actual Viena, de orixe celta, datan aproximadamente do ano 500\u00a0a.C.. Posteriormente, ser\u00edan os xermanos e m\u00e1is tarde os romanos, coa expansi\u00f3n do Imperio romano para o norte no s\u00e9culo I a.C, os que se asentar\u00edan na zona. O r\u00edo Danubio, xunto cos Alpes, serviron de fronteiras naturais entre o propia Imperio de Roma e os pobos b\u00e1rbaros, servindo Viena (daquela chamada \"Vindobona\") como punto de defensa do imperio. A cidade en si naceu como campamento do ex\u00e9rcito romano para controlar a Provincia de Pannonia, na que se asentaran diferentes unidades, de entre as cales destacou a \"Legio X Gemina\", que permaneceu nela dende o ano 106 at\u00e9 o final do s\u00e9culo IV, cando foi ocupada de novo polos xermanos na \u00e9poca de Graciano e de Teodosio I.\nIdade Media.\nCoas invasi\u00f3ns b\u00e1rbaras foi ocupada polos \u00e1varos e maxiares. No s\u00e9culo IX Carlomagno conquista a cidade, bautiz\u00e1ndoa co nome de \"Ostmark\" (a marca do leste). Durante a alta Idade Media Viena converteuse nun importante aliado do Vaticano e das Cruzadas (por exemplo Ricardo Coraz\u00f3n de Le\u00f3n). No s\u00e9culo XV converteuse na capital de Hungr\u00eda e at\u00e9 as guerras napole\u00f3nicas foi capital do Sacro Imperio Romano Xerm\u00e1nico, ao ser o fogar da casa dos Habsburgo. En 1237 as murallas de Viena acadaron a extensi\u00f3n que conservar\u00edan at\u00e9 a s\u00faa desaparici\u00f3n en 1857.\nIdade Moderna.\nDende a ca\u00edda de Constantinopla en mans otom\u00e1s (1453) houbo un interese crecente do Imperio Turco por Viena, dado que era a clave para conquistar os demais pa\u00edses de Europa; interese que se fixo m\u00e1is notable durante o per\u00edodo do sult\u00e1n Suleiman o Magn\u00edfico. Mais os seus esforzos fracasaron e os austr\u00edacos sa\u00edron vitoriosos dos distintos sitios aos que someteron a cidade, o primeiro en 1529, a pesar de que inicialmente os defensores da cidade s\u00f3 recibiron o apoio pouco entusiasta dos seus veci\u00f1os alem\u00e1ns. O ex\u00e9rcito turco estaba mal equipado para un asedio e a s\u00faa tarefa foi obstaculizada pola neve e as inundaci\u00f3ns. Suleim\u00e1n retirouse no final de outubro e non puido renovar o asedio ao seu regreso en 1532, cando atopou os defensores apoiados por un grande ex\u00e9rcito baixo o mando do irm\u00e1n de Fernando I, o emperador Carlos V.\nEntre o primeiro e o segundo sitio turco, as instalaci\u00f3ns defensivas foron reforzadas e modernizadas constantemente. Isto trouxo como consecuencia que se tivesen que ampliar repetidamente os espazos libres fronte aos basti\u00f3ns para utilizalos como campo de tiro. En 1529 estes espazos abarcaban 90 m que, a partir de 1683, foron ensanchados a 450 m. At\u00e9 1858 non se constru\u00edu ning\u00fan edificio nesta chaira.\nO segundo sitio produciuse en 1683, na chamada Batalla de Viena, e marcou o comezo do declive do Imperio otom\u00e1n en Europa. Foi iniciado polo gran visir Kara Mustafa Pasha, que necesitaba desesperadamente un \u00e9xito militar para reforzar a s\u00faa posici\u00f3n inestable e tratou de logralo nunha campa\u00f1a contra o emperador Leopoldo I. Os turcos avanzaron con forza e cercaron a cidade o 16 de xullo, pero a s\u00faa falta de artillar\u00eda de asedio permitiu a Leopoldo reunir un ex\u00e9rcito adicional formado por tropas austr\u00edacas, alem\u00e1s e polacas, que derrotou ao ex\u00e9rcito turco nunha batalla librada diante dos muros da cidade o 12 de setembro, que tam\u00e9n se co\u00f1ece como Batalla de Kahlenberg.\nDurante o s\u00e9culo XVIII, os Habsburgo converteron \u00e1 cidade na s\u00faa capital dende 1556 e a s\u00faa importancia viuse acrecentada coa s\u00faa expansi\u00f3n polo val do Danubio. Converteuse nun dos n\u00facleos principais do barroco europeo grazas \u00e1 construci\u00f3n de importantes obras arquitect\u00f3nicas e creaci\u00f3ns musicais. En 1800, antes das guerras napole\u00f3nicas, a cidade ti\u00f1a 231.900 habitantes.\nDesde o asedio de 1683, en que foron destru\u00eddas numerosas cidades pequenas que exist\u00edan no exterior da muralla, no terreo ondulado situado fronte \u00e1 cidade alz\u00e1ronse numerosos palacios con xard\u00edns. O punto de partida foron os planos do palacio real de Sch\u00f6nbrunn, elaborados por Johann Bernhard Fischer von Erlach. Arredor do 1720 hab\u00eda 200 residencias rurais. O pr\u00edncipe Ux\u00edo de Savoia adquiriu en 1693 unha das maiores parcelas cos primeiros ingresos que lle chegaron. Al\u00ed, tras corenta anos de traballo, levantou o Palacio Belvedere cos seus espazosos xard\u00edns.\nEra napole\u00f3nica.\nTrala derrota austr\u00edaca por Napole\u00f3n Bonaparte en 1809 na batalla de Wagram, este \u00faltimo hosp\u00e9dase no palacio de Sch\u00f6nbrunn, en Viena (onde -iron\u00edas da historia- apenas uns anos atr\u00e1s hosped\u00e1ranse Lu\u00eds XVI e Mar\u00eda Antonieta, filla de Mar\u00eda Tareixa e Francisco I, emperadores de Austria). Durante esta estancia, Francia e Austria ali\u00e1ronse e Napole\u00f3n desposou a Mar\u00eda Lu\u00edsa, tam\u00e9n filla dos emperadores de Austria.\nMetternich, chanceler austr\u00edaco nesta \u00e9poca, cambir\u00eda a Austria ao bando antinapole\u00f3nico trala derrota francesa en Rusia. Despois da derrota definitiva de Napole\u00f3n, celebrouse o Congreso de Viena, unha conferencia internacional convocada co obxecto de restablecer as fronteiras de Europa. A reuni\u00f3n levouse a cabo do 1 de outubro de 1814 ao 9 de xu\u00f1o de 1815, o que lle permite a Austria conservar gran parte dos seus territorios a pesar de se aliar con Napole\u00f3n, e a partir de ent\u00f3n, Viena, por medio do chanceler Metternich, converter\u00edase no eixo da pol\u00edtica da Europa continental durante os seguintes trinta anos.\nImperio austroh\u00fangaro.\nDurante o s\u00e9culo XIX, sobre todo na segunda metade, Viena iniciou un gran desenvolvemento demogr\u00e1fico, acompa\u00f1ado de reformas urban\u00edsticas, que a converteron nunha gran cidade, multiplicando nun s\u00e9culo a s\u00faa poboaci\u00f3n por dez. En 1857, derrub\u00e1ronse as murallas por decreto de Francisco Xos\u00e9 I de Austria, abr\u00edndose unha nova avenida, a \"Ringstra\u00dfe\", onde se constru\u00edron importantes edificios, como a \u00d3pera, a Universidade, o Concello, o Parlamento, a Bolsa e os museos de historia da arte e historia natural.\nA derrota de Austria na guerra austr\u00edaco-prusiana en 1866 e a posterior anexi\u00f3n dos estados alem\u00e1ns a Prusia converteron \u00e1 unificada Alema\u00f1a nun perigo para Austria, polo que esta \u00faltima t\u00edvose que aliar con Hungr\u00eda no que se co\u00f1ece como a \"pol\u00edtica de compensaci\u00f3n ou \"Ausgleichpolitik\". As\u00ed pois, en 1867, tralo Compromiso con Hungr\u00eda, Viena converteuse na capital do Imperio austroh\u00fangaro e nun centro cultural, art\u00edstico, pol\u00edtico, industrial e financeiro de primeira orde mundial. Con esta alianza, Austria prosegue sumando m\u00e1is terreo, co que para fins do s\u00e9culo XIX o imperio abarcaba os actuais pa\u00edses de Austria, Hungr\u00eda, Eslovaquia, Rep\u00fablica Checa, Galitsia, Transilvania, Bucovina, Rutenia, Croacia, Bosnia e Hercegovina, Eslovenia e o Trentino-Tirol do Sur.\nViena acadou o seu m\u00e1ximo demogr\u00e1fico en 1916 con 2.239.000 habitantes, sendo a terceira cidade m\u00e1is grande de Europa. Este \u00e9 o per\u00edodo cultural m\u00e1is glorioso da monarqu\u00eda dos Habsburgo, con Francisco Xos\u00e9 I rexendo o Imperio (per\u00edodo 1848-1916). Tam\u00e9n \u00e9 a \u00e9poca dos suntuosos valses vieneses (\"Wiener Walzer\"), a \u00d3pera Nacional de Viena, os grandes carruaxes paseando pola \"Ringstra\u00dfe\" e a \"K\u00e4rntner Stra\u00dfe\", as\u00ed como dos t\u00edpicos caf\u00e9s vieneses.\nDa \u00e9poca destacan intelectuais, como Sigmund Freud no psican\u00e1lise e Otto Bauer no campo do pensamento pol\u00edtico, principal expo\u00f1ente do austromarxismo, ideas que calar\u00edan forte na sociedade vienesa, pois xa en 1895 o goberno municipal estar\u00eda en mans do partido socialcristiano, precursor do actual partido \u00d6VP (democristi\u00e1n). Tampouco hai que esquecer no plano art\u00edstico o movemento modernista, a Secesi\u00f3n de Viena (\"Secession\"), con Gustav Klimt como principal expo\u00f1ente na pintura, Coloman Moser no grafismo e Joseph Maria Olbrich e Josef Hoffman na arquitectura. Contrario a estes destacar\u00eda as\u00ed mesmo Adolf Loos co seu racionalismo arquitect\u00f3nico. Con todo, a primeira guerra mundial e a posterior derrota austroh\u00fangara truncar\u00edan gran parte dese esplendor.\nTras o asasinato do arquiduque herdeiro Francisco Fernando e a s\u00faa esposa, Sof\u00eda Chotek, en Saraxevo, polo terrorista serbo-bosn\u00edaco Gavrilo Princip, e ante a abafadora evidencia da participaci\u00f3n dos servizos de intelixencia serbios no complot, a monarqu\u00eda dual declara a guerra a Serbia, coa que se al\u00edan Alema\u00f1a e Turqu\u00eda e que, ante a oposici\u00f3n de Francia, Inglaterra e Rusia, dev\u00e9n na primeira guerra mundial. En outubro de 1918, derrotada Austria-Hungr\u00eda e os seus aliados, estala a revoluci\u00f3n en Viena que pide a disoluci\u00f3n da monarqu\u00eda e a independencia austr\u00edaca; ser\u00eda o fin da monarqu\u00eda dos Habsburgo, que gobernaba o pa\u00eds desde 1278.\nA Rep\u00fablica de Austria.\nViena converteuse, despois do Tratado de Saint-Germain, na capital da pequena Rep\u00fablica de Austria, reducida ao seu tama\u00f1o actual, sufrindo un importante retroceso demogr\u00e1fico, econ\u00f3mico e pol\u00edtico. Non obstante, a actividade intelectual continuou co C\u00edrculo de Viena (\" der Wiener Kreis \") neste momento, considerado por moitos como o grupo de intelectuais m\u00e1is influente do s\u00e9culo XX en Europa, entre os que destacan Moritz Schlick e Ludwig Wittgenstein na filosof\u00eda positivista l\u00f3xica (\"Logischer Empirismus\").\nDurante o per\u00edodo republicano democr\u00e1tico, \u00e9 dicir, dende 1918 ata a ditadura de Engelbert Dollfuss en 1934, o Partido Laborista Social Democr\u00e1tico (\"Sozialdemokratische Arbeiterpartei\" en alem\u00e1n) obtivo a maior\u00eda absoluta en todas as elecci\u00f3ns celebradas para o goberno local, polo que a cidade pasou a chamarse Viena Vermella. A pol\u00edtica socialdem\u00f3crata daqueles anos caracterizouse por un extenso programa de vivenda social e por un forte apoio \u00e1 educaci\u00f3n e \u00e1 sa\u00fade p\u00fablicas, como defend\u00eda a corrente austromarxista. A Viena Vermella finalizou en 1934 como consecuencia da Guerra Civil austr\u00edaca e da vitoria do Fronte Patri\u00f3tico. O seu \u00faltimo alcalde foi Karl Seitz.\nO Reich III.\nA importancia cultural vienesa manterase ata 1938, ano no que o pa\u00eds foi invadido e posteriormente anexionado pola Alema\u00f1a nazi. Esta anexi\u00f3n, co\u00f1ecida como \"Anschluss\", estaba prohibida nos tratados de paz e foi a primeira das expansi\u00f3ns destinadas a unificar a todos os falantes de alem\u00e1n nun s\u00f3 Estado, baixo un \u00fanico liderado (\"ein Reich , en Volk, en F\u00fchrer\"). Na cidade, que se converteu na capital da provincia de \"Ostmark\", pronunciou Hitler, o 14 de marzo de 1938, o seu primeiro gran discurso \u00f3s vieneses dende o balc\u00f3n central do Palacio Hofburg, discurso que \u00e9 considerado un dos m\u00e1is emotivos do ditador e de maior aclamaci\u00f3n pola s\u00faa masiva audiencia debido \u00e1 euforia que a anexi\u00f3n de Austria \u00f3 Terceiro Imperio Xermano (\"Dritte Reich\") causou en parte da poboaci\u00f3n. Para lexitimar a invasi\u00f3n, celebrouse un referendo o 10 de abril, que foi favorable \u00f3 \"Anschluss\" cun 99,73%, a\u00ednda que carec\u00eda de garant\u00edas democr\u00e1ticas.\nDurante a Segunda guerra mundial, Viena sufriu os bombardeos a\u00e9reos americanos indiscriminados que destru\u00edron boa parte do patrimonio hist\u00f3rico (a catedral g\u00f3tica de San Esteban, o palacio de Hofburg, a \u00f3pera de Viena e as pontes do Danubio, entre outros), o cal foi reconstru\u00eddo despois da guerra. En maio de 1945 Viena foi tomada polo Ex\u00e9rcito Sovi\u00e9tico, que xunto con franceses, estadounidenses e ingleses, ocupar\u00edana durante os seguintes dez anos baixo un sistema de ocupaci\u00f3n cuadripartita na cidade, semellante \u00f3 de Berl\u00edn.\nPosguerra.\nTralos esforzos de Leopold Figl e Julius Raab e a posterior firma do Acordo de Moscova, Austria recupera a independencia o 15 de maio de 1955, e Viena volve a ser a capital da Rep\u00fablica de Austria. A partir de ent\u00f3n e grazas ao seu compromiso coa neutralidade, Austria converteuse na sede de organizaci\u00f3ns internacionais como a OPEP, a ONUDI, a IAEA e a IIASA, entre outras, o que fai de Viena a terceira capital da ONU, despois de Nova York e Xenebra, polo que hoxe en d\u00eda pode verse como unha gran comunidade internacional, particularmente no cuarto distrito de Viena (Wieden) derivado dos seus corpos diplom\u00e1tico. Dende 1995 forma parte da Uni\u00f3n Europea e dos pa\u00edses de Schengen. A partir do 2002, sa\u00edu da circulaci\u00f3n o xilin austr\u00edaco e entrou en vigor o euro como a moeda de curso legal en Austria.\nXeograf\u00eda.\nViena \u00e9 a capital de Austria, est\u00e1 situada no centro de Europa e no nord\u00e9s de Austria. Queda a 40 quil\u00f3metros da fronteira con Eslovaquia, a s\u00f3 60 quil\u00f3metros de Hungr\u00eda e a 90 quil\u00f3metros da Rep\u00fablica Checa. A cidade ten unha superficie total de 414,65 km\u00b2, polo que \u00e9 a cidade maior de Austria por superficie. Viena sit\u00faase a ambos os dous lados do r\u00edo Danubio, que cruza a cidade desde o noroeste para o sueste.\nA cordilleira dos Alpes comeza na cidade no que se chama Alpes Orientais. A \u00e1rea incl\u00fae os Bosques de Viena, que \u00e9 moi popular entre os habitantes da cidade e \u00e9 unha zona paisax\u00edstica protexida dos Alpes Orientais. Na cidade o punto m\u00e1is baixo \u00e9 Lobau, con 151 metros sobre o nivel medio do mar, e o punto m\u00e1is alto \u00e9 Hermannskogel con 542 metros. A altitude media \u00e9 duns 170 metros.\nClima.\nViena, segundo a clasificaci\u00f3n de K\u00f6ppen, \u00e1chase nunha zona de transici\u00f3n entre o clima t\u00e9pedo h\u00famido e o clima h\u00famido continental. A temperatura media anual \u00e9 de 11,4\u00a0\u00b0C, rexistr\u00e1ndose m\u00ednimas de -17\u00a0\u00b0C e m\u00e1ximas de 37\u00a0\u00b0C. As precipitaci\u00f3ns son de 548 mm, sen meses secos.\nOs invernos son moi fr\u00edos, con temperaturas medias \u00f3 redor dos 0\u00a0\u00b0C e frecuentes xeadas e nevadas, con marcas de -17.6\u00a0\u00b0C. Os ver\u00e1ns son suaves e h\u00famidos e as temperaturas, a\u00ednda que non adoitan ser moi c\u00e1lidas, poden superar os 35\u00a0\u00b0C por veces. O outono e a primavera son moi variables en canto a temperaturas, sendo polo xeral os outonos bastante m\u00e1is fr\u00edos (xa en novembro son posibles nevadas), e con precipitaci\u00f3ns relativamente abundantes.\nPoboaci\u00f3n.\nA poboaci\u00f3n de Viena, no primeiro trimestre de 2015, era de 1\u00a0797\u00a0337 persoas, das que, aproximadamente, o 80 % son austr\u00edacos e o 20 % restante doutros pa\u00edses. O grupo m\u00e1is numeroso de inmigrantes constit\u00faeno os serbios, tanto de Serbia como de Bosnia e Hercegovina (inclu\u00edndo entre eles os montenegrinos), seguidos polos turcos, os alem\u00e1ns, os polacos, os romaneses e os cidad\u00e1ns de pa\u00edses que formaron parte do Imperio austroh\u00fangaro (bosn\u00edacos, croatas, h\u00fangaros, checos). A poboaci\u00f3n vienesa aumentou dende 1988, sobre todo nos \u00faltimos anos, como consecuencia da inmigraci\u00f3n. A \u00e1rea metropolitana, que se estende por terras da Baixa Austria, conta cunha poboaci\u00f3n de preto de 2\u00a0500\u00a0000 habitantes.\nA cidade, de fundaci\u00f3n romana, cobrou importancia co asentamento dos Habsburgo \u00f3 converterse na capital do seu imperio. Durante a Idade Media e os s\u00e9culos XVI e XVII, a poboaci\u00f3n aumentou lentamente debido \u00e1s epidemias e os asedios. O XVIII foi un per\u00edodo m\u00e1is tranquilo e en 1790 xa alcanzou os 200\u00a0000 habitantes. O XIX supuxo para a cidade un crecemento demogr\u00e1fico sen precedentes, acorde \u00e1 posici\u00f3n que o seu estado alcanzaba en Europa. En 1850, con 551\u00a0300 habitantes, xa pasara a Moscova e San Petersburgo, e a mediados da d\u00e9cada de 1870 xa superaba o mill\u00f3n de habitantes.\nEn 1910, a capital austroh\u00fangara era a terceira cidade de Europa, tras Par\u00eds e Londres, e lixeiramente por riba de Berl\u00edn e San Petersburgo, contando con 2\u00a0083\u00a0630 habitantes, que se estima eran 2\u00a0239\u00a0000 en 1916, durante a Primeira guerra mundial, cando chegou \u00f3 seu m\u00e1ximo demogr\u00e1fico hist\u00f3rico. A separaci\u00f3n de Austria-Hungr\u00eda supuxo un rev\u00e9s demogr\u00e1fico e a poboaci\u00f3n foi sufrindo altibaixos dende ent\u00f3n pero cunha marcada li\u00f1a descendente, situ\u00e1ndose sempre por baixo dos 2\u00a0000\u00a0000 e ach\u00e1ndose sen variaci\u00f3ns significativas dende 1951. Nos \u00faltimos anos houbo unha repunta demogr\u00e1fica favorecida pola integraci\u00f3n dos pa\u00edses de Europa do Leste na Uni\u00f3n Europea.\nEn canto \u00e1 relixi\u00f3n, de acordo co censo de 2001 o 49.2 % da poboaci\u00f3n \u00e9 cat\u00f3lica, o 25.6 % ateos, o 7.8 % musulm\u00e1ns, o 6.0 % ortodoxos, o 4.7 % protestantes e o resto das confesi\u00f3ns non alcanza o 1 %.\nCultura.\nEn 2001, a Unesco declarou o \u00abCentro hist\u00f3rico de Viena\u00bb como un lugar Patrimonio da Humanidade, destacando en primeiro lugar que as s\u00faas calidades arquitect\u00f3nicas e urbanas representan un testemu\u00f1o sobresa\u00ednte dun continuo intercambio de valores ao longo do II milenio. Ademais, a s\u00faa herdanza arquitect\u00f3nica e urbana ilustra moi ben tres per\u00edodos chave do desenvolvemento pol\u00edtico e cultural de Europa: a Idade Media, o per\u00edodo barroco e o \"Gr\u00fcnderzeit\". Finalmente, dende o s\u00e9culo XVI Viena foi universalmente reco\u00f1ecida como a \u00abcapital musical de Europa\u00bb. Gran parte deste legado transm\u00edtese nos monumentos desta cidade, que se atopan a continuaci\u00f3n ordenados alfabeticamente polas s\u00faas denominaci\u00f3ns alem\u00e1s, xa que en Viena non son co\u00f1ecidos baixo os seus nomes traducidos. A traduci\u00f3n para o galego est\u00e1 entre par\u00e9nteses."}
{"id": "10320", "revid": "98629", "url": "https://gl.wikipedia.org/wiki?curid=10320", "title": "Hanover", "text": "Hanover \u00e9 un top\u00f3nimo com\u00fan nos pa\u00edses de fala inglesa. Pode referirse a:\nNon se debe confundir co nome alem\u00e1n Hannover, que est\u00e1 na s\u00faa orixe, e que designa outros top\u00f3nimos e realidades:"}
{"id": "10321", "revid": "56817", "url": "https://gl.wikipedia.org/wiki?curid=10321", "title": "Hannover (hom\u00f3nimos)", "text": "Co nome de Hannover podemos referirnos a:"}
{"id": "10323", "revid": "23204", "url": "https://gl.wikipedia.org/wiki?curid=10323", "title": "Hannover", "text": "Hannover, \u00e1s veces escrito en galego Hann\u00f3ver, \u00e9 unha cidade de Alema\u00f1a, capital de distrito e de rexi\u00f3n no estado de Baixa Saxonia. Ten 519.619 habitantes (2008).\nDesde que Xurxo I ocupa o trono de Inglaterra ata que Guillerme IV morre, Hannover comparte monarca co Reino de Inglaterra. Deixar\u00eda de ser reino independente en 1866 cando foi anexionada por Prusia.\nDurante a segunda guerra mundial foi arrasada polos bombardeos aliados, logo quedar\u00eda no lado oeste e polo tanto na RFA. No ano 2000 acolleu a Exposici\u00f3n Universal.\nEconom\u00eda.\nO grupo TUI AG ten a s\u00faa sede central nesta cidade. As d\u00faas grandes vantaxes da rexi\u00f3n para competir como lugar de negocios son a s\u00faa c\u00e9ntrica situaci\u00f3n dentro do mercado europeo, especialmente trala ampliaci\u00f3n da Uni\u00f3n Europea (UE) en 2004, e unha destacada infraestrutura."}
{"id": "10324", "revid": "92340", "url": "https://gl.wikipedia.org/wiki?curid=10324", "title": "Allan Kemakeza", "text": "Allan Kemakeza, nado en 1951, \u00e9 Primeiro ministro das Illas Salom\u00f3n dende o 19 de decembro de 2001. Pertence ao Partido da Alianza Popular."}
{"id": "10325", "revid": "98629", "url": "https://gl.wikipedia.org/wiki?curid=10325", "title": "Benelux", "text": "O Benelux \u00e9 unha rexi\u00f3n de Europa occidental que compo\u00f1en B\u00e9lxica, Pa\u00edses Baixos e Luxemburgo. O termo foi acu\u00f1ado para referirmos \u00e1 Uni\u00f3n Econ\u00f3mica do Benelux, pero serve para designar a rexi\u00f3n hist\u00f3rica dos Pa\u00edses Baixos. A denominaci\u00f3n Benelux formouse coas primeiras letras dos nomes dos pa\u00edses (na s\u00faa lingua orixinal) que forman a uni\u00f3n: BE de B\u00e9lxica, NE de Holanda (Nederland) e LUX de Luxemburgo.\nA Uni\u00f3n Econ\u00f3mica do Benelux foi aprobada trala liberaci\u00f3n destes pa\u00edses durante a segunda guerra mundial en 1944. Entrou en vigor en 1948 legalizando o libre paso de persoas, bens de consumo e capitais, favorecendo as\u00ed unha r\u00e1pida recuperaci\u00f3n econ\u00f3mica. Este \"experimento\" tivo tanto \u00e9xito que en 1957 o Benelux mais Italia, Francia e Alema\u00f1a occidental asinaron o Tratado de Roma nacendo as\u00ed a CEE que logo converter\u00edase na actual UE. En certo senso, o Benelux pode considerarse un precursor da uni\u00f3n aduaneira e a liberdade de movementos e capitais que inspiran os principios fundamentais da UE.\nO tratado, orixinalmente limitado a 50 anos, foi renovado antes do seu vencemento en 2008. A renovaci\u00f3n do tratado supuxo o cambio na denominaci\u00f3n do Benelux: pasou de chamarse Uni\u00f3n Econ\u00f3mica do Benelux a ser simplemente Uni\u00f3n de Benelux. Este cambio de nome reflicte un cambio na \u00e9nfase da uni\u00f3n, xa que o novo tratado ampliou o rango de competencias da uni\u00f3n al\u00e9n das econ\u00f3micas.\nA estrutura institucional do Benelux consta dun Consello de Ministros, un Parlamento, un Consello da Uni\u00f3n, un Tribunal de Xustiza, unha Secretar\u00eda Xeral e unha Oficina de Propiedade Intelectual. A Secretar\u00eda Xeral at\u00f3pase en Bruxelas. O Parlamento do Benelux foi creado en 1955."}
{"id": "10326", "revid": "17467", "url": "https://gl.wikipedia.org/wiki?curid=10326", "title": "Alema\u00f1a occidental", "text": ""}
{"id": "10330", "revid": "88215", "url": "https://gl.wikipedia.org/wiki?curid=10330", "title": "Tupou VI", "text": "Tupou VI (antes co\u00f1ecido como pr\u00edncipe Lavaka Ata 'Ulukalala), nado o 12 de xullo de 1959, \u00e9 o rei de Tonga desde o 18 de marzo de 2012, anteriormente fora Primeiro ministro de Tonga dende o 3 de xaneiro de 2000 ata a s\u00faa renuncia o 11 de febreiro de 2006."}
{"id": "10331", "revid": "1131", "url": "https://gl.wikipedia.org/wiki?curid=10331", "title": "Circo d'as Monteiras", "text": "O Circo d'as Monteiras foi unha asociaci\u00f3n galeguista de Montevideo, fundada en 1886 por Salustiano G\u00f3mez Rey."}
{"id": "10332", "revid": "89787", "url": "https://gl.wikipedia.org/wiki?curid=10332", "title": "Centro Galaico de Barracas al Norte", "text": "O Centro Galaico de Barracas al Norte foi unha instituci\u00f3n galeguista de Buenos Aires, fundada en 1895 por Fortunato Cruces e Idilio P\u00e1jaro Nieves, que estableceron o galego como a s\u00faa lingua oficial. Tivo unha ef\u00e9mera existencia.\nEn 1914, Idilio P\u00e1jaro escribiu a Fortunato Cruces que o Centro Galaico que proxectaran deb\u00eda ser \u201cla iglesia madre de todas las asociaciones regionales de Am\u00e9rica, dispuestas a llevar a Galicia los aires de redenci\u00f3n que desde los Estados Unidos llevan los irlandeses a su verde Eirin\u201d."}
{"id": "10334", "revid": "88215", "url": "https://gl.wikipedia.org/wiki?curid=10334", "title": "Ham Lini", "text": "Ham Lini, nado en 1951, \u00e9 un pol\u00edtico vanuatiano, que foi primeiro ministro de Vanuatu de 2004 a 2008. \u00c9 o l\u00edder do Partido Nacional Unido."}
{"id": "10337", "revid": "98629", "url": "https://gl.wikipedia.org/wiki?curid=10337", "title": "Igrexa cat\u00f3lica", "text": "A Igrexa cat\u00f3lica, tam\u00e9n co\u00f1ecida como Igrexa cat\u00f3lica romana, \u00e9 a maior denominaci\u00f3n relixiosa cristi\u00e1 con m\u00e1is de 1.200 mill\u00f3ns de fieis. Recl\u00e1mase organizativa e doutrinalmente a Igrexa cristi\u00e1 orixinal fundada por Xes\u00fas e os Doce Ap\u00f3stolos. A Igrexa cat\u00f3lica est\u00e1 gobernada polo papa e polo Colexio Episcopal, integrado polos bispos en comu\u00f1\u00f3n con el, e do cal \u00e9 cabeza. Hoxe en d\u00eda os ritos que se empregan na Igrexa son o rito latino (con diversas variaci\u00f3ns nalgunhas igrexas locais e nalgunhas ordes relixiosas), o rito bizantino, o rito copto, o sir\u00edaco, o armenio, o maronita e o rito caldeo.\nAs notas esenciais que definen \u00e1 Igrexa son a s\u00faa Unidade, Santidade, Catolicidade e Apostolicidade; estas notas at\u00f3panse en t\u00f3dalas Igrexas particulares que constit\u00faen a Igrexa cat\u00f3lica, que son a Igrexa latina e as igrexas cat\u00f3licas orientais; todas elas te\u00f1en en com\u00fan as devanditas notas ou caracter\u00edsticas esenciais e a autoridade suprema do Romano Pont\u00edfice.\nEn ocasi\u00f3ns a Igrexa cat\u00f3lica \u00e9 aludida como \"Igrexa cat\u00f3lica apost\u00f3lica romana\" ou como \"Igrexa cat\u00f3lica romana\"; quen fai isto sost\u00e9n que as Igrexas anglicana e ortodoxa tam\u00e9n son cat\u00f3licas (no sentido etimol\u00f3xico e en todo o contido do termo) e que a \u00fanica diferenza \u00e9 non estar sometidos \u00e1 autoridade do papa, ou ben se trata de persoas procedentes de pa\u00edses nos que o idioma adoptou esta expresi\u00f3n debido ao uso intenso por parte de comunidades relevantes de anglicanos e outros protestantes e de ortodoxos.\nNome.\nO adxectivo \"cat\u00f3lico\" deriva do grego antigo \u03ba\u03b1\u03b8\u03bf\u03bb\u03b9\u03ba\u03cc\u03c2 \"(kazolik\u00f3s)\", que significa 'universal'. Ignacio de Antioqu\u00eda, disc\u00edpulo de san Xo\u00e1n, d\u00e1 no ano 110 o testemu\u00f1o m\u00e1is antigo deste nome: \"Onde estea o Bispo, estea o xent\u00edo, as\u00ed como onde estea Xesucristo estea a Igrexa cat\u00f3lica\", e san Cirilo de Xerusal\u00e9n xa emprega o termo nas s\u00faas \"Lecturas catequ\u00e9ticas\" para distinguirse de quen se fac\u00edan chamar cristi\u00e1ns, pero caeran en herex\u00edas. Nos tres primeiros s\u00e9culos da Igrexa os cristi\u00e1ns dic\u00edan \"cristi\u00e1n \u00e9 o meu nome, cat\u00f3lico o meu sobrenome\".\nLogo do Cisma de Oriente de 1054, a igrexa que permaneceu en comu\u00f1\u00f3n coa S\u00e9 de Roma continuou cham\u00e1ndose \"cat\u00f3lica\", mentres que as igrexas orientais pasaron a co\u00f1ecerse como \"ortodoxas\". Despois da reforma protestante do s\u00e9culo XVI, a Igrexa seguiuno empregando para distinguirse das diferentes denominaci\u00f3ns protestante que xurdiron.\nO nome de \"Igrexa cat\u00f3lica\" \u00e9 a denominaci\u00f3n m\u00e1is empregada nos documentos oficiais eclesi\u00e1sticos, as\u00ed como o termo empregado por Paulo VI para asinar os documentos do Concilio Vaticano II. Por\u00e9n, os documentos tanto da Santa S\u00e9 e por algunhas conferencias episcopais \u00e1s veces falan da Igrexa cat\u00f3lica romana. O Catecismo de san P\u00edo X publicado en 1908 tam\u00e9n emprega o termo \"Romana\" para distinguir a Igrexa doutras comunidades cristi\u00e1s que non est\u00e1n en comu\u00f1\u00f3n coa Igrexa de Roma.\nCaracter\u00edsticas xerais.\n\u00c9 posible co\u00f1ecer e distinguir a Igrexa cat\u00f3lica a trav\u00e9s das s\u00faas catro notas, da s\u00faa doutrina e da s\u00faa pr\u00e1ctica singulares.\nCaracter\u00edsticas esenciais.\nA Igrexa cat\u00f3lica def\u00ednese a si mesma mediante catro notas ou caracter\u00edsticas esenciais, cuxo fundamento sit\u00faa no Evanxeo e o ensino de Xesucristo contida nel; estas catro notas ou caracter\u00edsticas esenciais son:\nDoutrina esencial.\nA caracter\u00edstica m\u00e1is sobresaliente e xenu\u00edna para distinguir os Cat\u00f3licos \u00e9 a s\u00faa posici\u00f3n persoal respecto ao bispo de Roma. O bispo de Roma recibe o t\u00edtulo de papa e consid\u00e9raselle non s\u00f3 bispo do seu diocese sen\u00f3n bispo da Igrexa cat\u00f3lica enteira, \u00e9 dicir, \"Pastor e Doutor de t\u00f3dolos cristi\u00e1ns\".\nO papa goza na Igrexa cat\u00f3lica dun status de xerarqu\u00eda suprema, posu\u00edndo o primado sobre todos os demais Bispos e a plenitude da potestade de r\u00e9xime (como se denomina na Igrexa cat\u00f3lica ao poder lexislativo, executivo e xudicial), a cal pode exercer de forma universal, inmediata e suprema sobre todos e cada un dos pastores e dos fieis cat\u00f3licos. \u00c9 posible afirmar que quen reco\u00f1ece a autoridade do bispo de Roma e a acata, e ademais ac\u00e9ptao como Vigairo de Cristo na Terra, ese \u00e9 un cat\u00f3lico.\nOutras partes da Doutrina Cat\u00f3lica sobresalientes e distintivas en relaci\u00f3n ao resto dos cristi\u00e1ns son a crenza na Inmaculada Concepci\u00f3n e na Maternidade Virxinal de Mar\u00eda, nai de Xes\u00fas, as\u00ed como a fe na autoridade espiritual efectiva da Igrexa para perdoar pecados e remitir as penas debidas por eles, mediante o Sacramento da Reconciliaci\u00f3n e as indulxencias, a preponderancia da tradici\u00f3n que ten como referente os Pais da Igrexa.\nA crenza nas tres persoas de Deus, o pecado orixinal, a encarnaci\u00f3n e resurrecci\u00f3n da carne e a vida eterna son crenzas baseadas nos dogmas definidos dos sete primeiros concilios apost\u00f3licos, que son tam\u00e9n a base da fe da Igrexa ortodoxa. As igrexas ortodoxas orientais non aceptan o Concilio de Calcedonia, pero te\u00f1en asinado no s\u00e9culo XX declaraci\u00f3ns de fe cristol\u00f3xicas coa Igrexa cat\u00f3lica.\nPerspectiva xeral.\nA Igrexa cat\u00f3lica ten membros en cada un dos pa\u00edses da Terra. \u00c9 unha organizaci\u00f3n xer\u00e1rquica na cal o clero ordenado est\u00e1 dividido en bispos, sacerdotes e di\u00e1conos.\nAo final de 2004 o mundo estaba dividido en 2.755 bispados ou dioceses, cada unha cun bispo que a preside, responsable do benestar relixioso dos crentes que estean na s\u00faa \u00e1rea xeogr\u00e1fica. O principal bispado \u00e9 o de Roma, cuxo encargado \u00e9 o papa.\nA Igrexa vese a si mesma como a encargada por Xesucristo para axudar a percorrer o cami\u00f1o espiritual cara a Deus vivindo o amor rec\u00edproco e por medio da administraci\u00f3n dos sacramentos (bautismo, eucarist\u00eda, confirmaci\u00f3n, penitencia, matrimonio, orde sacerdotal e unci\u00f3n dos enfermos ou extremaunci\u00f3n), a trav\u00e9s dos cales Deus outorga a graza ao crente.\nA autoridade para ensinar o maxisterio da Igrexa basea os seus ensinos tanto nas Escrituras como na tradici\u00f3n apost\u00f3lica. A Igrexa suma moitas ordes mon\u00e1sticas de frades e monxas que fan votos de obediencia, pobreza e castidade e actualmente varios movementos laicos compostos por cristi\u00e1ns comprometidos, alg\u00fans de cuxos membros tam\u00e9n fan ditos votos. Todos eles dedican as s\u00faas vidas enteiramente a Deus. Outras pr\u00e1cticas relixiosas incl\u00faen o xax\u00fan, a meditaci\u00f3n, a oraci\u00f3n, a penitencia e a peregrinaci\u00f3n.\nOutros termos para designala.\nOs seguintes termos xorden especialmente a consecuencia do Concilio Vaticano II (da d\u00e9cada do anos 1960). Fan referencia a distintas formas de entender a natureza e obxectivos da Igrexa cat\u00f3lica:\nOrganizaci\u00f3n e demograf\u00eda.\nO clero est\u00e1 organizado de forma xer\u00e1rquica, pero ten en conta a comu\u00f1\u00f3n dos fieis. Cada membro do clero depende dunha autoridade superior, pero a autoridade superior debe exercer o seu goberno tendo en conta a comunidade, a trav\u00e9s de consultas, reuni\u00f3ns, intercambio de ideas.\nTerritorialmente, a Igrexa cat\u00f3lica organ\u00edzase en dioceses, cada unha a cargo dun bispo. Estas, \u00e1 s\u00faa vez, re\u00fanense en provincias, que conforman unha arquidiocese. Outras xerarqu\u00edas son as prelaturas e os vicariatos.\nO goberno da igrexa reside nos sacerdotes:\nPara cada pa\u00eds, hai unha conferencia episcopal, cuxos cargos son electivos entre os bispos da mesma naci\u00f3n. Tam\u00e9n se organiza por provincias eclesi\u00e1sticas; en cada provincia, ao bispo da s\u00e9 m\u00e1is importante ch\u00e1maselle arcebispo ou metropolita, e a s\u00faa diocese ch\u00e1mase arquidiocese.\nAs ordes relixiosas non pertencen \u00e1 organizaci\u00f3n xer\u00e1rquica da Igrexa. Elas poden ser de dous tipos:\nIgrexas particulares aut\u00f3nomas.\nA Igrexa cat\u00f3lica estrut\u00farase en 23 igrexas particulares aut\u00f3nomas, que comparten unha mesma doutrina, mais que te\u00f1en diferentes tradici\u00f3ns lit\u00farxicas e can\u00f3nicas. A maior delas \u00e9 a Igrexa cat\u00f3lica latina, e as 22 restantes reciben a denominaci\u00f3n com\u00fan de igrexas cat\u00f3licas orientais, algunhas delas chamadas uniatas por non estar ao longo da s\u00faa historia en continua comu\u00f1\u00f3n coa Santa S\u00e9.\nHistoria da Igrexa.\n\"Para a historia anterior \u00e1 Idade Media, ver cristianismo xa que son inseparables\"\nOrixe.\nA fe cat\u00f3lica e a fe cristi\u00e1 en xeral est\u00e1n baseadas na vida, palabra e obra de Xes\u00fas de Nazaret, tal e como v\u00e9n contada nos evanxeos; as\u00ed como noutros textos do Novo Testamento, como as ep\u00edstolas paulinas, as ep\u00edstolas cat\u00f3licas e o libro da Apocalipse.\nAlgo que diferenza a fe cat\u00f3lica doutras doutrinas cristi\u00e1s \u00e9 o reco\u00f1ecemento da santidade, entendida como capacidade das persoas que viviron de acordo coa lei divina para interceder entre Deus e os homes para a realizaci\u00f3n de milagres. Polo tanto, a fe cat\u00f3lica integra os evanxeos co exemplo das persoas reco\u00f1ecidas oficialmente como santos e santas. (V\u00e9xase o santoral cat\u00f3lico.)\nSegundo a doutrina cat\u00f3lica, Xes\u00fas fundou unha comunidade cristi\u00e1 xer\u00e1rquica e con autoridade, dirixida polos ap\u00f3stolos (o primeiro dos cales era san Pedro). Posteriormente (segundo os Feitos dos ap\u00f3stolos), os ap\u00f3stolos e dos primeiros seguidores de Xes\u00fas estruturaron unha igrexa organizada, ao repartir responsabilidades entre bispos, presb\u00edteros e di\u00e1conos, \u00e1 medida que \u00edan propagando o cristianismo.\nLogo dun primeiro \u00e9xito en Galilea, moitos dos entusiastas seguidores de Xes\u00fas abandon\u00e1rono. Foi ent\u00f3n cando comezou a prestar maior atenci\u00f3n aos seus colaboradores m\u00e1is pr\u00f3ximos, especialmente ao grupo de doce ap\u00f3stolos que o acompa\u00f1aban dende un principio e a quen o chamara persoalmente. Xes\u00fas, principalmente a trav\u00e9s de par\u00e1bolas, anunciou a chegada do Reino de Deus e predicou unha doutrina que denominou a \u00abboa noticia\u00bb (en grego \"evanxeos\", e que, segundo el, non \u00e9 s\u00f3 para os fillos de Israel, sen\u00f3n para calquera persoa, rexeitando deste xeito o concepto de \u00abpobo elixido\u00bb que aparece no Tor\u00e1 xudeu e en case t\u00f3dalas relixi\u00f3ns.\nXes\u00fas refugou limitar a s\u00faa misi\u00f3n a un grupo selecto, e escandalizou a moitos pola s\u00faa boa disposici\u00f3n cara ao conxunto do pobo, inclu\u00edndo aqueles que ata o momento eran social e relixiosamente rexeitados: pecadores reco\u00f1ecidos, mulleres, impuros (doentes), ladr\u00f3ns, samaritanos e pag\u00e1ns. Sent\u00e1base \u00e1 mesa con eles e entraba nas s\u00faas casas.\nElixiu os Doce Ap\u00f3stolos, en representaci\u00f3n das doce tribos de Israel, para que o seguisen e enviounos a predicar o seu Evanxeo. A Igrexa cat\u00f3lica considera que, logo de morrer, Xes\u00fas resucitou e subiu ao Ceo.\nSegundo a tradici\u00f3n cat\u00f3lica, san Pedro foi elixido polo propio Xes\u00fas para a misi\u00f3n de confirmar na fe os seus compa\u00f1eiros e, aparentemente, o conxunto daquela comunidade orixinal de crentes as\u00ed o reco\u00f1eceu, o que fixo xurdir a Igrexa cat\u00f3lica, xerarquizada sempre en torno ao papa como sucesor dese primeiro xefe.\nAs\u00ed a todo, este punto de vista difire moito do aceptado polo protestantismo, xa que non existen documentos fiables que demostren que san Pedro algunha vez sexa bispo en Roma (o primeiro bispo de Roma en chamarse papa foi nomeado ao redor de 300 anos despois de Cristo e polo tanto de Pedro). A\u00ednda que os \u00faltimos estudos arqueol\u00f3xicos demostraron que san Pedro est\u00e1 enterrado debaixo do altar da Bas\u00edlica de san Pedro no Vaticano (Roma) e hai antigos relatos dende o s\u00e9culo II de que a\u00ed foi crucificado de cabeza polo emperador romano. As\u00ed mesmo, ao final da s\u00faa primeira Carta no Novo Testamento, san Pedro afirma sa\u00fada dende \"Babilonia\", nome con que os cristi\u00e1ns chamaban a Roma. Ademais tam\u00e9n existe unha carta de san Clemente (cuarto bispo de Roma do ano 89 ao 97) a unha comunidade cristi\u00e1 (os Corintios) para resolver un problema cando a\u00ednda viv\u00eda o Ap\u00f3stolo Xo\u00e1n, demostrando a s\u00faa primac\u00eda nos asuntos de doutrina desa \u00e9poca.\nO rexeitamento da autoridade papal por causas de independencia pol\u00edtica e econ\u00f3mica e o rexeitamento de Marti\u00f1o Lutero ao feito de que se cobrase di\u00f1eiro polas indulxencias, provocar\u00e1 o xurdimento do protestantismo.\nContrarreforma.\nComo resposta a reforma protestante propugnada por Marti\u00f1o Lutero e outros, a Igrexa cat\u00f3lica realiza unha serie de reformas no seu interior.\nCr\u00edticas.\nSostemento econ\u00f3mico da Igrexa.\nEn pa\u00edses como Espa\u00f1a e a Arxentina a Igrexa cat\u00f3lica \u00e9 criticada por percibir unha determinada cantidade monetaria directamente do Estado, tal como est\u00e1 contemplado nos Acordos entre o Estado Espa\u00f1ol e a Santa S\u00e9 de 1979 e no artigo 5 das Constituci\u00f3ns Arxentina, por exemplo.\nO efecto \u00e9 que cidad\u00e1ns non cat\u00f3licos ven aplicada unha porcentaxe, por pequena que for, dos seus impostos ao sostemento dunha instituci\u00f3n relixiosa cuxa doutrina \u00e9 contraria \u00e1s s\u00faas propias crenzas ou que, sinxelamente, non consideran necesaria nin \u00fatil nas s\u00faas vidas. En Espa\u00f1a isto cambiou \u00f3 ser preguntado \u00e1 hora de pagar o IRPF.\nA contribuci\u00f3n do Estado ao sostemento econ\u00f3mico da Igrexa cat\u00f3lica ten explicaci\u00f3ns diversas segundo a historia e cultura de cada pa\u00eds, e en cada caso ten un alcance diferente.\nEn Espa\u00f1a a contribuci\u00f3n ten lugar conforme un sistema m\u00e1is libre e dependente da vontade de cada cidad\u00e1n, quen ten a posibilidade de destinar un 0'54% dos seus impostos ao sostemento econ\u00f3mico da Igrexa cat\u00f3lica, marcando a cuadr\u00edcula destinada para o efecto na Declaraci\u00f3n do Imposto sobre a Renda das Persoas F\u00edsicas. No entanto, a Igrexa cat\u00f3lica ten garantido un nivel m\u00ednimo de ingresos, que o Estado debe completar no caso de que non se alcance pola v\u00eda anteriormente explicada.\nNa Arxentina un bispo recibe un salario asignado e pago directamente polo Estado Arxentino, equivalente ao dun Deputado nacional (aproximadamente 1500 euros).\nRexistro do n\u00famero de cat\u00f3licos.\nA Igrexa cat\u00f3lica \u00e9 criticada tam\u00e9n por contabilizar o n\u00famero dos seus fieis en cada pa\u00eds en funci\u00f3n da cantidade de nados bautizados e non pola cantidade de adultos que asisten aos seus actos, reciben os seus sacramentos ou viven de acordo cos seus ensinos.\nO problema nace do feito de que o bautismo deixou de ser unicamente un Sacramento para converterse ademais nun acto social costumista, case folcl\u00f3rico, e ineludible. O mesmo sucede co matrimonio pola Igrexa, en contraposici\u00f3n ao matrimonio civil, a\u00ednda que constit\u00fae un acto de xustiza afirmar que quen o fan seguen fac\u00e9ndoo con total liberdade e contraen matrimonio cat\u00f3lico ou bautizan os seus fillos porque as\u00ed \u00e9 o seu desexo.\nNa Arxentina, por exemplo, consid\u00e9rase que m\u00e1is do 80 por cento da poboaci\u00f3n do pa\u00eds \u00e9 cat\u00f3lica, o cal pode proporcionar un argumento para asignar fondos procedentes do erario p\u00fablico destinados ao sostemento econ\u00f3mico da Igrexa cat\u00f3lica. Se fosen contabilizadas unicamente as persoas asisten aos actos de culto da Igrexa ou que viven de acordo cos seus ensinos, a porcentaxe poder\u00eda mostrar unha cifra moi inferior. Por outra banda, existe un segmento extenso de poboaci\u00f3n que se autodenomina \"cat\u00f3lico\" pero non asisten aos actos de culto ou disenten da Igrexa en ensinos sobre materias como sexualidade, planificaci\u00f3n familiar ou outras.\nComo renunciar legalmente aos lazos coa Igrexa cat\u00f3lica.\nSe unha persoa bautizada desexa deixar de pertencer \u00e1 Igrexa cat\u00f3lica, debe dirixirse persoalmente a unha igrexa diocesana e requirir unha \u00abcarta de ap\u00f3stata\u00bb, onde declara oficialmente que renuncia aos seus lazos coa Igrexa cat\u00f3lica.\nDistribuci\u00f3n no mundo.\nO total de n\u00fameros de cat\u00f3licos no mundo \u00e9 m\u00e1is de mil mill\u00f3ns, concentr\u00e1ndose nos continentes de Europa e Am\u00e9rica e en pa\u00edses en v\u00edas de desenvolvemento.\nEn Europa, son maioritarios os Cat\u00f3licos en Andorra, Austria, B\u00e9lxica, Croacia, Francia, Hungr\u00eda, Irlanda, Italia, Lituania, Malta, M\u00f3naco, Polonia, Portugal, San Marino, Eslovaquia, Eslovenia e Espa\u00f1a. En Alema\u00f1a, Chequia, Pa\u00edses Baixos, Su\u00edza, e Irlanda do Norte, est\u00e1n divididos en n\u00fameros similares entre cat\u00f3licos e protestantes.\nNos pa\u00edses de fala inglesa e en xeral na Mancomunidade Brit\u00e1nica de Naci\u00f3ns o catolicismo non prosperou a consecuencia do non reco\u00f1ecemento hist\u00f3rico de Henrique VIII \u00e1 autoridade espiritual do Vaticano.\nA maior parte da poboaci\u00f3n de Am\u00e9rica Latina consid\u00e9rase cat\u00f3lica en maior ou menor grao, (exceptuando Cuba onde o catolicismo se estende a pouco menos da metade da poboaci\u00f3n).\nEn Asia, os pa\u00edses cat\u00f3licos est\u00e1n rodeados de pa\u00edses musulm\u00e1ns como Filipinas (influ\u00eddo por ser unha ex-colonia espa\u00f1ola) e Timor Oriental (ex-colonia portuguesa) noutros como L\u00edbano s\u00f3 o son a metade da poboaci\u00f3n e en Palestina e Siria, hai pequenas minor\u00edas salientables, e algo menos a\u00ednda en Corea, India, e Vietnam.\nEn \u00c1frica son maioritarios os Cat\u00f3licos en Ruanda. O total de seguidores \u00e9 de m\u00e1is de 100 mill\u00f3ns.\nSituaci\u00f3n en Galicia.\nEn Galicia, a Igrexa cat\u00f3lica estrut\u00farase en 5 dioceses, a arquidiocese de Santiago de Compostela e as s\u00faas s\u00e9s sufrag\u00e1neas de Lugo, Ourense, Mondo\u00f1edo-Ferrol e Tui-Vigo; e parte da diocese de Astorga, sufrag\u00e1nea da arquidiocese de Oviedo.\nEn canto \u00e1 demograf\u00eda, segundo o Bar\u00f3metro Auton\u00f3mico publicado polo CIS (Centro de Investigaciones Sociol\u00f3gicas) entre outubro e decembro do 2012, o 80% dos galegos se declaran cat\u00f3licos, sendo a relixi\u00f3n maioritaria fronte ao 0,8% que declara profesar outra relixi\u00f3n.\nOs datos de asistencia a oficios relixiosos \u2013sen contar as cerimonias de tipo social como vodas, funerais, bautizos etc. e computando as respostas de todas as persoas que se definen como crentes (tanto no catolicismo como noutras relixi\u00f3ns)\u2013 son os seguintes: o 47,7% case nunca asisten a oficios relixiosos, o 21,1% asiste varias veces ao ano a oficios relixiosos, o 11,6% asiste algunha vez ao mes, o 16% asiste case todos os domingos e festivos e un 2,5% afirma que vai varias veces por semana."}
{"id": "10338", "revid": "47401", "url": "https://gl.wikipedia.org/wiki?curid=10338", "title": "Igrexa de Santiago da Coru\u00f1a", "text": "A igrexa de Santiago \u00e9 o templo coru\u00f1\u00e9s principal e o m\u00e1is antigo. Comezouse a constru\u00edr no s\u00e9culo XII, durante o reinado de Fernando II. No seu adro reun\u00edase o concello ata o s\u00e9culo XV.\nHistoria.\nAs primeiras noticias da igrexa de Santiago son de 1218 e durante a Idade Media reun\u00edase no seu adro o concello, ata que no s\u00e9culo XV pasou a ocupar o convento de San Domingos.\nA igrexa ti\u00f1a d\u00faas torres, unha con camp\u00e1s e outra na que se gardaban escrituras e p\u00f3lvora, entre outros obxectos. Ambas as torres ameazaban ru\u00edna, polo que se recomendou a s\u00faa demolici\u00f3n en 1531. A nova torre, constru\u00edda en 1607, obrigou a reformar a \u00e1bsida da Ep\u00edstola.\nO 1 de abril de 1779 sufriu un incendio que levou a ter que realizar profundas reparaci\u00f3ns. No s\u00e9culo XIX o arquitecto Juan de Ci\u00f3rraga creou o roset\u00f3n da fachada e as escaleiras de acceso.\nDescrici\u00f3n.\nA planta orixinal contaba con tres naves, que foron reducidas a unha soa, de estilo oxival, no s\u00e9culo XV.\nA fachada principal \u00e9 rom\u00e1nica e sobresae do muro nun bloque. Na arquivolta central aparecen os vinte anci\u00e1ns da Apocalipse cos seus instrumentos musicais escoitando ao Salvador. O t\u00edmpano est\u00e1 sostido por anxos e nel aparece Santiago o Maior a cabalo. Esta figura, e algunha outra, proceden doutra parte. Polo leste hai tres \u00e1bsidas rom\u00e1nicas, divididas no exterior por columnas con capiteis vexetais; a da esquerda est\u00e1 seccionada por un esquinal da torre. A igrexa conta con tres portas, das que a do norte \u00e9 a m\u00e1is antiga. O t\u00edmpano est\u00e1 sostido por d\u00faas mochetas con cabezas de bovinos e representa un a\u00f1o entre dous circos que sost\u00e9n unha cruz coas patas. A porta sur tam\u00e9n \u00e9 rom\u00e1nica e \u00e1brese \u00e1 sancrist\u00eda.\nA torre foi constru\u00edda no 1607. A \u00e1bsida forma un curioso recuncho que \u00e9 a r\u00faa m\u00e1is curta da Coru\u00f1a, a da Reixa Dourada. Resaltan os canzorros que soste\u00f1en o beiril do tellado e o roset\u00f3n no testeiro da nave."}
{"id": "10345", "revid": "8173", "url": "https://gl.wikipedia.org/wiki?curid=10345", "title": "Vexilolox\u00eda", "text": "A vexilolox\u00eda \u00e9 o estudo das bandeiras, a s\u00faa forma, cor, creaci\u00f3n, significado e simbolox\u00eda (integr\u00e1ndose as\u00ed na semi\u00f3tica), tipos de estandartes que amosa (escudos, iconas, mesturas) e uso (nacional, rexional, local, supranacional, civil, militar, institucional etc.).\nClasificaci\u00f3n inicial.\nAs bandeiras poden ter franxas verticais (no caso de que o ancho da intermedia sexa o dobre das outras exteriores ch\u00e1mase \"pau canadense\" en referencia a que \u00e9 a m\u00e1is co\u00f1ecida con esta caracter\u00edstica) ou horizontais (iguais, por exemplo, na bandeira da Segunda Rep\u00fablica Espa\u00f1ola e con anchos nas proporci\u00f3ns correspondentes \u00f3 \"pau canadense\" no caso da actual bandeira constitucional de 1978 aprobada en 1981), unha cruz (en forma de +, chamada escandinava se est\u00e1 descentrada cara \u00e1 esquerda) ou un aspa (en forma de X, tam\u00e9n denominado co galicismo \"saltire\"), e unha diagonal de esquerda a dereita ascendente (chamada banda) ou descendente (nomeada faixa).\nTam\u00e9n pode ter ornados (ou ornatos, \"adornos\", de moi diversos motivos, coma encaixe, flores, cadeas, coroas etc.) no bordo. Un lugar especial \u00e9 o curruncho superior esquerdo, chamado cant\u00f3n. A disposici\u00f3n de certos elementos repetidos adoita ter certa simetr\u00eda na s\u00faa localizaci\u00f3n e/ou disposici\u00f3n (radial, horizontal ou vertical), dando lugar a distribuci\u00f3ns en \"cadrado\", en \"rombo\", en \"sotuer\", en \"armi\u00f1o\", en \"casas\", en \"punta\", en \"pau\", en \"arlequ\u00edn\", enfrontados, nos extremos etc. No caso de animais, d\u00faas posturas habituais son rampantes (a d\u00faas patas en ataque) ou pasante (cami\u00f1ando)."}
{"id": "10348", "revid": "1131", "url": "https://gl.wikipedia.org/wiki?curid=10348", "title": "Zorra", "text": "Unha zorra (proponse que ve\u00f1a dun antigo verbo\u00a0\"zorrar\", que ter\u00eda o significado de 'arrastrar') \u00e9 un instrumento de transporte sobre a neve que consta de dous pat\u00edns, esqu\u00eds ou ra\u00eds paralelos onde se apoia e se desliza sobre o xeo ou a neve empuxados habitualmente (\u00e1s veces tirado) por unha forza exterior, e unidos por unha plataforma horizontal onde se monta a carga. Est\u00e1n habitualmente feitos de madeira, e os deslizadores* est\u00e1n revirados para enriba para non afundirse e chantarse na neve.\nA denominaci\u00f3n procede dun arca\u00edsmo e dialectalismo recuperado para o uso moderno: a\u00ednda en uso nos Ancares para un \u00fatil semellante, a verba \"trineo\" semellante \u00e1 portuguesa \u00e9 un galicismo.\nTam\u00e9n \u00e9 un carro baixo e forte de catro rodas empregado para transportar grandes pesos."}
{"id": "10351", "revid": "1131", "url": "https://gl.wikipedia.org/wiki?curid=10351", "title": "Arthur Schopenhauer", "text": "Arthur Schopenhauer, nado en Gda\u0144sk o 22 de febreiro de 1788 e finado en Frankfurt o 21 de setembro de 1860, foi un fil\u00f3sofo polaco-alem\u00e1n.\nTraxectoria.\nArthur Schopenhauer naceu preto da cidade b\u00e1ltica de Danzig (Polonia), fillo de Heinrich Floris Schopenhauer e Johanna Schopenhauer, unha familia mercantil de clase media de orixe holandesa. Parec\u00eda destinado \u00e1 carreira comercial do seu pai, con quen fixo longas viaxes por Francia e Inglaterra. En 1793, cando a cidade foi anexionada por Prusia, a familia mudouse a Hamburgo. Morto o pai en 1805, abandonou os estudos de comercio e comezou a estudar medicina en Gotinga, que abandonou finalmente pola filosof\u00eda aconsellado por Gottlob Schulze, que lle recomendou ler a Plat\u00f3n, Arist\u00f3teles e Kant.\nEn 1811 trasladouse a Berl\u00edn, onde amosou certo interese polas disertaci\u00f3ns de Schleiermacher e de Fichte. En 1813, tras unha breve estad\u00eda na casa familiar de Weimar, na que co\u00f1eceu a Goethe -amigo da s\u00faa nai, tam\u00e9n escritora- e o orientalista Friedrich Majer, encerrouse en Rudolstadt, onde acabou de redactar a s\u00faa tese de doutoramento, \"\u00dcber die vierfache Wurzel des Satzes vom zureichenden Grunde\" (1813), que presentou para o t\u00edtulo de doutor na universidade de Jena. Trala tese, durante os catro anos que residiu en Dresde, compuxo a s\u00faa obra principal \"Die Welt als Wille und Vorstellung\" (\"O mundo como vontade e representaci\u00f3n\"), que non tivo o \u00e9xito que lle prev\u00eda, pero que co\u00f1eceu d\u00faas novas edici\u00f3ns en vida do autor (a segunda en 1844, con 50 novos cap\u00edtulos, e a terceira en 1859).\nEn 1820 conseguiu ser profesor da universidade de Berl\u00edn, onde leccionou criticamente sobre Hegel, sen \u00e9xito, durante seis meses. Viaxou por toda Italia visitando Florencia, Roma, N\u00e1poles e Sicilia ata que, de volta en Berl\u00edn, decidiu retirarse a Frankfurt do Meno en 1831, onde levou unha existencia burguesa, c\u00e9libe e apracible, durante case trinta anos. En 1836 publicou \"\u00dcber den Willen in der Natur (Sobre a vontade da natureza\") e en 1851 unha colecci\u00f3n de ensaios e aforismos, \"Parerga e Paralipomena\", que por fin lle deron sona en vida. De car\u00e1cter intransixente e pouco favorable \u00f3 contacto humano, ga\u00f1ou unha merecida fama de irredutible mis\u00e1ntropo. Morreu por mor dunha pleurite.\nIdeas filos\u00f3ficas.\nNa s\u00faa obra m\u00e1is famosa \"Die Welt als Wille und Vorstellung\", Schopenhauer afirmaba a vontade como chave da raz\u00f3n. A s\u00faa idea de que sen vontade non hai nada \u00e9 xeralmente vista como unha expresi\u00f3n cl\u00e1sica do pesimismo filos\u00f3fico. \u00c9 criticado por adoptar e defender unha especie de pesimismo de corte rom\u00e1ntico que entende a vida como sufrimento. Non obstante, conforme \u00e1 filosof\u00eda oriental, en particular o budismo, a s\u00faa obra predica a salvaci\u00f3n, a entrega, e a anulaci\u00f3n do sufrimento na contemplaci\u00f3n est\u00e9tica, na simpat\u00eda polos demais, e na vida asc\u00e9tica. Neste sentido reco\u00f1ec\u00eda a superioridade do budismo e do misticismo hind\u00fa sobre a teolox\u00eda cristi\u00e1 dominante na Europa da s\u00faa \u00e9poca.\nA s\u00faa admiraci\u00f3n por Kant corr\u00eda en paralelo co desprezo polos idealistas da \u00e9poca. Para el, a representaci\u00f3n \u00e9 a dimensi\u00f3n aparencial da realidade, mais por baixo aparecer\u00e1 a vontade se se trata de descubrir o que agocha, froito de intu\u00edr a vontade propia, irracional na s\u00faa propia natureza. A propia vontade non \u00e9 m\u00e1is ca un caso da Vontade que invade o mundo (algo as\u00ed como a entrop\u00eda da f\u00edsica) e que se manifesta dende os seres inorg\u00e1nicos ata no ser humano, onde confl\u00faen vontade e representaci\u00f3n. A cuesti\u00f3n \u00e9 que a vontade que busca a s\u00faa propia conservaci\u00f3n \u00e9 ego\u00edsta, por iso \u00e9 necesaria a existencia do Dereito para coutala. O co\u00f1ecemento da realidade posibilita superar o ego\u00edsmo e simpatizar co resto da Natureza, nunha sorte de identificaci\u00f3n nirv\u00e1nica.\nInfluencia da s\u00faa obra.\nAs s\u00faas ideas rom\u00e1nticas e irracionais influenciaron os eidos da filosof\u00eda (e.g. Nietzsche, Bergson e Wittgenstein), da psicolox\u00eda (Freud e Jung, por exemplo), da literatura (Thomas Mann, Hermann Hesse, Marcel Proust, Michel Houellebecq e un longo etc\u00e9tera) e a m\u00fasica (Wagner)."}
{"id": "10353", "revid": "56817", "url": "https://gl.wikipedia.org/wiki?curid=10353", "title": "Karting", "text": "O karting \u00e9 un deporte de velocidade que se practica en superficies lisas e asfaltadas, a bordo de karts.\nAs probas describen un trazado chamado circu\u00edto, composto de rectas e curvas, co obxectivo de ser completado no m\u00ednimo tempo posible e/ou adiantando ao m\u00e1ximo n\u00famero de participantes.\nHistoria e caracter\u00edsticas.\nKarting ou Kart e un tipo de coche de carreiras, provisto dun chasis livi\u00e1n, monopraza, e motor na parte posterior. Dadas as s\u00faas caracter\u00edsticas, o karting e o primeiro coche dos pilotos de competici\u00f3n cando son nenos (a partir dos 8 anos).\nOs Campionatos de Espa\u00f1a de Karting acollen distintas categor\u00edas \u2013todas elas convocadas pola Real Federaci\u00f3n Espa\u00f1ola de Automobilismo (R.F.E. de A.) \u2013, en funci\u00f3n da idade dos pilotos e do material utilizado para competir.\nAs categor\u00edas e campionatos previstos desde 2006 pola R.F.E. de A. son os seguintes:\nAs probas de karting ofrecen un gran nivel de espectacularidade no seu desenvolvemento, achegada principalmente pola alta competitividade existente entre os participantes, as\u00ed como polas caracter\u00edsticas t\u00e9cnicas dos karts.\nA\u00ednda trat\u00e1ndose de veh\u00edculos de competici\u00f3n aparentemente moi sinxelos no funcionamento, o seu comportamento e a s\u00faa conduci\u00f3n e equiparable a calquera categor\u00eda automobil\u00edstica do m\u00e1is alto nivel.\nEstas circunstancias, unidas a que o karting espa\u00f1ol est\u00e1 actualmente entre os mellores do Mundo e a que as probas de desenvolvemento en circu\u00edtos onde se pode ver todo o desenvolvemento da competici\u00f3n e a evoluci\u00f3n dos pilotos \u2013rodando sempre moi xuntos e en constantes loitas cerradas-, achegan unha \u201cpl\u00e1stica\u201d \u00f3 karting moi dif\u00edcil de encontrar en outras especialidades deportivas, dotando a cada competici\u00f3n dunha grande espectacularidade. Algunhas das grandes promesas do ano 2007 foron: o portugu\u00e9s Thiago Monteiro, o espa\u00f1ol Vicente Balaguer (vicbala), que debutou na copa do mundo e o australiano Mark Webber.\nA competici\u00f3n de karting celebrase en circu\u00edtos especialmente dese\u00f1ados para iso. Tr\u00e1tase dunhas instalaci\u00f3ns cerradas, nas que desde calquera punto se pode ver o desenvolvemento completo da proba, seguindo a evoluci\u00f3n dos pilotos e abarcando a imaxe total do recinto.\nA estrutura dunha proba de karting consta dos mesmos elementos ou actividades que as categor\u00edas superiores dentro do automobilismo deportivo, cas salvidades propias da especialidade."}
{"id": "10357", "revid": "54334", "url": "https://gl.wikipedia.org/wiki?curid=10357", "title": "Lugares de Baralla", "text": "Galicia \u2192 Parroquias de Galicia \u2192 Lugares de Galicia \u2192 Lugares de Baralla"}
{"id": "10358", "revid": "54334", "url": "https://gl.wikipedia.org/wiki?curid=10358", "title": "Lugares de Barreiros", "text": "Galicia \u2192 Parroquias de Galicia \u2192 Lugares de Galicia \u2192 Lugares de Barreiros"}
{"id": "10360", "revid": "54334", "url": "https://gl.wikipedia.org/wiki?curid=10360", "title": "Lugares de Antas de Ulla", "text": "Galicia \u2192 Parroquias de Galicia \u2192 Lugares de Galicia \u2192 Lugares de Antas de Ulla"}
{"id": "10363", "revid": "89787", "url": "https://gl.wikipedia.org/wiki?curid=10363", "title": "Baldwin Spencer", "text": "Winston Baldwin Spencer, nado o 8 de outubro de 1948, \u00e9 un pol\u00edtico antigano, que foi Primeiro ministro de Antiga e Barbuda dende o 24 de marzo de 2004 at\u00e9 o 13 de xu\u00f1o de 2014.\nFoi durante un cuarto de s\u00e9culo un importante l\u00edder sindical. Foi elixido para o parlamento por primeira vez en 1989. Pertence ao Partido Progresista Unido."}
{"id": "10364", "revid": "23204", "url": "https://gl.wikipedia.org/wiki?curid=10364", "title": "Perry Christie", "text": "Perry Gladstone Christie, nado en Nassau o 21 de agosto de 1944, \u00e9 un avogado e pol\u00edtico baham\u00e9s, que foi primeiro ministro das Bahamas en d\u00faas ocasi\u00f3ns, do 3 de maio de 2002 ao 4 de maio de 2007 e do 8 de maio de 2012 ao 11 de maio de 2017. Foi l\u00edder do Partido Liberal Progresista."}
{"id": "10365", "revid": "1131", "url": "https://gl.wikipedia.org/wiki?curid=10365", "title": "Owen Arthur", "text": "Owen Seymour Arthur, nado o 17 de outubro de 1949 e finado en Bridgetown o 27 de xullo de 2020, foi un pol\u00edtico de Barbados, L\u00edder do Partido Laborista de Barbados.\nTraxectoria.\nFoi Primeiro ministro de Barbados dende o 6 de setembro de 1994 ata 2008 e l\u00edder da oposici\u00f3n desde 2010 ata 2013."}
{"id": "10366", "revid": "56817", "url": "https://gl.wikipedia.org/wiki?curid=10366", "title": "Said Musa", "text": "Said Wilbert Musa, nado en San Ignacio o 19 de marzo de 1944, \u00e9 un pol\u00edtico de Belize.\nTraxectoria.\nL\u00edder do Partido Unido Popular, foi Primeiro Ministro do seu pa\u00eds entre 1998 e 2008."}
{"id": "10367", "revid": "25871", "url": "https://gl.wikipedia.org/wiki?curid=10367", "title": "Paul Martin", "text": "Paul Edgar Philippe Martin, nado en Windsor (Ontario) o 28 de agosto de 1938, \u00e9 un pol\u00edtico canadense, l\u00edder do Partido Liberal do Canad\u00e1. Foi Primeiro ministro do seu pa\u00eds dende o 12 de decembro de 2003 ata o 6 de febreiro de 2006."}
{"id": "10368", "revid": "56817", "url": "https://gl.wikipedia.org/wiki?curid=10368", "title": "Armenio", "text": "Armenio pode referirse a:"}
{"id": "10371", "revid": "98629", "url": "https://gl.wikipedia.org/wiki?curid=10371", "title": "Isetta", "text": "O Isetta foi un dos microcoches producido nos anos posteriores \u00e1 segunda guerra mundial. A\u00ednda que o dese\u00f1o se orixinou en Italia, constru\u00edronse noutros pa\u00edses como Espa\u00f1a, B\u00e9lxica, Francia, Brasil, Alema\u00f1a e Reino Unido."}
{"id": "10373", "revid": "23204", "url": "https://gl.wikipedia.org/wiki?curid=10373", "title": "Alfabeto armenio", "text": "O alfabeto armenio foi creado segundo a lenda no ano 405 por San Mesrop Ma\u0161\u0165oc. Permitiu as\u00ed que o armenio se convertese nunha lingua escrita, o \"grabar\". A Biblia foi o primeiro texto que se traduciu en \"grabar\" polo propio Mesrop Ma\u0161\u0165oc. A forma m\u00e1is antiga de escritura armenia, que foi utilizada ata o s\u00e9culo XI, \u00e9 co\u00f1ecida baixo o nome de \"erka\u0165agir\" (isto \u00e9, \"letras de ferro\"). \u00c9 a escritura coa que os armenios escriben a s\u00faa lingua, o armenio.\nO alfabeto armenio conta con non menos de trinta e nove caracteres e, a diferenza das linguas sem\u00edticas utilizadas nos pa\u00edses veci\u00f1os do leste e do sur do C\u00e1ucaso, pos\u00fae unha notaci\u00f3n \u00edntegra das vogais. Como estas letras s\u00f3 te\u00f1en unha posibilidade de lectura, o alfabeto armenio constit\u00fae un instrumento de gran precisi\u00f3n fon\u00e9tica. Toma do grego vinte e dous sons aos que atrib\u00fae os seus propios signos e engade catorce signos destinados a notar sons estra\u00f1os ao grego.\nA escritura armenia, como a grega, coa que est\u00e1 parcialmente emparentada, pos\u00fae mai\u00fasculas e min\u00fasculas. As formas dos signos do alfabeto armenio est\u00e1n bastante inspiradas nas dos caracteres persas que daquela se empregaban en Armenia. Como este alfabeto parec\u00eda que era \"perfecto\" desde o principio, non ten sufrido modificaci\u00f3ns ao longo dos s\u00e9culos.\nCaracter\u00edsticas.\nAo principio, o alfabeto estaba formado por unha soa serie de caracteres de tipo uncial (\"erka\u0165agir\"), que logo se converteron nas mai\u00fasculas do alfabeto moderno. Estas \u00faltimas, tam\u00e9n chamadas \"letras de ferro\" vense hoxe completadas por unha serie de min\u00fasculas (\"bolorgir\" ou 'letras redondas').\nCara ao fin da Idade Media apareceu unha escritura cursiva (\"notrgir\"), de uso en tipograf\u00eda e que equival\u00eda en uso \u00e1 nosa it\u00e1lica. Esta escritura, hoxe desusada, \u00e9 substitu\u00edda por outra con caracteres de aspecto ergueito, o \"aramian\", do nome do seu creador.\nO \"bolorgir\", pola s\u00faa banda, ten evolucionado para se facer m\u00e1is doado de ler, pero conservando o seu aspecto inclinado.\nO armenio escr\u00edbese de esquerda a dereita.\nArmenio en Unicode.\nOs caracteres armenios en Unicode van de U+0530 a U+058F."}
{"id": "10374", "revid": "736", "url": "https://gl.wikipedia.org/wiki?curid=10374", "title": "Joseph Ratzinger", "text": ""}
{"id": "10378", "revid": "25871", "url": "https://gl.wikipedia.org/wiki?curid=10378", "title": "Keith Mitchell", "text": "Keith Claudius Mitchell, nado o 12 de novembro de 1946, \u00e9 un pol\u00edtico granadino. L\u00edder do Partido Nacional Novo, foi elixido Primeiro Ministro en 1994."}
{"id": "10380", "revid": "98629", "url": "https://gl.wikipedia.org/wiki?curid=10380", "title": "Lexi\u00f3n romana", "text": "A lexi\u00f3n romana (do lat\u00edn \"legio\", \"leva\") era a divisi\u00f3n fundamental do ex\u00e9rcito romano e cada lexi\u00f3n estaba formada por 5.200 soldados de infanter\u00eda e 300 \u00e9quites (cavaler\u00eda) no per\u00edodo da Rep\u00fablica Romana (509 a.C.\u201327 a.C.) e 5.600 infantes e 200 auxilia no per\u00edodo do Imperio Romano (27 a.C. \u2013 476 d.C.). As lexi\u00f3ns ti\u00f1an un nome e un n\u00famero e co\u00f1\u00e9cense unhas 50. Habitualmente hab\u00eda 28 lexi\u00f3ns m\u00e1is as auxiliares.\nTama\u00f1o.\nO tama\u00f1o dunha lexi\u00f3n t\u00edpica variou ao longo da historia da Roma antiga, con complementos que oscilaban entre os 4.200 lexionarios e os 300 \u00e9quites (extra\u00eddos das clases m\u00e1is adi\u00f1eiradas, no inicio de Roma todas as tropas proporcionaban o seu propio equipo) na \u00e9poca da Rep\u00fablica anterior as Reformas de Mario, ata 5.500 no per\u00edodo Imperial.\nUnha lexi\u00f3n ti\u00f1a 4.800 lexionarios (en 10 cohortes de 6 cent\u00farias de 80 lexionarios) desde a rep\u00fablica tard\u00eda ata a \u00e9poca de Xulio C\u00e9sar. Ampliouse a 5.280 homes m\u00e1is 120 auxiliares no per\u00edodo imperial (dividido en 10 cohortes, nove de 480 homes cada unha, tendo a primeira cohorte dobre forza con 960 homes). Estas son as forzas de campo t\u00edpicas mentres que a \"forza do papel\" foi lixeiramente maior (por exemplo, 600 e 1.200 respectivamente para as cohortes imperiais).\nNo inicio da monarqu\u00eda romana o termo \"lexi\u00f3n\" puido significar todo o ex\u00e9rcito romano, pero as fontes deste per\u00edodo son poucas e pouco fiables. A organizaci\u00f3n posterior das lexi\u00f3ns variou moito ao longo do tempo, pero as lexi\u00f3ns estaban compostas normalmente por uns cinco mil soldados. Durante gran parte da \u00e9poca republicana, unha lexi\u00f3n dividiuse en tres li\u00f1as, cada unha de dez man\u00edpulos. A finais da Rep\u00fablica e gran parte do per\u00edodo imperial (a partir do ano 100 a.C.), unha lexi\u00f3n dividiuse en dez cohortes, cada unha de seis (ou cinco) centurias. As lexi\u00f3ns tam\u00e9n inclu\u00edan unha pequena \"ala\", ou unidade de cabaler\u00eda. No s\u00e9culo III d.C., a lexi\u00f3n era unha unidade moito m\u00e1is pequena duns 1.000 a 1.500 homes, e hab\u00eda m\u00e1is. No s\u00e9culo IV d.C., as lexi\u00f3ns de garda de fronteiras do ex\u00e9rcito romano oriental (\"limitanei\") puideron facerse a\u00ednda m\u00e1is pequenas. En termos de organizaci\u00f3n e funci\u00f3n, a lexi\u00f3n da era republicana puido estar influenciada pola antiga falanxe grega e macedonia.\nFunci\u00f3n e constituci\u00f3n.\nDurante a maior parte do per\u00edodo imperial romano, as lexi\u00f3ns formaron a infanter\u00eda pesada de elite do ex\u00e9rcito romano, recrutada exclusivamente entre cidad\u00e1ns romanos, mentres que o resto do ex\u00e9rcito estaba formado por tropas auxiliares romanas (auxilia), que proporcionaban infanter\u00eda adicional e a gran maior\u00eda da cabaler\u00eda romana. (Os provincianos que aspiraban \u00e1 cidadan\u00eda romana consegu\u00edana cando se licenciaban honorablemente das tropas auxiliares). O ex\u00e9rcito romano, durante a maior parte do per\u00edodo imperial, estaba composto principalmente por auxilias no canto de lexi\u00f3ns.\nLonxevidade.\nMoitas das lexi\u00f3ns fundadas antes do 40 a.C. a\u00ednda seguiron activas ata polo menos o s\u00e9culo V, en particular a Legio V Macedonica, fundada por Augusto no 43 a.C. e estivo en Exipto no s\u00e9culo VII durante a Conquista isl\u00e1mica de Exipto.\nPor outra banda, Legio XVII (\"D\u00e9cimo s\u00e9tima Lexi\u00f3n\"), Legio XVIII (\"D\u00e9cimo oitava Lexi\u00f3n\") e Legio XIX (\"D\u00e9cimo novena Lexi\u00f3n\"), fundadas por Augusto arredor do 41 a.C., foron destru\u00eddas por unha alianza xerm\u00e1nica dirixida por Arminio na Desastre de Varian (9 de setembro do ano 9 d. C.) e xa nunca m\u00e1is foron reconstru\u00eddas polos romanos. \nHistoria.\nDos 5000 homes da lexi\u00f3n, cerca de 300 provi\u00f1an de cidades ou estados vasalos, e fac\u00edan o papel de auxiliares de infantar\u00eda ou cabalar\u00eda. O compo\u00f1ente principal da lexi\u00f3n era a infantar\u00eda pesada, formada por soldados armados con \"pillum\" e \"gladius\" e protexidos por unha \"loriga segmentata\" e un escudo rectangular convexo. Al\u00e9n, \u00e9 claro, dun casco, sendo o m\u00e1is utilizado no per\u00edodo imperial o modelo imperial g\u00e1lico.\nUnha Lexi\u00f3n divid\u00edase en dez cohortes de 500 ou 600 homes, comandada cada unha por un tribuno. As cohortes constaban de seis centurias (divisi\u00f3ns con 100 lexionarios), comandadas polos centuri\u00f3ns. Por outra parte, cada cohorte constaba de tres man\u00edpulos de douscentos homes (d\u00faas centurias). As centurias ti\u00f1an dez decurias, cun decuri\u00f3n \u00e1 fronte de cada unha. Ademais, cada lexi\u00f3n contaba con trescentos xinetes, seleccionados de entre os patricios. As lexi\u00f3ns estaban comandadas por seis tribunos que recib\u00edan as ordes do c\u00f3nsul.\nDurante a Rep\u00fablica e certos per\u00edodos do Imperio Romano, non hab\u00eda un ex\u00e9rcito romano propiamente dito. Cada xeneral ou alto maxistrado posu\u00eda unha ou m\u00e1is lexi\u00f3ns que lle eran fieis e obedec\u00edan antes as s\u00faas ordes do que as dun comandante xeral. Durante a Rep\u00fablica, cada c\u00f3nsul era respons\u00e1bel das s\u00faas propias lexi\u00f3ns, debendo tam\u00e9n comandalas. Das catro lexi\u00f3ns que ti\u00f1a o ex\u00e9rcito romano a fins da Rep\u00fablica e comezos do Imperio (que pod\u00edan aumentar en casos especiais) pasouse a 28 cara o ano 69 d.C., cun total aproximado de 168.000 infantes e 8.400 xinetes. En tempos de Marco Aurelio, coa m\u00e1xima expansi\u00f3n do Imperio, o ex\u00e9rcito chegou \u00e1s 40 lexi\u00f3ns, con case 250.000 efectivos. No s\u00e9culo III, as tropas de cabalar\u00eda comezaban a substitu\u00edr a estrutura militar das lexi\u00f3ns.\nLocalizaci\u00f3n das lexi\u00f3ns.\nA finais do s\u00e9culo I, as lexi\u00f3ns e a s\u00faa localizaci\u00f3n eran as seguintes:"}
{"id": "10381", "revid": "15490", "url": "https://gl.wikipedia.org/wiki?curid=10381", "title": "Cohorte", "text": "Na Roma antiga, unha cohorte era unha subdivisi\u00f3n da infantar\u00eda. En orixe, era unha subunidade da lexi\u00f3n romana, formada por 600 homes (seis centurias de 100 homes, comandada cada unha por un centuri\u00f3n). Nas forzas auxiliares do Imperio Romano, hab\u00eda cohortes individuais de 500 homes (\"quingenaria\") e de 1000 (\"miliaria\"), as\u00ed como unidades mixtas de infantar\u00eda e cabalar\u00eda (\"cohors equitata\") que exist\u00edan en paralelo.\nCada cohorte dispu\u00f1a de tres man\u00edpulos de douscentos homes (d\u00faas centurias), divididos en \"triarii\", pr\u00edncipes e \"hastati\": un total de trinta man\u00edpulos e trinta centuri\u00f3ns cos seus lugartenentes."}
{"id": "10382", "revid": "15490", "url": "https://gl.wikipedia.org/wiki?curid=10382", "title": "Centuri\u00f3n", "text": "Na Roma antiga, un centuri\u00f3n (en lat\u00edn \"centurio\"; en grego \u03b5\u03ba\u03b1\u03c4\u03bf\u03bd\u03c4\u03ac\u03c1\u03c7\u03bf\u03c2,\u00a0\"hekatontarchos\") era un oficial profesional do ex\u00e9rcito, equiparable a un mando intermedio, sendo tam\u00e9n definido por Polibio como \"conductor ordinum\".\nOs centuri\u00f3ns comandaban unha centuria de soldados e hab\u00eda corenta en cada lexi\u00f3n entre os s\u00e9culos V a III a.C., sesenta at\u00e9 a reforma de Mario (s\u00e9culo I a.C.) e trinta despois. Conforme ascend\u00eda, pasaba a comandar unha cohorte e remataba como \"primus pilus\" (\"primeira lanza\" en lat\u00edn) dunha lexi\u00f3n. Os centuri\u00f3ns dunha cohorte eran \"pilus prior\", \"pilus posterior\", \"princeps prior\", \"princeps posterior\", \"hastatus prior\" e \"hastatus posterior\" nas cohortes II a X.\nO uniforme do centuri\u00f3n diferenci\u00e1base en dous aspectos do uniforme regular: a crista do casco \u00eda de lado a lado en vez de diante a tras e levaba glebas. O centuri\u00f3n tam\u00e9n portaba como s\u00edmbolo do seu rango unha vara de vide, que utilizaba \u00e1s veces para azoutar.\nCada centuri\u00f3n escoll\u00eda un lugartenente (\"optio\"), as\u00ed como os demais xefes de centuria: un portaestandarte (\"signifer\"), un corneta (\"cornicen\") e un \"tesserarius\", que cada noite recib\u00eda o contrasinal escrito nunha tabela (tessera). O primeiro centuri\u00f3n escollido da lexi\u00f3n (\"primus pilus\") gozaba do rango m\u00e1is alto."}
{"id": "10384", "revid": "47401", "url": "https://gl.wikipedia.org/wiki?curid=10384", "title": "G\u00e9rard Latortue", "text": "G\u00e9rard Latortue, nado en Gonaives o 19 de xu\u00f1o de 1934 e finado en Boca Raton o 27 de febreiro de 2023, foi o Primeiro ministro de Hait\u00ed dende o 12 de marzo de 2004 at\u00e9 o 9 de xu\u00f1o de 2006. Foi un oficial das Naci\u00f3ns Unidas durante moito tempo, e durante o curto goberno de Leslie Manigat de 1988 foi brevemente ministro de exteriores de Hait\u00ed."}
{"id": "10385", "revid": "8354", "url": "https://gl.wikipedia.org/wiki?curid=10385", "title": "Percival James Patterson", "text": "Percival Noel James Patterson, nado en Hanover o 10 de abril de 1935, \u00e9 un avogado e pol\u00edtico xamaicano, Primeiro ministro do seu pa\u00eds entre 1992 e 2006 e l\u00edder do Partido Nacional Popular.\nTraxectoria.\nFormado en Inglaterra, Patterson entrou en pol\u00edtica en 1969, cando foi elixido como deputado dun distrito no oeste da illa. Serviu como ministro nos gobernos de Michael Manley (1972-80, 1989-92). Est\u00e1 considerado como o primeiro l\u00edder nacional xamaicano de raza negra (a maior\u00eda dos seus predecesores foron mulatos, e un, Edward Seaga, de raza branca)."}
{"id": "10386", "revid": "23204", "url": "https://gl.wikipedia.org/wiki?curid=10386", "title": "Denzil Douglas", "text": "Denzil Llewellyn Douglas, nado en 1953, foi Primeiro ministro de Saint Kitts e Nevis dende o 7 de xullo de 1995. L\u00edder do Partido Laborista de Saint Kitts e Nevis."}
{"id": "10387", "revid": "88215", "url": "https://gl.wikipedia.org/wiki?curid=10387", "title": "Kenneth Anthony", "text": "Kenny Davis Anthony, nado o 8 de xaneiro de 1951, \u00e9 un pol\u00edtico de Santa Luc\u00eda, que foi primeiro ministro do seu pa\u00eds de 1997 a 2006 e de novo de 2011 a 2016. Foi l\u00edder do Partido Laborista de Santa Luc\u00eda."}
{"id": "10388", "revid": "98629", "url": "https://gl.wikipedia.org/wiki?curid=10388", "title": "Ralph Gonsalves", "text": "Ralph Everard Gonsalves, nado en 1945, foi o primeiro ministro de San Vicente e as Granadinas desde o 29 de marzo de 2001. L\u00edder do Partido Laborista Unido. Fillo de inmigrantes portugueses, Gonsalves doutorouse en politicolox\u00eda na University of the West Indies en Xamaica, e en leis no recinto universitario de Barbados."}
{"id": "10389", "revid": "23204", "url": "https://gl.wikipedia.org/wiki?curid=10389", "title": "Patrick Manning", "text": "Patrick Augustus Mervyn Manning, nado o 17 de agosto de 1946 en San Fernando, foi Primeiro Ministro de Trinidad e Tobago entre o 17 de decembro de 1991 e o 9 de novembro de 1995 e de novo dende o 24 de decembro de 2001 at\u00e9 o 26 de maio de 2010, ano no que foi sucedido por Kamla Persad-Bissessar. Pertence ao Movemento Nacional Popular."}
{"id": "10390", "revid": "1131", "url": "https://gl.wikipedia.org/wiki?curid=10390", "title": "Irmandade Nazonalista Galega", "text": "A Irmandade Nazonalista Galega foi unha organizaci\u00f3n galeguista dirixida por Vicente Risco como Conselleiro Supremo. Ant\u00f3n Losada Di\u00e9guez foi o seu primeiro Conselleiro de Espallamento ata que en 1923 foi substitu\u00eddo por Xaime Quintanilla. Partidaria dun purismo ideol\u00f3xico nacionalista centrado no espallamento das teses galeguistas mais contraria \u00e1 participaci\u00f3n electoral e con vontade de controlar o movemento agrarista. Houbo intentos de crear un voceiro oficial que non callaron m\u00e1is al\u00e1 duns poucos n\u00fameros, como o mensual \"Rexurdimento\" e foi o xornal \"Galicia\", dirixido por Valent\u00edn Paz-Andrade, o que se converteu na s\u00faa voz oficiosa .\nHistoria.\nEscisi\u00f3n das Irmandades da Fala logo da IV Asemblea Nacionalista de 1922, organizativamente actuaba como un partido pol\u00edtico, con rexa disciplina e de perfil autoritario e elitista, centrado na figura de Vicente Risco, denominado \"O xefe\". En 1923 ti\u00f1a 16 delegaci\u00f3ns, pero no principal foco do galeguismo, A Coru\u00f1a, a ING non conseguiu crear un n\u00facleo numeroso, a secci\u00f3n local dirixida por Ant\u00f3n Villar Ponte non superou os 10 afiliados. Celebrou a V Asemblea Nacionalista na Coru\u00f1a en 1923.\nA ING colaborou nun primeiro momento coa Ditadura de Primo de Rivera, aceptando alg\u00fans postos en concellos e deputaci\u00f3ns, esperando a creaci\u00f3n dunha mancomunidade galega e un programa rexeneracionista, cesando o colaboracionismo en 1925. As\u00ed e todo, a ING cesou as s\u00faas actividades contra o inicio de 1926. Ao final da ditadura s\u00f3 se manti\u00f1a a Irmandade de Ourense e en 1929 volveu de novo \u00e1s Irmandades da Fala."}
{"id": "10391", "revid": "102241", "url": "https://gl.wikipedia.org/wiki?curid=10391", "title": "Lingua afar", "text": "O afar (\"qafar\") \u00e9 unha lingua cuxita falada en Etiop\u00eda, Eritrea e Djibuti por 1,4 mill\u00f3ns de persoas (censo de 2007), do pobo afar.\nDistribuci\u00f3n xeogr\u00e1fica.\nF\u00e1lase na rexi\u00f3n de Afar, situada no leste de Etiop\u00eda, no norte e centro de Djibuti (na capital est\u00e1 en regresi\u00f3n), e en Eritrea na provincia do Sur do Mar Vermello.\nFalantes.\n1\u00a0439\u00a0000 (2001)\nEscrita.\nEn 1814 Henry Salt na s\u00faa obra \"Voyage to Abyssinia\", elabora a primeira lista de palabras afar. No s\u00e9culo XIX e XX publ\u00edcanse alg\u00fans libros de texto e relixiosos, en escritas baseadas no lat\u00edn, no \u00e1rabe e no et\u00edope.\nEn 1976 Hamad Abdallah (Dimis) e Jemal Abdulkadir Redo da Union pour le D\u00e9veloppement Culturel de Djibuti crean o alfabeto afar (Qafar Feera), baseado no alfabeto latino\nA literatura actual esta composta principalmente por poes\u00eda (na s\u00faa maior parte de inspiraci\u00f3n relixiosa) e contos inspirados na narrativa oral. Entre os autores destacan Cheikh Ay Farah Din\u00e9 e Kabir Hamza Mahmoud\nUso social.\nO afar \u00e9 a lingua empregada polos afar, un pobo tradicionalmente n\u00f3made, tan s\u00f3 entre os afar de Assab (Eritrea) e Djibuti hai perda ling\u00fc\u00edstica. Nos tres pa\u00edses hai programas de radio en afar, e en Djibuti real\u00edzanse informativos de televisi\u00f3n en afar. Na rexi\u00f3n afar de Etiop\u00eda o ensino \u00e9 en afar ata o 4\u00ba grao, en Djibuti empr\u00e9gase o afar s\u00f3 en preescolar."}
{"id": "10394", "revid": "88215", "url": "https://gl.wikipedia.org/wiki?curid=10394", "title": "Ahmed Ouyahia", "text": "Ahmed Ouyahia, nado na vilaia de Tizi Ouzou o 2 de xullo de 1952, \u00e9 un pol\u00edtico alxeriano, que foi Primeiro Ministro de Alxeria catro veces nos per\u00edodos 1995-98, 2003-2006, 2008-2012 e 2017-2019.\nPertence \u00e1 Xuntanza Nacional pola Democracia."}
{"id": "10395", "revid": "75439", "url": "https://gl.wikipedia.org/wiki?curid=10395", "title": "Fernando da Piedade Dias dos Santos", "text": "Fernando da Piedade Dias dos Santos, co\u00f1ecido como Nand\u00f3, nado o 5 de marzo de 1952, \u00e9 un pol\u00edtico angolano, Primeiro ministro do seu pa\u00eds dende o 6 de decembro de 2002."}
{"id": "10397", "revid": "92340", "url": "https://gl.wikipedia.org/wiki?curid=10397", "title": "Paramanga Ernest Yonli", "text": "Paramanga Ernest Yonli, nado en Tansarga o 31 de decembro de 1956, \u00e9 un pol\u00edtico de Burkina Faso, Primeiro ministro do seu pa\u00eds dende o 6 de novembro de 2000 ata o 11 de xu\u00f1o de 2007. Pertence ao Congreso pola Democracia e o Progreso. Sucedeuno Tertius Zongo."}
{"id": "10401", "revid": "23204", "url": "https://gl.wikipedia.org/wiki?curid=10401", "title": "Vesta", "text": "Vesta pode referirse a:"}
{"id": "10402", "revid": "98629", "url": "https://gl.wikipedia.org/wiki?curid=10402", "title": "Mac OS", "text": "Mac OS \u00e9 un sistema operativo creado por Apple para a s\u00faa li\u00f1a de computadoras Macintosh. Na actualidade estase a comercializar a versi\u00f3n 10.13 (\"macOS High Sierra\") do macOS, a \u00faltima versi\u00f3n do sistema.\nAparici\u00f3n.\nA primeira versi\u00f3n deste sistema foi lanzada \u00f3 mercado en 1984, coincidindo co primeiro ordenador Macintosh. \u00d3 igual que os sistemas empregados en anteriores m\u00e1quinas de Apple introduc\u00eda unha interface gr\u00e1fica manexada mediante o rato, fronte \u00f3s PC de IBM desa \u00e9poca, que utilizaban MS-DOS.\nPor\u00e9n, a realidade \u00e9 que o seu \u00e9xito no mercado foi relativo, especialmente tras a xeneralizaci\u00f3n das m\u00e1quinas PC e a introduci\u00f3n do Microsoft Windows. En calquera caso, sempre mantivo unha cota de mercado aceptable, \u00f3 redor dun 5%. Co paso dos anos, os problemas financeiros de Apple e a escasa innovaci\u00f3n, xunto coa competencia de alternativas libres como Linux puxeron en risco a continuidade da plataforma.\nmacOS.\nNo ano 2001 Apple introduciu a versi\u00f3n 10 deste sistema. Esta versi\u00f3n foi revolucionaria, xa que supuxo a ruptura coa li\u00f1a de desenvolvemento existente ata ent\u00f3n: \u00e9 un sistema novo, cun fondo UNIX, e que para manter a compatibilidade co software existente ata ent\u00f3n s\u00e9rvese dun emulador. A introduci\u00f3n deste novo sistema, bautizado como Mac OS X, xunto co \u00e9xito doutras \u00e1reas comerciais da empresa (iPod) fai que a supervivencia da plataforma pareza garantida. O 13 de xu\u00f1o de 2016, durante a WWDC, Apple anunciou que OS X pasar\u00eda a chamarse macOS, facendoo coincidir co esquema dos nomes dos demais sistemas operativos de Apple; iOS, tvOS e watchOS.\nEvoluci\u00f3n da s\u00faa compatibilidade.\nNo 2005 Apple tomou a decisi\u00f3n de deixar de incorporar procesadores PowerPC nas s\u00faas m\u00e1quinas e comezar a empregar Intel Pentium. Isto abre as portas da compatibilidade deste sistema con m\u00e1quinas PC, e de feito nese mesmo ano comezaron a aparecer os primeiros desenvolvementos extraoficiais con ese obxectivo, a\u00ednda que nin contan co apoio da compa\u00f1\u00eda nin con apoio legal. Nun futuro, por\u00e9n, non \u00e9 descartable a aparici\u00f3n dunha versi\u00f3n oficial para PC."}
{"id": "10403", "revid": "23204", "url": "https://gl.wikipedia.org/wiki?curid=10403", "title": "Ephra\u00efm Inoni", "text": "Ephra\u00efm Inoni, nado o 16 de agosto de 1947, \u00e9 un pol\u00edtico camerun\u00e9s, que foi o primeiro ministro do Camer\u00fan dende o 8 de decembro de 2004 ata o 30 de xu\u00f1o de 2009. Pertence ao grupo \u00e9tnico bakweri."}
{"id": "10404", "revid": "72012", "url": "https://gl.wikipedia.org/wiki?curid=10404", "title": "Jos\u00e9 Maria Neves", "text": "Jos\u00e9 Maria Pereira Neves, nado en Santa Catarina o 28 de marzo de 1960, \u00e9 un pol\u00edtico de Cabo Verde, primeiro ministro do seu pa\u00eds dende o 1 de febreiro de 2001.\nEn outubro de 2021, Jos\u00e9 Maria Neves ga\u00f1ou as elecci\u00f3ns presidenciais na primeira volta do 17 de outubro, segundo os primeiros resultados publicados nunha p\u00e1xina web oficial. ga\u00f1ou o 51,5% dos votos, maior\u00eda absoluta necesaria para ser elixido na primeira volta, segundo estes resultados relativos ao 97% dos colexios electorais."}
{"id": "10405", "revid": "181", "url": "https://gl.wikipedia.org/wiki?curid=10405", "title": "MacOS", "text": ""}
{"id": "10406", "revid": "8354", "url": "https://gl.wikipedia.org/wiki?curid=10406", "title": "C\u00e9lestin Gaombalet", "text": "C\u00e9lestin Le Roi Gaombalet, nado o 1 de xaneiro de 1942 en Grimari (Rep\u00fablica Centroafricana), foi o primeiro ministro da Rep\u00fablica Centroafricana dende o 12 de decembro de 2003 ata xu\u00f1o de 2005 ao se converter en presidente da Asemblea Nacional, cargo que ocupou ata o golpe de estado de Michel Djotodia en 2013."}
{"id": "10408", "revid": "23204", "url": "https://gl.wikipedia.org/wiki?curid=10408", "title": "Pascal Yoadimnadji", "text": "Pascal Yoadimnadji, nado en 1950? en Beboto, rexi\u00f3n de Logone Oriental (no sur do Chad) e finado o 23 de febreiro de 2007 en Par\u00eds, foi o primeiro ministro do Chad dende o 4 de febreiro de 2005 at\u00e9 a s\u00faa morte. Era membro do grupo \u00e9tnico Gor.\nPascal Yoadimnadji foi designado primeiro ministro polo Presidente Idriss D\u00e9by o 4 de febreiro de 2005 tras a renuncia de Moussa Faki. Previamente, Yoadimnadji fora ministro de agricultura desde xullo de 2004. Tam\u00e9n rexeu como director do comit\u00e9 electoral durante a elecci\u00f3n presidencial de 1996, e como presidente do Consello Constitucional do Chad, como tam\u00e9n foi avogado.\nO 21 de febreiro de 2007, Yoadimnadji sufriu un accidente cardiovascular, e caeu en coma. Foi trasladado a Francia para recibir tratamento m\u00e9dico. Morreu de hemorraxia cerebral o 23 de febreiro nun hospital en Par\u00eds. D\u00e9by declarou 4 d\u00edas de loito nacional tras o seu pasamento."}
{"id": "10409", "revid": "109216", "url": "https://gl.wikipedia.org/wiki?curid=10409", "title": "Seydou Diarra", "text": "Seydou Elimane Diarra, nado en Katiola o 23 de novembro de 1933 e finado en Abidjan o 19 de xullo de 2020, foi un pol\u00edtico de Costa do Marfil, primeiro ministro do pa\u00eds dende maio a outubro de 2000 e de novo dende o 10 de febreiro de 2003 ata o 7 de decembro de 2005."}
{"id": "10410", "revid": "88215", "url": "https://gl.wikipedia.org/wiki?curid=10410", "title": "Dileita Mohamed Dileita", "text": "Dileita Mohamed Dileita, nado en Tadjoura o 12 de marzo de 1958, \u00e9 un pol\u00edtico de Djibuti, que foi primeiro ministro do seu pa\u00eds dende o 4 de marzo de 2001 ata o 1 de abril de 2013. Pertence \u00e1 Asemblea do Progreso Popular."}
{"id": "10412", "revid": "6487815", "url": "https://gl.wikipedia.org/wiki?curid=10412", "title": "Mar Caribe", "text": "O mar Caribe \u00e9 un mar tropical situado entre as costas orientais de Am\u00e9rica Central e as setentrionais de Am\u00e9rica do Sur. Tam\u00e9n \u00e9 chamado mar das Antillas por seren estas illas os seus l\u00edmites polo norte (Grandes Antillas) e polo leste (Pequenas Antillas de Barlovento). Ao noroeste comunica co golfo de M\u00e9xico a trav\u00e9s da canle do Iucat\u00e1n, e co Oc\u00e9ano Atl\u00e1ntico polas numerosas canles que se abren entre a grilanda que forman as Antillas. Ten unha \u00e1rea aproximada de 2\u00a0754\u00a0000\u00a0km\u00b2 e alberga m\u00e1is de 7\u00a0000 illas, illotes e arrecifes, moitos dos cales son moi pequenos e est\u00e1n deshabitados, que conforman a chamada rexi\u00f3n do Caribe. As illas cobren aproximadamente 235\u00a0688\u00a0km\u00b2; sendo Cuba a m\u00e1is grande de todas.\nO seu fondo el\u00e9vase na parte media formando un gran relevo desde as costas de Honduras e Nicaragua ata a illa de Xamaica. As maiores profundidades ac\u00e1danse ao NO deste promontorio submarino, sendo o punto m\u00e1is profundo a fosa das Illas Caim\u00e1n, entre Cuba e Xamaica, con 7\u00a0686 metros de profundidade. O resto do mar Caribe ten unha profundidade m\u00e1is uniforme que raramente supera os 5\u00a0500 metros. A profundidade media \u00e9 de 2\u00a0200 metros.\nT\u00f3dolos pa\u00edses da zona -especialmente os das illas- son co\u00f1ecidos como Caribe. Os principais pa\u00edses e territorios caribe\u00f1os son:\nHistoria.\nO nome Caribe deriva dos caribes, nome utilizado para describir a etnia amerindia predominante na rexi\u00f3n na \u00e9poca da primeira chegada de europeos a finais do s\u00e9culo XV. O navegante italiano Am\u00e9rico Vespucio afirmaba que a palabra \"Charaibi\" significaba entre os ind\u00edxenas \"Home sabio\", e que probabelmente este fose utilizado para describir os europeos \u00e1 s\u00faa chegada a Am\u00e9rica. O termo \"Antillas\" aplicouse m\u00e1is tarde \u00e1s terras do mar Caribe e, por extensi\u00f3n, o \"mar das Antillas\" converteuse nun nome alternativo para o \"mar Caribe\" en varias linguas europeas. Durante o primeiro s\u00e9culo despois do descubrimento por Cristovo Col\u00f3n destas terras, a dominaci\u00f3n espa\u00f1ola na rexi\u00f3n foi absoluta.\nA partir do s\u00e9culo XVI, os europeos que visitaron a rexi\u00f3n caribe\u00f1a identificaron o Oc\u00e9ano Pac\u00edfico como o \"Mar do Sur\", por estar ao sur do istmo de Panam\u00e1, en contraposici\u00f3n co Mar Caribe ao que chamaban \"Mar do Norte\" por estar ao norte do mesmo istmo.\nOs pobos euroasi\u00e1ticos non co\u00f1eceron o mar Caribe ata 1492 cando Cristovo Col\u00f3n, na procura dunha ruta mar\u00edtica m\u00e1is curta cara as Indias Orientais (Extremo Oriente), topouse coas terras do Caribe que, pouco tempo despois foron denominadas, en contraposici\u00f3n, Indias Occidentais. Nese momento, a maior\u00eda dos europeos desco\u00f1ec\u00edan o Hemisferio Occidental en xeral, a\u00ednda que fora descuberto polos viquingos entre os anos 800 e 1000. Tralo descubrimento das illas por Col\u00f3n, a zona foi rapidamente colonizada por varias culturas occidentais (inicialmente Espa\u00f1a e m\u00e1is tarde Inglaterra, os Pa\u00edses Baixos, Francia, Curlandia e Dinamarca). Despois da colonizaci\u00f3n das s\u00faas illas, o mar Caribe converteuse nunha importante \u00e1rea para o comercio e transporte mar\u00edtimo con Europa, atraendo a piratas como Samuel Bellamy e Barbanegra.\nEn 2015 hab\u00eda 22 territorios insulares caribe\u00f1os e 12 pa\u00edses continentais ti\u00f1an costas no mar Caribe.\nL\u00edmites.\nA Organizaci\u00f3n Hidrogr\u00e1fica Internacional define os l\u00edmites do Mar Caribe como segue:\nA\u00ednda que Barbados \u00e9 unha illa situada na mesma plataforma continental, queda f\u00f3ra dos l\u00edmites sinalados pol cal se considera que est\u00e1 no Oc\u00e9ano Atl\u00e1ntico m\u00e1is ca no Mar Caribe.\nXeolox\u00eda.\nO mar Caribe \u00e9 un mar oce\u00e1nico situado sobre a placa do Caribe. Est\u00e1 separado do oc\u00e9ano por alg\u00fans arcos insulares de distintas idades. Os tramos m\u00e1is novos est\u00e1n nas Pequenas Antillas entre as Illas Virxes e Trinidad e Tobago. Este arco formouse pola colisi\u00f3n entre a placa suramericana e a placa do Caribe, e incl\u00fae volc\u00e1ns activos e extintos como o Monte Pel\u00e9e na Martinica, o Quill na illa de San Eustaquio no Caribe Neerland\u00e9s e Morne Trois Pitons en Dominica. As illas m\u00e1is grandes na parte norte do Caribe (Cuba, A Espa\u00f1ola, Xamaica e Porto Rico) est\u00e1n nun arco insular m\u00e1is vello.\nA idade xeol\u00f3xica do mar Caribe est\u00edmase entre 160 e 180\u00a0mill\u00f3ns de anos, e formouse por unha fractura horizontal no Mesozoico que dividiu o supercontinente Panxea. Est\u00e1 amplamente asumido que a bac\u00eda proto-caribe\u00f1a xa exist\u00eda no Devoniano, e que perdeu tama\u00f1o a comezos do Carbon\u00edfero polo movemento cara o norte de Gondwana e a s\u00faa converxencia con Laurusia. O seguinte estadio na formaci\u00f3n do mar Caribe comezou no Tri\u00e1sico. O poderoso rifting levou \u00e1 formaci\u00f3n de estreitas fosas que se estend\u00edan desde a moderna Terra Nova ata a costa oeste do golfo de M\u00e9xico, que formou rochas sedimentarias silicicl\u00e1sticas. A comezos do Xur\u00e1sico, debido \u00e1 acci\u00f3n da transgresi\u00f3n mari\u00f1a, a auga penetrou na \u00e1res do que hoxe \u00e9 o golfo de M\u00e9xico creando un vasto estanque superficial. Durante o rifting do Xur\u00e1sico Medio apareceron as cuncas profundas no Caribe que marcaron o principio do oc\u00e9ano Atl\u00e1ntico e contribu\u00edron \u00e1 destruci\u00f3n de Panxea e \u00e1 fin do Xur\u00e1sico tard\u00edo. Durante o Cret\u00e1ceo, o Caribe adquiriu a forma pechada que podemos observar hoxe. A comezos do Pale\u00f3xeno, e debido \u00e1 regresi\u00f3n mari\u00f1a, o Caribe comezou a separarse do golfo de M\u00e9xico e do oc\u00e9ano Atl\u00e1ntico por medio das terras de Cuba e Hait\u00ed. O mar Caribe permaneceu as\u00ed na maior parte do Cenozoico ata o Holoceno, cando a elevaci\u00f3n do nivel das augas dos oc\u00e9anos restaurou a comunicaci\u00f3n co oc\u00e9ano Atl\u00e1ntico.\nO leito do mar Caribe est\u00e1 composto por sedimentos suboce\u00e1nicos de arxila vermella pel\u00e1xica nas bac\u00edas profundas e depresi\u00f3ns. Nas ladeiras e cristas continentais enc\u00f3ntrase limo calc\u00e1reo. Os minerais arxilosos probablemente foron depositados polos principais r\u00edos, o Orinoco e o Magdalena. Os dep\u00f3sitos no fondo do mar Caribe te\u00f1en un grosor de aproximadamente 1\u00a0km. As capas sedimentarias superiores corresponden ao Mesozoico e \u00f3 Cenozoico\n(desde hai 250\u00a0mill\u00f3ns de anos ata o presente) e as capas inferiores son do Paleozoico e do Mesozoico.\nO leito do mar Caribe est\u00e1 dividido en cinco bac\u00edas separadas por cristas e serras subacu\u00e1ticas. A auga do oc\u00e9ano Atl\u00e1ntico entra no Caribe a trav\u00e9s do \"Paso Anegada\", entre as Pequenas Antillas e as Illas Virxes, e o \"Canal de Barlovento\", entre Cuba e Hait\u00ed. A \"canle do Iucat\u00e1n\", entre M\u00e9xico e Cuba, comunica o golfo de M\u00e9xico co mar Caribe. O punto m\u00e1is profundo est\u00e1 na depresi\u00f3n das illas Caim\u00e1n, con profundidades que acadan aproximadamente os 7.686\u00a0m. A pesar disto, o Caribe est\u00e1 considerado como un mar relativamente pouco profundo en comparaci\u00f3n con outros corpos de auga.\nA presi\u00f3n da placa suramericana ao leste do Caribe fai que a rexi\u00f3n das Pequenas Antillas te\u00f1a unha alta actividade volc\u00e1nica. A erupci\u00f3n do monte Pel\u00e9e en 1902 foi unha das m\u00e1is devastadoras da historia, provocando m\u00e1is de 30.000 mortos.\nO leito caribe\u00f1o ten tam\u00e9n d\u00faas fosas abisais: a das Caim\u00e1n e a de Porto Rico, que po\u00f1en \u00e1 rexi\u00f3n nun alto risco de terremotos. Os terremotos subacu\u00e1ticos representan unha ameaza pola capacidade de xerar tsunamis, os cales ter\u00edan un efecto devastador nas illas do Caribe. Os datos cient\u00edficos revelan que durante os \u00faltimos 500 anos houbo na rexi\u00f3n unha ducia de terremotos de magnitude superior a 7,5. Recentemente, un terremoto de magnitude 7,1 sacudiu Hait\u00ed o 12 de xaneiro de 2010.\nOceanograf\u00eda.\nA hidrolox\u00eda do mar Caribe ten un alto grao de homoxeneidade. As variaci\u00f3ns anuais das temperaturas mensuais medias da auga na superficie non exceden de 3\u00a0\u00b0C. Durante os \u00faltimos cincuenta anos, o Caribe pasou por tres fases: arrefriando ata 1974, unha fase fr\u00eda con picos durante 1974\u20131976 e 1984\u20131986 e finalmente unha fase de quecemento cun incremento da temperatura de 0,6\u00a0\u00b0C anuais. Virtualmente, todas as temperaturas extremas foron asociadas co fen\u00f3meno de El Ni\u00f1o e La Ni\u00f1a. A salinidade da auga \u00e9 de arredor do 3,6% e a s\u00faa densidade est\u00e1 entre 1.023,5 e 1.024\u00a0kg/m3. A cor da auga superficial est\u00e1 entre verde azulado e verde.\nA profundidade do mar Caribe nas s\u00faas concas m\u00e1is anchas e as temperaturas das augas profundas son similares \u00e1s do Atl\u00e1ntico. Crese que as augas profundas do Atl\u00e1ntico esp\u00e1llanse no Caribe e contrib\u00faen \u00e1 auga profunda deste mar. A auga superficial (ata 100 m de profundidade) act\u00faa como unha extensi\u00f3n do Atl\u00e1ntico norte xa que a Corrente de G\u00fciana e parte da Corrente Ecuatorial do Norte penetran no Caribe polo leste. Na parte oeste do mar, os ventos alisios producen unha corrente norte que causa un afloramento e abundante pesca preto do Iucat\u00e1n.\nDivisi\u00f3n pol\u00edtica.\nPa\u00edses independentes.\nCostas continentais:\nIllas das Antillas Maiores:\nIllas das Antillas Menores:\nTerritorios dependentes doutros pa\u00edses.\nAs principais illas do Caribe dependentes doutros estados son:"}
{"id": "10418", "revid": "98629", "url": "https://gl.wikipedia.org/wiki?curid=10418", "title": "Brian Boru", "text": "Brian Boru (; ; ), nado no 941 e finado o 23 de abril de 1014, foi un rei irland\u00e9s que acabou co dominio dos U\u00ed N\u00e9ill como Gran Rei de Irlanda. Sobre a base dos logros do seu pai, Cenn\u00e9tig mac Lorcain, e especialmente do seu irm\u00e1n m\u00e1is vello, Mathgamain, Brian converteuse a si mesmo Rei de Munster, e posteriormente subxugou Leinster, convert\u00e9ndose eventualmente en Rei de toda Irlanda. \u00c9 o fundador da dinast\u00eda O'Brien.\nBrian Boru naceu preto de Killaloe (no moderno condado de Clare, na Irlanda) co nome Brian Mac Cenn\u00e9tig (Kennedy). Acabou por se tornar co\u00f1ecido polos nomes anglicizados de Brian Boru ou Brian Boruma (ou sexa, \"o dos tributos\"), pois recoll\u00eda tributos doutros gobernantes menores da Irlanda, e utiliz\u00e1baos para reconstru\u00edr os mosteiros e as bibliotecas (que foran destru\u00eddos durante as invasi\u00f3ns dos viquingos). Era fillo de Cenn\u00e9tig mac Lorc\u00e1in, rei de Thomond, e de B\u00e9 Binn ingen Aurchada, filla do rei de Connacht occidental.\nTornouse rei de Munster en 976, e ascendeu en 1002 ao cargo de Gran Rei de Irlanda (\"\u00c1rd Righ Gaidel \u00c9irinn\" en ga\u00e9lico irland\u00e9s, \"High King of All Ireland\" en ingl\u00e9s); nos rexistros eclesi\u00e1sticos aparece a\u00ednda referenciado, para al\u00e9n de Rei da Irlanda, como \"Emperador dos Irlandeses\" (\"Rex Hiberni\u00e6 et Imperator Scottorum\").\nBrian Boru morreu no Venres Santo, de 1014 (23 de abril), durante a batalla de Clontarf contra os viquingos. Enterrouse en Ard Macha (no condado de Armagh). Sen o seu heroico l\u00edder, a Irlanda caeu no caos e na anarqu\u00eda din\u00e1stica, e nunca m\u00e1is volveu a ficar unida baixo o dominio dun irland\u00e9s. Por\u00e9n, a s\u00faa fama continuou a ser tan grande que os seus descendentes, os O\u2019Brien, convert\u00e9ronse nunha das principais familias do pa\u00eds. No s\u00e9culo XII publicaron \"Cogadh Gaedhil re Gallaibh\" (\"A guerra dos irlandeses cos estranxeiros\"), unha obra propagand\u00edstica na que el \u00e9 o protagonista e que o elevou \u00e1 posici\u00f3n mitol\u00f3xica que ocupa.\nA\u00ednda hoxe o s\u00edmbolo nacional da Irlanda, convertido en bras\u00f3n de armas, \u00e9 a \"Arpa de Brian Boru\", conservada no Trinity College de Dubl\u00edn, e que disque pertenceu en tempos ao soberano irland\u00e9s. \u00c9 esta a arpa que figura no reverso das moedas irlandesas (tanto nas libras irlandesas como nos euros)."}
{"id": "10419", "revid": "624", "url": "https://gl.wikipedia.org/wiki?curid=10419", "title": "804", "text": "Outros.\nHistoria ano a ano"}
{"id": "10421", "revid": "839", "url": "https://gl.wikipedia.org/wiki?curid=10421", "title": "Ahmad Nadif", "text": "Ahmad Nadif (en ), nado en 1952, foi o Primeiro ministro de Exipto entre o 14 de xullo de 2004 e o 29 de xaneiro do 2011, cando o seu gabinete foi destitu\u00eddo polo presidente Hosni Mubarak debido ao levantamento popular que levou \u00e1 Revoluci\u00f3n exipcia de 2011."}
{"id": "10422", "revid": "1131", "url": "https://gl.wikipedia.org/wiki?curid=10422", "title": "Isidore Mvouba", "text": "Isidore Mvouba. nado en Kindamba (\u00c1frica Ecuatorial Francesa, agora Rep\u00fablica do Congo) en 1954, \u00e9 un pol\u00edtico congol\u00e9s.\nTraxectoria.\nFoi o primeiro ministro da Rep\u00fablica do Congo dende o 7 de xaneiro de 2005 ata o 15 de setembro do 2009."}
{"id": "10423", "revid": "85894", "url": "https://gl.wikipedia.org/wiki?curid=10423", "title": "Roosevelt Skerrit", "text": "Roosevelt Skerrit, nado en Roseau o 8 de xu\u00f1o de 1972, \u00e9 un pol\u00edtico de Dominica, membro do Partido Laborista de Dominica. \u00c9 o Primeiro ministro do seu pa\u00eds dende o 8 de xaneiro de 2004."}
{"id": "10424", "revid": "23204", "url": "https://gl.wikipedia.org/wiki?curid=10424", "title": "Lingua agarabi", "text": "O agarabi, tam\u00e9n chamado bare, \u00e9 unha lingua pap\u00faa de Pap\u00faa Nova Guinea.\nDistribuci\u00f3n xeogr\u00e1fica.\nF\u00e1lase na ribeira noroeste do r\u00edo Kainantu, no distrito Kainantu da provincia de Highlands Orientais\nEscrita.\nO agarabi conta con gram\u00e1tica publicada e en 1970 traduc\u00edronse algunhas pasaxes da Biblia."}
{"id": "10425", "revid": "23204", "url": "https://gl.wikipedia.org/wiki?curid=10425", "title": "Lingua agatu", "text": "O agatu \u00e9 unha lingua n\u00edxer-congo do grupo benue-congo falada en Nixeria.\nDistribuci\u00f3n xeogr\u00e1fica.\nF\u00e1lase nos distritos de Agatu, Ochekwu e Adoka do Estado de Benue e en Awe e Nasarawa do Estado de Nasarawa.\nFalantes.\n70.000 (1987)\nEscrita.\nEn 1984 traduciuse o Novo Testamento."}
{"id": "10427", "revid": "23204", "url": "https://gl.wikipedia.org/wiki?curid=10427", "title": "Miguel Abia Biteo Boric\u00f3", "text": "Miguel Abia Biteo Boric\u00f3, nado posibelmente en 1961 e finado o 6 de decembro de 2012, foi o Primeiro Ministro de Guinea Ecuatorial desde o 14 de xu\u00f1o de 2004 ata o 14 de agosto de 2006.\nTraxectoria.\n\u00c9 membro da etnia bubi e \u00e9 un dos poucos membros de devandito grupo \u00e9tnico que ten poder pol\u00edtico no pa\u00eds, que est\u00e1 dominado pola etnia fang. Biteo viviu e estudou na Uni\u00f3n Sovi\u00e9tica, onde se graduou en enxe\u00f1er\u00eda de minas. Logo de retornar a Guinea Ecuatorial comezou a traballar para o goberno e converteuse nun dos oficiais na industria do petr\u00f3leo m\u00e1is importantes do seu pa\u00eds. Foi Ministro de Finanzas desde 1999 ata o 2000, cando foi forzado a renunciar por un esc\u00e1ndalo de corrupci\u00f3n. \u00c9 un aliado achegado ao Presidente, Teodoro Obiang Nguema, quen o nomeou como Primeiro Ministro. Cesado o 10 de agosto do 2006, sendo substitu\u00eddo por Ricardo Mangue Obama Nfubea."}
{"id": "10431", "revid": "1131", "url": "https://gl.wikipedia.org/wiki?curid=10431", "title": "Vicente Fox", "text": "Vicente Fox Quesada, nado en Le\u00f3n o 2 de xullo de 1942, \u00e9 un empresario e pol\u00edtico mexicano. Foi Presidente de M\u00e9xico dende o 1 de decembro do 2000 ata o 30 de novembro do 2006 polo Partido Acci\u00f3n Nacional (PAN). Tam\u00e9n \u00e9 o co-presidente de Internacional Dem\u00f3crata de Centro, unha organizaci\u00f3n internacional de partidos pol\u00edticos de centro dereita.\ntraxectoria.\nFox foi elixido Presidente de M\u00e9xico nas Elecci\u00f3ns federais de 2000, sendo o primeiro presidente electo dun partido da oposici\u00f3n dende Francisco I. Madero en 1910 e o primeiro en 71 anos en derrotar, cun 42% dos votos, \u00f3 Partido Revolucionario Institucional (PRI)."}
{"id": "10445", "revid": "72012", "url": "https://gl.wikipedia.org/wiki?curid=10445", "title": "Meles Zenawi", "text": "Meles Zenawi Asres (ge'ez: \u1218\u1208\u1235 \u12dc\u1293\u12ca \u12a0\u1235\u1228\u1235 \"m\u00e4l\u00e4s zenawi asr\u00e4s\"), nado o 8 de maio de 1955 e finado o 20 de agosto de 2012, foi Primeiro ministro de Etiop\u00eda dende o 22 de agosto de 1995 ata a s\u00faa morte. Anteriormente fora Presidente de Etiop\u00eda entre o 28 de maio de 1991 e o 22 de agosto de 1995. Pertence \u00e1 Fronte Democr\u00e1tica Revolucionaria Popular de Etiop\u00eda."}
{"id": "10446", "revid": "88215", "url": "https://gl.wikipedia.org/wiki?curid=10446", "title": "Jean-Fran\u00e7ois Ntoutoume Emane", "text": "Jean-Fran\u00e7ois Ntoutoume Emane, nado o 6 de outubro de 1939, \u00e9 un pol\u00edtico gabon\u00e9s que foi primeiro ministro de Gab\u00f3n, polo \"Parti d\u00e9mocratique gabonais\" (PDG), desde o 23 de xaneiro de 1999 ata o 20 de xaneiro de 2006. Alcalde de Libreville, a capital de Gab\u00f3n, entre 2008 e 2014. En xaneiro de 2014 sucedeuno no cargo Rose Christiane Ossouka Raponda. No ano 2015 abandonou o \"Parti d\u00e9mocratique gabonais\" (PDG) e creou o seu propio partido, o \"Mouvement patriotique et d\u00e9mocratique pour la refondation de la R\u00e9publique\" (MPDR)."}
{"id": "10447", "revid": "1131", "url": "https://gl.wikipedia.org/wiki?curid=10447", "title": "Cellou Dalein Diallo", "text": "Cellou Dalein Diallo, nado o 3 de febreiro de 1952 en Lab\u00e9, \u00e9 un pol\u00edtico guineano.\nTraxectoria.\nFoi primeiro ministro entre 2004 e 2006. En setembro de 2021 Cellou Dalein Diallo apoiou os golpistas que levaron a cabo o golpe de Estado de 2021."}
{"id": "10448", "revid": "1576", "url": "https://gl.wikipedia.org/wiki?curid=10448", "title": "Carlos Gomes J\u00fanior", "text": "Carlos Domingos Gomes J\u00fanior, nado en 1949, foi o primeiro ministro de Guinea-Bisau dende o 9 de maio de 2004 ao 2 de novembro de 2005.\nTraxectoria.\n\u00c9 l\u00edder do Partido Africano da Independencia de Guin\u00e9 e Cabo Verde."}
{"id": "10449", "revid": "25871", "url": "https://gl.wikipedia.org/wiki?curid=10449", "title": "Sam Hinds", "text": "Samuel Archibald Anthony Hinds, nado o 27 de decembro de 1943, foi Primeiro ministro de G\u00fciana."}
{"id": "10450", "revid": "92340", "url": "https://gl.wikipedia.org/wiki?curid=10450", "title": "Pakalitha Mosisili", "text": "Pakalitha Bethuel Mosisili, nado en 1945, foi Primeiro ministro de Lesoto dende o 29 de maio de 1998. L\u00edder do Congreso Lesoto pola Democracia."}
{"id": "10451", "revid": "72012", "url": "https://gl.wikipedia.org/wiki?curid=10451", "title": "Shukri Ghanem", "text": "Shukri Mohammed Ghanem (en \u00e1rabe: \u0634\u0643\u0631\u0649 \u0645\u062d\u0645\u062f \u063a\u0627\u0646\u0645), nado en Tr\u00edpoli o 9 de outubro de 1942 e finado en Viena o 29 de abril de 2012, foi secretario xeral do Comit\u00e9 Popular de Libia, equivalente a primeiro ministro."}
{"id": "10452", "revid": "92340", "url": "https://gl.wikipedia.org/wiki?curid=10452", "title": "Jacques Sylla", "text": "Jacques Hugues Sylla, nado en xullo de 1946 e finado o 26 de decembro de 2009, foi un pol\u00edtico malgaxe. Foi primeiro ministro de Madagascar baixo a presidencia de Marc Ravalomanana entre febreiro de 2002 e xaneiro de 2007. Ademais foi presidente da Asemblea Nacional do pa\u00eds entre 2007 e 2009."}
{"id": "10457", "revid": "98629", "url": "https://gl.wikipedia.org/wiki?curid=10457", "title": "Ian Paice", "text": "Ian Paice, nado en Nottingham o 29 de xu\u00f1o de 1948, \u00e9 un bater\u00eda ingl\u00e9s, de bandas como Deep Purple, Whitesnake e The Maze.\nCo\u00f1ecido coma o Buddy Rich do rock, foi un dos mellores bater\u00edas dos anos 70. Conta cunha avanzada t\u00e9cnica, destacando por exemplo, o redobre a unha soa man. Son habituais nel ritmos atresillados tipo \"shuffle\". Adoita usar lentes escuros. Entre as s\u00faas influencias est\u00e1n Mitch Mitchell, Tony Meehan e Gene Krupa.\nBiograf\u00eda.\nComezou a estudar o viol\u00edn, pero decidiu dedicarse a tocar a bater\u00eda logo de ver a Gene Krupa. Con 15 anos o seu pai, tam\u00e9n m\u00fasico, comproulle o seu primeiro kit de bater\u00eda. Comezou a tocar na banda do seu proxenitor. Durante os anos 60 tocou en numerosos grupos coma Georgie &amp; the Rave-Ons, The MI 5 (que se converteu en The Maze e gravou 3 sinxelos) ou Rondabout, xunto a John Lord e Ritchie Blackmore, cos que formou Deep Purple en 1968. Tam\u00e9n formou parte de Withesnake entre 1979 e 1982.\nCon Deep Purple banda gravou m\u00e1is de 20 \u00e1lbums, sendo o \u00fanico membro que estivo sempre no grupo. Un dous seus maiores \u00e9xitos foi tocando a canci\u00f3n \"The Mule\" en directo, demostrando as s\u00faas habilidades facendo solos."}
{"id": "10519", "revid": "132", "url": "https://gl.wikipedia.org/wiki?curid=10519", "title": "Bemil (Santa Mar\u00eda)", "text": ""}
{"id": "10521", "revid": "1131", "url": "https://gl.wikipedia.org/wiki?curid=10521", "title": "Franza", "text": "Franza \u00e9 a le\u00f1a mi\u00fada, as ramas m\u00e1is altas das \u00e1rbores. Como top\u00f3nimo pode referirse a:"}
{"id": "10522", "revid": "23204", "url": "https://gl.wikipedia.org/wiki?curid=10522", "title": "Lingua aghem", "text": "O aghem (agh\u00edm) \u00e9 unha lingua n\u00edxero-congolesa do grupo bant\u00fa falada no Camer\u00fan.\nISO/DIS 639-3: agq\nDistribuci\u00f3n xeogr\u00e1fica.\nF\u00e1lase na rexi\u00f3n de Wum, na provincia do Noroeste\nFalantes.\n26.727 (2000)\nEscrita.\nNo ano 2002 o Comit\u00e9 de Desenvolvemento da Lingua Aghem da Asociaci\u00f3n Cultural e de Desenvolvemento Aghem elaborou unha escrita para o aghem."}
{"id": "10523", "revid": "23204", "url": "https://gl.wikipedia.org/wiki?curid=10523", "title": "Lingua aghu", "text": "O aghu \u00e9 unha lingua pap\u00faa de Indonesia.\nDistribuci\u00f3n xeogr\u00e1fica.\nF\u00e1lase entre o r\u00edo Digul e o r\u00edo Mappi, en 16 asentamentos das rexi\u00f3ns de Merauke Kabupaten e Jair Kecamatan en Irian Jaia, preto da fronteira con Pap\u00faa Nova Guinea.\nFalantes.\n3.040 (2001)\nEscrita.\nHai publicada unha gram\u00e1tica do aghu."}
{"id": "10524", "revid": "5312", "url": "https://gl.wikipedia.org/wiki?curid=10524", "title": "Partido Nazonalista Republic\u00e1n de Ourense", "text": "O Partido Nazonalista Republic\u00e1n de Ourense foi un partido republicano federal de tendencia galeguista.\nHistoria.\nFundouse en 1931 para concorrer \u00e1s elecci\u00f3ns a Cortes Constitu\u00edntes de 1931, coaligado coa Federaci\u00f3n Republicana Gallega e o Partido Radical-Socialista. Ram\u00f3n Otero Pedrayo sa\u00edu elixido deputado con 35\u00a0443 votos, quedando primeiro na cidade de Ourense, pero Risco con 19\u00a0615 votos queda f\u00f3ra das Cortes.\nEntre os seus membros estaban Vicente Risco, Florentino L\u00f3pez Cuevillas e Xaqu\u00edn Lorenzo e o seu vicepresidente era Arturo L\u00f3pez Trasancos. Contaba con 24 agrupaci\u00f3ns locais, a m\u00e1is numerosa a de Ourense ti\u00f1a 70 afiliados.\nFoi un dos partidos que participou na creaci\u00f3n do Partido Galeguista en decembro de 1931."}
{"id": "10525", "revid": "22570", "url": "https://gl.wikipedia.org/wiki?curid=10525", "title": "Xi", "text": "Nome da d\u00e9cimo cuarta letra do alfabeto grego (\u03be\u1fd6); equivale ao /ks/. Min\u00fascula \u03be, mai\u00fascula \u039e. Adoita transcribirse como \"x\". Como signo num\u00e9rico representaba o sesenta. En mai\u00fascula serve tam\u00e9n para designar o d\u00e9cimo cuarto canto da Il\u00edada de Homero e en min\u00fascula o d\u00e9cimo cuarto da Odisea."}
{"id": "10526", "revid": "98629", "url": "https://gl.wikipedia.org/wiki?curid=10526", "title": "Ousmane Issoufi Ma\u00efga", "text": "Ousmane Issoufi Ma\u00efga, nado en 1945, foi o primeiro ministro de Mal\u00ed dende o 29 de abril de 2004."}
{"id": "10527", "revid": "25871", "url": "https://gl.wikipedia.org/wiki?curid=10527", "title": "Sgha\u00efr Ould M'Bareck", "text": "Sghair Ould M'Bareck (en \u00e1rabe: \u0627\u0635\u063a\u064a\u0631 \u0648\u0644\u062f \u0645\u0628\u0627\u0631\u0643), nado en 1954, \u00e9 un pol\u00edtico de Mauritania, Primeiro Ministro do seu pa\u00eds dende o 6 de xullo de 2003 ata o 7 de agosto de 2005, logo dun golpe militar."}
{"id": "10528", "revid": "1131", "url": "https://gl.wikipedia.org/wiki?curid=10528", "title": "Paul B\u00e9renger", "text": "Paul Raymond B\u00e9renger, nado en Curepipe o 26 de marzo de 1945, \u00e9 un pol\u00edtico de Mauricio.\nTraxectoria.\nL\u00edder do Movemento Militante Mauriciano, foi Primeiro ministro de Mauricio dende 2003 ata 2005."}
{"id": "10529", "revid": "98629", "url": "https://gl.wikipedia.org/wiki?curid=10529", "title": "Dris Xit\u00fa", "text": "Idris Xit\u00fa (en \u00e1rabe \u0625\u062f\u0631\u064a\u0633 \u062c\u0637\u0648\u200e), alcumado Dris Xit\u00fa, nado o 24 de maio de 1945, foi o primeiro ministro de Marrocos dende o 9 de outubro de 2002 ata 2007."}
{"id": "10530", "revid": "22570", "url": "https://gl.wikipedia.org/wiki?curid=10530", "title": "\u00d3micron", "text": "Nome da d\u00e9cimo quinta letra do alfabeto grego (\u1f42 \u03bc\u03b9\u03ba\u03c1\u03cc\u03bd); equivale ao /o/, o breve. Min\u00fascula \u03bf, mai\u00fascula \u039f. Adoita transcribirse como o. Prov\u00e9n da letra do alfabeto fenicio \"\u2018Ayin\", que representa unha fricativa laringal sonora, da que carece o grego, pod\u00e9ndose, xa que logo, aproveitar o signo para a vogal /o/, dado que o fenicio non notaba as vogais. Como signo num\u00e9rico representaba o setenta. En mai\u00fascula serve tam\u00e9n para designar o d\u00e9cimo quinto canto da \"Il\u00edada\" de Homero e en min\u00fascula o d\u00e9cimo quinto da \"Odisea\"."}
{"id": "10532", "revid": "111586", "url": "https://gl.wikipedia.org/wiki?curid=10532", "title": "Pi (letra)", "text": "Pi \u00e9 o nome da d\u00e9cimo sexta letra do alfabeto grego (\u03c0\u1fd6); equivale ao /p/. Min\u00fascula \u03c0, mai\u00fascula \u03a0. Adoita transcribirse como \"p\". Prov\u00e9n da letra do alfabeto fenicio \"pe\u2019\".\nOutros usos.\nA letra pi est\u00e1 relacionada con n\u00fameros en distintos eidos:"}
{"id": "10533", "revid": "56817", "url": "https://gl.wikipedia.org/wiki?curid=10533", "title": "Rho", "text": "Rho \u00e9 o nome da d\u00e9cimo s\u00e9tima letra do alfabeto grego (\u1fe5\u1ff6); equivale ao /r/. Min\u00fascula \u03c1, mai\u00fascula \u03a1. Adoita transcribirse como \"r\". Prov\u00e9n da letra do alfabeto fenicio \"r\u0113\u0161\". Como signo num\u00e9rico representaba o cen. En mai\u00fascula serve tam\u00e9n para designar o d\u00e9cimo s\u00e9timo canto da Il\u00edada de Homero e en min\u00fascula o d\u00e9cimo s\u00e9timo da Odisea."}
{"id": "10535", "revid": "1131", "url": "https://gl.wikipedia.org/wiki?curid=10535", "title": "Sigma", "text": "Sigma \u00e9 a d\u00e9cimo oitava letra do alfabeto grego (\u03c3\u1fd6\u03b3\u03bc\u03b1); equivale ao /s/. Min\u00fascula \u03c3 ou \u03db, mai\u00fascula \u03a3. A primeira das formas min\u00fasculas \u00fasase en posici\u00f3n inicial ou en medio de palabra e a segunda en posici\u00f3n final. Adoita transcribirse como \"s\". Prov\u00e9n da letra do alfabeto fenicio \"\u0161\u012bn\", que representaba nesa lingua o son /\u0283/. Como signo num\u00e9rico representaba o douscentos. En mai\u00fascula serve tam\u00e9n para designar o d\u00e9cimo oitavo canto da Il\u00edada de Homero e en min\u00fascula o d\u00e9cimo oitavo da Odisea."}
{"id": "10536", "revid": "8354", "url": "https://gl.wikipedia.org/wiki?curid=10536", "title": "Luisa Diogo", "text": "Luisa Dias Diogo, nada o 11 de abril de 1958, \u00e9 a Primeira ministra de Mozambique dende febreiro de 2004.\nTraxectoria.\nAntes de converterse en Primeira Ministra ocupou o cargo de Ministra de Econom\u00eda, at\u00e9 que substitu\u00edu a Pascoal Mocumbi que vi\u00f1a sendo durante nove anos o Primeiro Ministro de Mozambique.\nPertence \u00e1 FRELIMO, partido que gobernou o estado dende a s\u00faa independencia.\nEstudou na Universidade Eduardo Mondlane de Maputo e obtivo, en 1992 ser mestra en econom\u00eda financeira na Universidade de Londres. En 1980, comezou a traballar para o Ministerio de Econom\u00eda de Mozambique, chegando a ser directora dos presupostos en 1989. Traballou tam\u00e9n para o Banco Mundial nas s\u00faas oficinas de Maputo, antes de ser nomeada en 1994, viceministra de finanzas.\nEn setembro de 2005 foi a oradora internacional invitada na Conferencia do Partido Laborista ingl\u00e9s."}
{"id": "10537", "revid": "25871", "url": "https://gl.wikipedia.org/wiki?curid=10537", "title": "Nahas Angula", "text": "Nahas Gideon Angula, nado en 1943, foi Primeiro ministro de Namibia dende o 21 de marzo de 2005 at\u00e9 o 4 de decembro de 2012."}
{"id": "10539", "revid": "22570", "url": "https://gl.wikipedia.org/wiki?curid=10539", "title": "Tau", "text": "Tau \u00e9 a d\u00e9cimo novena letra do alfabeto grego (\u03c4\u03b1\u1fe6); equivale ao /t/. Min\u00fascula \u03c4, mai\u00fascula \u03a4. Adoita transcribirse como \"t\". Prov\u00e9n da letra do alfabeto fenicio \"t\u0101w\" . Como signo num\u00e9rico representaba o trescentos. En mai\u00fascula serve tam\u00e9n para designar o d\u00e9cimo noveno canto da Il\u00edada de Homero e en min\u00fascula o d\u00e9cimo noveno da Odisea."}
{"id": "10541", "revid": "92340", "url": "https://gl.wikipedia.org/wiki?curid=10541", "title": "Hama Amadou", "text": "Hama Amadou, nado en 1950, foi o Primeiro ministro de N\u00edxer dende febreiro de 1995 ata xaneiro de 1996, e de novo dende o 3 de xaneiro de 2000, at\u00e9 o 3 de xu\u00f1o de 2007, cando foi substitu\u00eddo por Seyni Oumarou."}
{"id": "10542", "revid": "23204", "url": "https://gl.wikipedia.org/wiki?curid=10542", "title": "Carlos Ferrero", "text": "Carlos Ferrero Costa, nado en Lima o 7 de febreiro de 1941, \u00e9 un pol\u00edtico peruano.\nFoi primeiro ministro do Per\u00fa entre o 15 de decembro de 2003 e agosto de 2005."}
{"id": "10543", "revid": "109216", "url": "https://gl.wikipedia.org/wiki?curid=10543", "title": "Kosher", "text": "Un alimento kosher \u00e9 un tipo de comida propia do xuda\u00edsmo, que cumpre con certas esixencias desta relixi\u00f3n. As leis do kaxrut (\u05db\u05b7\u05bc\u05e9\u05b0\u05c1\u05e8\u05d5\u05bc\u05ea en hebreo , ka\u0161rut en hebreo est\u00e1ndar) (\"manter o kosher\", dise en hebreo: \u05db\u05b6\u05bc\u05e9\u05b6\u05c1\u05e8 / \u05db\u05b8\u05bc\u05e9\u05b6\u05c1\u05e8; e en hebreo est\u00e1ndar k\u00e9\u0161er / k\u00e1\u0161er) son as leis diet\u00e9ticas do xuda\u00edsmo. A comida de acordo coa lei xud\u00eda denom\u00ednase \"k\u00f3xer\", da palabra hebrea \"kaxer\" (\u05db\u05e9\u05e8), que significa \"axeitado\" (neste caso, para o consumo humano). A comida que non cumpre a lei xud\u00eda ch\u00e1mase \"treifah\" ou \"treif\" (\u05d8\u05e8\u05e4\u05d4) (\"rota\"); o termo orixinalmente refer\u00edase \u00f3s animais que foran mortos despois de seren feridos mortalmente por animais salvaxes e polo tanto non eran aptos para o consumo humano. Entre os sefard\u00eds, as referencias fanse exclusivamente \u00e1 carne non \"k\u00f3xer\".\nAs leis b\u00e1sicas do \"kaxrut\" no libro da Torah est\u00e1n no Lev\u00edtico, os seus detalles est\u00e1n especificados pola lei de tradici\u00f3n oral (a Mixnah e o Talmud) e os rabinos codific\u00e1ronas despois.\nExisten de feito varios niveis de \"kaxrut\", en cuxo derradeiro banzo se esvaece entre medias do comportamento e a mesma comida. Por exemplo, a comida non \"k\u00f3xer\" p\u00f3dese vender \u00f3 p\u00fablico xeral ou usarse para animais dom\u00e9sticos. Por\u00e9n, o leite e a carne non poden mesturarse, mesmo a\u00ednda que o resultado da combinaci\u00f3n se te\u00f1a que tirar, deixar sen vender ou de dar \u00f3s animais.\nTipos de comidas.\nAs comidas son \"kosher\" cando cumpren t\u00f3dolos requirimentos que a lei xud\u00eda lle esixe \u00e1 comida. As causas do incumprimento poden variar dende a presenza de mestura entre leite e carne \u00f3 uso de produtos procedentes de Israel que non estean decimados (recaudo do 10%) convenientemente ou mesmo o uso de utensilios de coci\u00f1a que fosen usados antes con comida non \"kosher\".\nIdentificaci\u00f3n da comida kosher.\nAs comidas adquiribles nas tendas p\u00f3dense identificar coa presenza do s\u00edmbolo gr\u00e1fico chamado \"hechxer\" (de plural \"hechxerim\"), que indica que a comida est\u00e1 garantida como \"kosher\" por unha autoridade rab\u00ednica. Isto pode facerse por un s\u00f3 rabino pero \u00e9 m\u00e1is normal que sexa por unha organizaci\u00f3n.\nO emblema m\u00e1is habitual \u00e9 o da figura . Procede de inscribir un U dentro dunha circunferencia, que simboliza a Uni\u00f3n de Congregaci\u00f3ns Ortodoxas. Por\u00e9n, moitos rabinos e organizaci\u00f3ns, te\u00f1en a s\u00faa propia insignia e hai moitos outros s\u00edmbolos.\nO \"hechxerim\" de certas autoridades \u00e1s veces se considera inv\u00e1lido por parte doutras. Un K s\u00f3 se utiliza de cando en cando como s\u00edmbolo de \"kaxrut\", pero este s\u00edmbolo non ten dereitos de copia (mecanismo que impide a falsificaci\u00f3n doutros s\u00edmbolos), e o \u00fanico que indica que a compa\u00f1\u00eda fabricante o considera \"kosher\".\nOutro xeito de comprobar o \"kaxrut\" dun produto \u00e9 ler a lista de ingredientes: por\u00e9n, moitos observantes do \"kaxrut\" non consideran que abonde, a\u00ednda que o certo \u00e9 que pode identificar obviamente substancias non \"kosher\" presentes na comida.\nOs produtores de comidas e aditivos poden contactar coas autoridades xud\u00edas para validaren o seu produto como \"kosher\". Un comit\u00e9 visitar\u00e1 as s\u00faas instalaci\u00f3ns para inspeccionar os m\u00e9todos de produci\u00f3n e os contidos do produto e as\u00ed expedir un certificados de que todo est\u00e1 en orde.\nPor diferentes motivos, como mudanzas dos procesos produtivos, produtos que antes eran \"kosher\" poden perder a s\u00faa \"hechxer\"; por exemplo, o cambio dun aceite de lubricaci\u00f3n a outro que te\u00f1a sebo. A mi\u00fado, estes cambios vixiaranse por parte do rabino ou organizaci\u00f3n supervisores para garantiren que se use unha nova embalaxe para o novo produto que non induza a pensar en ning\u00fan \"hechxer\" ou \"kaxrut\", pero nalg\u00fans casos as etiquetas co \"hechxer\" poden chegar \u00f3s novos alimentos non \"kosher\". Debido a isto, hai unha din\u00e1mica moi activa na comunidade xud\u00eda para identificar os produtos que son dubidosos, as\u00ed como os produtos que xa son \"kosher\" pero que a\u00ednda non portan o \"hechxer\" na etiqueta. Estas campa\u00f1as mesmo poden destapar as situaci\u00f3ns nas que un \"hechxer\" desautorizado aparece nun produto tanto accidental como deliberadamente.\nRaz\u00f3ns para estas leis diet\u00e9ticas.\nA\u00ednda existe un debate sobre as motivaci\u00f3ns e os significados das leis sobre o \"kaxrut\". A filosof\u00eda xud\u00eda reco\u00f1ece que das 613 leis (\"mitsvot\"), unha boa parte non se poden explicar racionalmente: clasif\u00edcanse como \"chukim\", inclu\u00edndo leis como a do n\u00famero 19, o \"heifer\" vermello (probablemente base do argumento do filme \"O bosque\"). Hai dous puntos de vista respecto a estas leis: un afirma que as leis te\u00f1en raz\u00f3n pero no que a explicaci\u00f3n final do \"mitsvot\" non est\u00e1 \u00f3 alcance da intelixencia humana e a outra perspectiva defenden que estas leis non serven m\u00e1is que para institu\u00edren a disciplina.\nAlg\u00fans estudosos xudaicos soste\u00f1en que estas leis diet\u00e9ticas simplemente deber\u00edan clasificarse como un grupo de leis consideradas irracionais no que respecta a que non hai unha explicaci\u00f3n particular para a s\u00faa existencia. A raz\u00f3n para isto \u00e9 que hai certas regulamentaci\u00f3ns divinas que a mente humana non ten por que ser capaz de entender. Relacionada con isto \u00e9 a idea de que as leis diet\u00e9ticas foron dadas como unha demostraci\u00f3n da autoridade divina e que o home deber\u00eda obedecelas sen buscar ningunha raz\u00f3n (William H. Shea (1988) \"Clean and Unclean Meats\" (\"Alimentos limpos e sucios\"), Biblical Research Institute).\nPor\u00e9n, as autoridades xud\u00edas modernas e m\u00e1is cl\u00e1sicas rexeitan esta perspectiva, e tam\u00e9n os estudosos actuais. Maim\u00f3nides, por exemplo, sost\u00e9n que t\u00f3dalas leis dadas por Deus te\u00f1en unha raz\u00f3n, que \u00e1 humanidade lle est\u00e1 permitido buscarlles as s\u00faas raz\u00f3ns e que deber\u00eda sentirse c\u00f3moda sabendo que existen raz\u00f3ns racionais para t\u00f3dalas leis divinas da Torah, mesmo a\u00ednda se non se sabe con seguridade cales son estes motivos. Para Maim\u00f3nides, a idea de que Deus dea leis sen raz\u00f3n \u00e9 un anatema.\n\"Kosher\" na actualidade.\nAlg\u00fans xudeus que non contemplan t\u00f3dalas esixencias do \"kaxrut\" a\u00ednda as\u00ed cumpren con algunhas das leis: por exemplo, abst\u00e9rense da carne de porco e do marisco. Hainos tam\u00e9n que evitar\u00edan tomar leite con carne sen saberen porqu\u00e9 cumpriren con isto \u00e9 tan estra\u00f1o. Do mesmo xeito hainos que cumpren un certo nivel de \"kaxrut\" na casa mentres que non te\u00f1en ning\u00fan prexu\u00edzo \u00f3 comeren nun restaurante non \"kosher\".\nExtrapolaci\u00f3n ling\u00fc\u00edstica.\nEn ingl\u00e9s, o termo \"kosher\" empr\u00e9gase frecuentemente cun significado metaf\u00f3rico para dicir \"aceptable\" ou \"aprobado\", que \u00e9 o significado denotativo ou convencional en hebreo. Tam\u00e9n \u00e9 parte dalg\u00fans nomes de produtos com\u00fans: por exemplo, o sal \"kosher\" (tecnicamente \"sal [que cumpre con] kaxer\" \u00e9 unha forma de sal que ten cristais de facetas ou lados irregulares, facendo que sexa ideal para preparar carne consonte a lei \"kaxrut\", debido a que a alta \u00e1rea superficial dos cristais absorba o sangue con m\u00e1is eficacia. As\u00ed mesmo, o cogombro \"kosher\" \u00e9 un tipo especial de cogombro orixinario de tendas europeas orientais de ultramarinos especiais (delicatessen) cun sabor espec\u00edfico.\nAs leis de protecci\u00f3n do consumidor en moitos sitios prohiben o uso do termo \"k\u00f3xer\" ag\u00e1s que se demostre que segue as leis diet\u00e9ticas xud\u00edas, pero a definici\u00f3n var\u00eda segundo as diferentes xurisdici\u00f3ns e situaci\u00f3ns. Por exemplo, nalg\u00fans lugares a lei obriga a que un rabino certifique o \"kasrut\" mentres que noutros abonda con que o fabricante o crea. Moitos produtos embalados coa etiqueta de \"k\u00f3xer\" ter\u00edan que ter certa certificaci\u00f3n de confianza coas leis xud\u00edas, pero son os individuos os que deben definir o nivel que \u00e9 axeitado para si mesmos."}
{"id": "10544", "revid": "25871", "url": "https://gl.wikipedia.org/wiki?curid=10544", "title": "Abdallah ibn Khalifah Al Thani", "text": "Abdullah ibn Khalifah Al Thani, nado en 1959, foi o primeiro ministro de Qatar dende o 29 de outubro de 1996 ata o 3 de abril de 2007. Foi substitu\u00eddo no cargo por Hamad bin Jassem bin Jabr Al Thani."}
{"id": "10546", "revid": "22570", "url": "https://gl.wikipedia.org/wiki?curid=10546", "title": "\u00cdpsilon", "text": "Ipsilon \u00e9 o nome da vix\u00e9sima letra do alfabeto grego (\u1f56\u03c8\u03b9\u03bb\u03cc\u03bd); equivale ao /y/, son que aparece no u do franc\u00e9s \"tu\" ou no \u00fc do alem\u00e1n \"m\u00fcde\". Min\u00fascula \u03c5, mai\u00fascula \u03a5. Adoita transcribirse como \"i\". Prov\u00e9n da letra do alfabeto fenicio \"w\u0101w\". Como signo num\u00e9rico representaba o catrocentos. En mai\u00fascula serve tam\u00e9n para designar o vix\u00e9simo canto da Il\u00edada de Homero e en min\u00fascula o vix\u00e9simo da Odisea."}
{"id": "10548", "revid": "22570", "url": "https://gl.wikipedia.org/wiki?curid=10548", "title": "Fi", "text": "Fi \u00e9 o nome da vix\u00e9simo primeira letra do alfabeto grego (\u03c6\u1fd6); equivale ao /f/, anteriormente ti\u00f1a o valor de /ph/, oclusiva labial xorda aspirada. Min\u00fascula \u03c6, mai\u00fascula \u03a6. Adoita transcribirse como \"f\". Como signo num\u00e9rico representaba o qui\u00f1entos. En mai\u00fascula serve tam\u00e9n para designar o vix\u00e9simo primeiro canto da Il\u00edada de Homero e en min\u00fascula o vix\u00e9simo primeiro da Odisea."}
{"id": "10549", "revid": "5710520", "url": "https://gl.wikipedia.org/wiki?curid=10549", "title": "Khi", "text": "Khi \u00e9 a vix\u00e9simo segunda letra do alfabeto grego (\u03c7\u1fd6); equivale ao /x/ ou ao /\u03c7/, o son do \"iota\" do castel\u00e1n; anteriormente ti\u00f1a o valor de /k\u02b0/, oclusiva velar xorda aspirada. Min\u00fascula \u03c7, mai\u00fascula \u03a7. Adoita transcribirse como \"c\" ou \"qu\". Como signo num\u00e9rico representaba o seiscentos. En mai\u00fascula serve tam\u00e9n para designar o vix\u00e9simo segundo canto da Il\u00edada de Homero e en min\u00fascula o vix\u00e9simo segundo da Odisea."}
{"id": "10550", "revid": "56817", "url": "https://gl.wikipedia.org/wiki?curid=10550", "title": "Psi", "text": "Psi \u00e9 o nome da vix\u00e9simo terceira letra do alfabeto grego (\u03c8\u1fd6); equivale ao /ps/. Min\u00fascula \u03c8, mai\u00fascula \u03a8. Adoita transcribirse como \"ps\". Como signo num\u00e9rico representaba o setecentos.\nEn mai\u00fascula serve tam\u00e9n para designar o vix\u00e9simo terceiro canto da Il\u00edada de Homero e en min\u00fascula o vix\u00e9simo terceiro da Odisea.\n\"Psi\" \u00e9 tam\u00e9n a abreviatura do monosac\u00e1rido psicosa."}
{"id": "10551", "revid": "56817", "url": "https://gl.wikipedia.org/wiki?curid=10551", "title": "Omega", "text": "Omega \u00e9 a vix\u00e9simo cuarta letra do alfabeto grego (\u1f66 \u03bc\u03ad\u03b3\u03b1); equivale ao /o:/, \"o\" longo aberto, pois o pechado era representado como \u03bf\u03c5, que logo pasou a ter o valor de /u/. Min\u00fascula \u03c9, mai\u00fascula \u03a9. Adoita transcribirse como \"o\". Como signo num\u00e9rico representaba o oitocentos. En mai\u00fascula serve tam\u00e9n para designar o vix\u00e9simo cuarto canto da Il\u00edada de Homero e en min\u00fascula o vix\u00e9simo cuarto da Odisea."}
{"id": "10553", "revid": "22570", "url": "https://gl.wikipedia.org/wiki?curid=10553", "title": "Qoppa", "text": "Qoppa \u00e9 o nome dunha antiga letra do alfabeto grego, non pertencente ao alfabeto cl\u00e1sico, que ti\u00f1a o valor fon\u00e9tico de /k/ ante /o/ ou /u /. Adoita transcribirse como \"q\". Prov\u00e9n da letra do alfabeto fenicio \"q\u014df\". Como signo num\u00e9rico representaba o oitocentos."}
{"id": "10554", "revid": "1314032", "url": "https://gl.wikipedia.org/wiki?curid=10554", "title": "San (letra)", "text": ""}
{"id": "10555", "revid": "624", "url": "https://gl.wikipedia.org/wiki?curid=10555", "title": "Sampi", "text": "Nome dunha antiga letra do alfabeto grego, non pertencente ao alfabeto cl\u00e1sico. Como signo num\u00e9rico representaba o novecentos."}
{"id": "10556", "revid": "47401", "url": "https://gl.wikipedia.org/wiki?curid=10556", "title": "Bernard Makuza", "text": "Bernard Makuza, nado en Butare o 30 de setembro de 1961, foi primeiro ministro de Ruanda dende o 8 de marzo de 2000 at\u00e9 o 6 de outubro de 2011.\nTraxectoria.\nDe etnia hutu, Makuza era membro do Movemento Democr\u00e1tico Republicano cando foi acusado de promover o xenocidio no pa\u00eds. Deixou de ser membro do partido antes de converterse en Primeiro Ministro, declar\u00e1ndose independente.\nPreviamente ao seu nomeamento como primeiro ministro, foi embaixador en Burundi e en Alema\u00f1a. Foi nomeado polo presidente Pasteur Bizimungu despois da destituci\u00f3n do antigo xefe de goberno Pierre-C\u00e9lestin Rwigema, que fora duramente criticado pola prensa ruandesa e outros parlamentarios. Na \u00faltima reorganizaci\u00f3n ministerial realizada polo presidente Paul Kagame, en marzo de 2008, Makuza foi confirmado no cargo. En outubo de 2011 foi substitu\u00eddo no seu cargo por Pierre Habumuremyi."}
{"id": "10558", "revid": "25871", "url": "https://gl.wikipedia.org/wiki?curid=10558", "title": "Dami\u00e3o Vaz d'Almeida", "text": "Dami\u00e3o Vaz d'Almeida, nado o 28 de abril de 1951, \u00e9 un pol\u00edtico de San Tom\u00e9 e Pr\u00edncipe, militante do Movemento de Liberaci\u00f3n de San Tom\u00e9 e Pr\u00edncipe. Foi elixido Primeiro Ministro do seu pa\u00eds o 18 de setembro de 2004."}
{"id": "10559", "revid": "1060", "url": "https://gl.wikipedia.org/wiki?curid=10559", "title": "Lingua espa\u00f1ola", "text": ""}
{"id": "10563", "revid": "1167", "url": "https://gl.wikipedia.org/wiki?curid=10563", "title": "1794", "text": "Outros.\nHistoria ano a ano"}
{"id": "10564", "revid": "98629", "url": "https://gl.wikipedia.org/wiki?curid=10564", "title": "1795", "text": "Outros.\nHistoria ano a ano"}
{"id": "10565", "revid": "56817", "url": "https://gl.wikipedia.org/wiki?curid=10565", "title": "1796", "text": "Outros.\nHistoria ano a ano"}
{"id": "10566", "revid": "1167", "url": "https://gl.wikipedia.org/wiki?curid=10566", "title": "1797", "text": "Outros.\nHistoria ano a ano"}
{"id": "10567", "revid": "1167", "url": "https://gl.wikipedia.org/wiki?curid=10567", "title": "1798", "text": "Outros.\nHistoria ano a ano"}
{"id": "10568", "revid": "5312", "url": "https://gl.wikipedia.org/wiki?curid=10568", "title": "1799", "text": "1799 (MDCCXCIX) foi un ano com\u00fan comezado en martes segundo o calendario gregoriano.\nOutros.\nHistoria ano a ano"}
{"id": "10572", "revid": "1131", "url": "https://gl.wikipedia.org/wiki?curid=10572", "title": "R\u00edo T\u00e1moga", "text": "O r\u00edo T\u00e1moga, no seu comezo chamado Santa Baia, \u00e9 un afluente do r\u00edo Mi\u00f1o que discorre pola provincia de Lugo.\nLocalizaci\u00f3n e caracter\u00edsticas.\nNace na serra do Xistral, transcorre polos concellos chairegos de Abad\u00edn e Cospeito, onde co seu afluente, o r\u00edo Guisande, enche a lagoa de Cospeito, unha das zonas h\u00famidas m\u00e1is importantes de Galicia. Na s\u00faa xuntanza co r\u00edo Mi\u00f1o, xunto \u00e1 parroquia de San Xiao de T\u00e1moga, forma a insua de San Roque, no punto onde limitan os concellos de Begonte, Outeiro de Rei e Cospeito. A \u00e1rea da s\u00faa bac\u00eda \u00e9 de 233\u00a0km\u00b2.\nEtimolox\u00eda.\nO nome do r\u00edo \u00e9 prerromano, dunha ra\u00edz indoeuropea \"*tam-\" 'de cor escura', que aparece noutros hidr\u00f3nimos galegos: Tambre, Tamuxe, T\u00e1mega, e tam\u00e9n noutros pa\u00edses europeos, baste lembrar o brit\u00e1nico T\u00e1mese, en ingl\u00e9s \"Thames\".\nNotas.\n[[Categor\u00eda:R\u00edos da provincia de Lugo]]\n[[Categor\u00eda:Afluentes do Mi\u00f1o]]\n[[Categor\u00eda:Top\u00f3nimos de r\u00edos galegos con etimolox\u00eda]]"}
{"id": "10574", "revid": "89787", "url": "https://gl.wikipedia.org/wiki?curid=10574", "title": "Werder Bremen", "text": "O Sportverein Werder Bremen von 1899 e. V., co\u00f1ecido como Werder Bremen \u00e9 un club de f\u00fatbol xermano da cidade de Bremen, na zona noroeste do estado do mesmo nome. Foi fundado en 1899 coma o \"FV Werder\" por un grupo de dezaseis estudantes.\nHistoria.\nNos seus comezos, o club obtivo bastantes \u00e9xitos, ga\u00f1ando un bo feixe de campionatos locais. Foron o primeiro equipo en cobrarlles \u00f3s espectadores por acudir aos encontros e tam\u00e9n os primeiros en vaiar o seu campo. \u00c9 no ano 1920 cando adoptan o nome actual \"SV Werder Bremen\". Pouco despois, en 1922 conv\u00e9rtense no primeiro equipo de Alema\u00f1a en contratar un adestrador profesional.\nComa outras organizaci\u00f3ns de Alema\u00f1a, o club disolveuse por orde das forzas de ocupaci\u00f3n aliadas despois da segunda guerra mundial. Puideron reconstitu\u00edlo a finais de 1945 coma \"Gymnastics and Sport Club Werder of 1945\", que axi\u00f1a trocou \"Sport Club Green White of 1899\". Por fin, a comezos de 1946 puideron reclama-lo nome \"SV Werder\". Neses intres \u00f3s xogadores profesionais non se lles permit\u00eda xogar en Alema\u00f1a.\nEntre of remate da Guerra e a formaci\u00f3n da Bundesliga en 1963 o club era reco\u00f1ecido coma o segundo m\u00e1is importante do norte, tralo Hamburger SV. En 1961 ga\u00f1aron o seu primeiro t\u00edtulo da Copa de Alema\u00f1a. As\u00ed, conseguiron unha praza na primeira divisi\u00f3n da Bundesliga cando esta se formou, e ao ano seguinte xa ga\u00f1aran o t\u00edtulo de liga.\nOs anos 70 foi unha \u00e9poca de vacas fracas para o club que culminou co descenso na tempada 1980-81. Non tardar\u00edan en volver \u00e1 divisi\u00f3n de honra.\nA escuadra recuperar\u00edase baixo a direcci\u00f3n do adestrador Otto Rehhagel, que levou ao club o recupera-lo seu lugar coma un dos mellores clubs alem\u00e1ns: Foron campi\u00f3ns de liga en 1988 e 1993, subcampi\u00f3ns en 1983, 1985, 1986 e 1995; na Copa foron campi\u00f3ns en 1991 e 1994 e subcampi\u00f3ns 1989 e 1990. En Europa fix\u00e9ronse coa Recopa de Europa de F\u00fatbol en 1992. En 1995 Rehhagel abandona o club tras unha impresionante traxectoria chea de \u00e9xitos.\nA\u00ednda que a marcha do t\u00e9cnico sup\u00faxolle ao club unha perda considerable, a escuadra seguiu a estar na parte alta da t\u00e1boa. Ga\u00f1aron a Copa en 1999 e quedaron subcampi\u00f3ns no 2000. No ano 2004 fixeron un \"dobrete\" ao ga\u00f1a-la liga amais da Copa.\nNestes \u00faltimos anos \u00e9 un habitual da Liga de Campi\u00f3ns.\nClub Culture.\nO \"Werder Bremen\" ten unha grande amizade co \"Rot-Weiss Essen\", club que agora milita na 2\u00aa divisi\u00f3n. Por outra banda, ocorre todo o contrario co \"Bayern Munich\", co que mante\u00f1en unha forte rivalidade dende hai moitos anos. Nos \u00faltimos tempos tam\u00e9n hai un forte rexeitamento ao \"FC Schalke 04\", debido \u00e1 s\u00faa pol\u00edtica de levarse a alg\u00fans dos mellores xogadores do Werder fac\u00e9ndolles lucrativos contratos: Ailton, Mladen Krstajic, Frank Rost, Oliver Reck, e Fabian Ernst.\nXogadores.\nCadro actual.\n\"Actualizado a 31 de xaneiro de 2020.\""}
{"id": "10575", "revid": "1688", "url": "https://gl.wikipedia.org/wiki?curid=10575", "title": "Hertha de Berlin", "text": ""}
{"id": "10576", "revid": "56817", "url": "https://gl.wikipedia.org/wiki?curid=10576", "title": "Psil\u00f3tico", "text": "Psil\u00f3tico pode referirse a:"}
{"id": "10577", "revid": "23204", "url": "https://gl.wikipedia.org/wiki?curid=10577", "title": "Psilose", "text": "Fen\u00f3meno fon\u00e9tico consistente na desaparici\u00f3n de fonemas aspirados previamente existentes; as\u00ed no grego antigo unha serie de dialectos, como o x\u00f3nico ou o l\u00e9sbico, presentaba formas sen aspiraci\u00f3n fronte \u00e1s correspondentes dos demais dialectos."}
{"id": "10579", "revid": "1131", "url": "https://gl.wikipedia.org/wiki?curid=10579", "title": "Estranxeirismo", "text": "Un estranxeirismo \u00e9 aquela palabra que existe nun idioma e que procede doutro. segundo o grao de adaptaci\u00f3n do lexema dentro da lingua de destino, adoitan dividirse en pr\u00e9stamos e calcos. Esta adaptaci\u00f3n \u00e1 lingua final pode facerse mediante unha modificaci\u00f3n da estrutura fon\u00e9tica, escrita ou mesmo sem\u00e1ntica.\nOs estranxeirismos est\u00e1n presentes en t\u00f3dalas linguas e consid\u00e9ranse normais e mesmo necesarios para a s\u00faa obrigada evoluci\u00f3n. O m\u00e1is habitual \u00e9 que se utilicen para denominar novos elementos, t\u00e9cnicas, conceptos que non exist\u00edan anteriormente. Consid\u00e9ranse innecesarios cando pretenden suplantar outra verba patrimonial preexistente. Outra estratexia para evitar o uso dun estranxeirismo innecesario \u00e9 a recuperaci\u00f3n l\u00e9xica dunha palabra cun uso tradicional moi semellante pero nun contexto distinto (v. zorra ou lamia).\nLingua galega.\nEn galego, os principais estranxeirismos son dos seguintes tipos:\nExiste unha certa variaci\u00f3n da influencia e da orixe dos estranxeirismos en funci\u00f3n da \u00e9poca e da lingua de destino. No caso do galego, os galicismos entraron sobre todo co esplendor da cultura gala e trala guerra civil espa\u00f1ola debido \u00f3 simbolismo de liberdade de Francia durante a represi\u00f3n franquista, os castelanismos durante todo o s\u00e9culo XX e os anglicismos dende os \u00faltimos vinte ou dez anos deste s\u00e9culo ata a actualidade. Canto \u00f3s xermanismos e arabismos, levan tanto tempo instalados na lingua que xa case ningu\u00e9n os considera estranxeirismos. Pensar que un lexema pode ser un xenismo tam\u00e9n pode ter connotaci\u00f3ns subxectivas e os distintos individuos poden ter opini\u00f3ns diferentes."}
{"id": "10580", "revid": "197", "url": "https://gl.wikipedia.org/wiki?curid=10580", "title": "Portuguesismo", "text": ""}
{"id": "10582", "revid": "23204", "url": "https://gl.wikipedia.org/wiki?curid=10582", "title": "Macky Sall", "text": "Macky Sall, nado en Fatick o 11 de decembro de 1961, \u00e9 un pol\u00edtico senegal\u00e9s que \u00e9 presidente do pa\u00eds desde o 2 de abril de 2012. Con anterioridade, fora primeiro ministro do Senegal dende o 21 de abril de 2004 at\u00e9 a s\u00faa dimisi\u00f3n o 19 de xu\u00f1o de 2007, e pasou a formar parte da oposici\u00f3n."}
{"id": "10583", "revid": "7596", "url": "https://gl.wikipedia.org/wiki?curid=10583", "title": "Arabismo", "text": "Un arabismo \u00e9 un voc\u00e1bulo procedente da lingua \u00e1rabe presente noutra lingua. En galego os arabismos proceden sobre todo da \u00e9poca da dominaci\u00f3n musulm\u00e1 da Pen\u00ednsula Ib\u00e9rica.\nArabismos en galego.\nToponimia.\nPodemos encontrar top\u00f3nimos \u00e1rabes en Galicia, pero o seu tipo \u00e9 tan mon\u00f3tono que se pode deducir facilmente que proceden da lingua com\u00fan. Entre os exemplos c\u00f3mpre destacar:\nEtimolox\u00eda do l\u00e9xico com\u00fan.\nDebido \u00e1 superioridade cultural, cient\u00edfica e t\u00e9cnica dos \u00e1rabes, moitos empr\u00e9stimos entraron no l\u00e9xico com\u00fan, pero loxicamente menos na zona norte onde houbo menor influencia (por exemplo onde se usa a verba \"soro\") que no sur da Pen\u00ednsula Ib\u00e9rica onde os \u00e1rabes estiveron presentes e influ\u00edndo m\u00e1is tempo (onde \"soro\" se substit\u00fae por \"almece\").\nXa que logo, \u00e9 dif\u00edcil saber se un arabismo chegou por contacto directo ou a trav\u00e9s doutras linguas hisp\u00e1nicas: unha proba disto \u00e9 que case non existen arabismos exclusivos do galego, que non aparezan noutras linguas da pen\u00ednsula. A \u00fanica excepci\u00f3n parece ser \"alferga\" (\"dedal\"), que s\u00f3 perviviu en galego e no norte de \u00c1frica.\nNos arabismos pode distinguirse a \u00e9poca de entrada comparando os \u00e9timos coas evoluci\u00f3ns postuladas pola historia da lingua do galego, portugu\u00e9s e castel\u00e1n:\nSem\u00e1ntica.\nA maior parte do l\u00e9xico \u00e1rabe corresp\u00f3ndese a alg\u00fan destes campos sem\u00e1nticos en concreto:\n\u00c9 moi variada a tem\u00e1tica desta clasificaci\u00f3n, debido ao enorme poder cultural dos seguidores do Cor\u00e1n, pero en galego d\u00e9bese m\u00e1is ben a un clima que a un contacto directo. Inda as\u00ed, e al\u00e9n destes empr\u00e9stimos substantivos, chegaron a deixar no galego un adxectivo como \"azul\", unha preposici\u00f3n de alto rendemento como \"ata\" e unha interxecci\u00f3n como \"oxal\u00e1\" (procedente de \"wa sa al-lah\", \"e queira Deus\"). Mesmo unha palabra chegou a un refr\u00e1n ben asentado na lingua: \"Non est\u00e1 o\" alcac\u00e9n \"para gaitas\". Outro exemplo pode ser \"algarab\u00eda\" ou \"algarada\", nome que os cristi\u00e1ns lles daban \u00e1s xuntanzas de musulm\u00e1ns e que, debido a que non entend\u00edan o que falaban, procede do propio autoglot\u00f3nimo \u00e1rabe: \"al\u2013garabii\".\nFon\u00e9tica.\nNormalmente os termos incorpor\u00e1banse aglutinando o artigo \"al-\" debido \u00e1 s\u00faa pouca transparencia sem\u00e1ntica e creando construci\u00f3ns pleon\u00e1sticas ao longo do tempo. Algunhas destas uni\u00f3ns do artigo co substantivo formaron am\u00e1lgamas debido \u00e1 propia fon\u00e9tica \u00e1rabe que por sandhi une o final do artigo co principio do substantivo (xeminando este) cando comeza por certas consoantes (chamadas lunares en \u00e1rabe):"}
{"id": "10585", "revid": "624", "url": "https://gl.wikipedia.org/wiki?curid=10585", "title": "Ali Muhammad Ghedi", "text": "Ali Muhammad Ghedi, nado en 1952, foi Primeiro ministro de Somalia dende o 3 de novembro de 2004 ata o 29 de outubro de 2007. Pertence ao clan Hawiye.\nTraxectoria.\nAli Mohammed Ghedi \u00e9 un cirurxi\u00e1n veterinario e un funcionario da Uni\u00f3n Africana; era relativamente desco\u00f1ecido en c\u00edrculos pol\u00edticos cando o designaron como primeiro ministro de Somalia en novembro de 2004. Prometeu formar un goberno inclusivo, e esforzarse para a reconciliaci\u00f3n entre os se\u00f1ores da guerra de Mogadishu. Ghedi non estaba ligado a ning\u00fan dos grupos armados de Somalia durante a guerra.\nSucedeuno no cargo Salim Aliyow Ibrow."}
{"id": "10586", "revid": "98629", "url": "https://gl.wikipedia.org/wiki?curid=10586", "title": "Themba Dlamini", "text": "Absalom Themba Dlamini, nado en 1950, foi primeiro ministro de Eswatini dende o 26 de novembro de 2003 ata 2008. Sucedeuno Bekhi Dlamini."}
{"id": "10587", "revid": "92340", "url": "https://gl.wikipedia.org/wiki?curid=10587", "title": "Muhamad Naxi al-Utri", "text": "Muhamad Naxi al-Utri (en , \"(Mu\u1e25ammad N\u0101j\u012b al-`U\u1e6dr\u012b)\"), nado en 1944. Primeiro ministro de Siria dende o 10 de setembro de 2003."}
{"id": "10588", "revid": "25871", "url": "https://gl.wikipedia.org/wiki?curid=10588", "title": "Frederick Sumaye", "text": "Frederick Tluway Sumaye, nado en Arusha o 29 de maio de 1950, \u00e9 un pol\u00edtico de Tanzania, Primeiro Ministro do seu pa\u00eds entre 1995 e 2005."}
{"id": "10590", "revid": "174", "url": "https://gl.wikipedia.org/wiki?curid=10590", "title": "NATO", "text": ""}
{"id": "10592", "revid": "45576", "url": "https://gl.wikipedia.org/wiki?curid=10592", "title": "Escrita", "text": "Escrita ou escritura \u00e9 o sistema de representaci\u00f3n secundaria da lingua sobre material f\u00edsico, ben sexa papel, pedra, madeira, arxila ou calquera outro material.\nComposici\u00f3n e caracter\u00edsticas.\nOs sistemas de escrita poden ser de varios tipos en funci\u00f3n do n\u00famero de fonemas que representan cada s\u00edmbolo:\nAs filosof\u00edas nas que se basan as escollas gr\u00e1ficas nos sistemas de escrita poden ser:\nsegundo respecten \u00e1 pronuncia ou a tradici\u00f3n escrita anterior. As d\u00faas perspectivas vanse diferenciando co tempo, pois o establecemento e mantemento da norma escrita muda a unha velocidade menor c\u00f3 da pronuncia. Por exemplo, o ingl\u00e9s de agora escr\u00edbese como se pronunciaba hai varios s\u00e9culos (por iso non hai unha correlaci\u00f3n).\nHistoria.\nA aparici\u00f3n da escrita.\nA escrita apareceu por vez primeira en Sumeria, na Mesopotamia; dous ou tres s\u00e9culos m\u00e1is tarde, e de maneira independente, apareceu no Exipto. Desde Mesopotamia, a t\u00e9cnica estendeuse ao reino veci\u00f1o de Elam e, desde este, pasou ao val do Indo a mediados do III milenio a.C. Na China, os primeiros textos apareceron, tam\u00e9n de maneira independente, a mediados do II milenio.\nEn todos os casos, tanto a estrutura interna como a evoluci\u00f3n da tecnolox\u00eda asociada son moi semellantes:\nEn primeiro lugar \u00fasanse signos que representan esquematicamente obxectos (pictogramas) e estes p\u00e1sanse a ler como palabras, convert\u00e9ndose as\u00ed en logogramas. Ademais, os logogramas adquiren unha lectura alternativa como entidades f\u00f3nicas sen significado sem\u00e1ntico intr\u00ednseco (silabogramas).\nOs medios inmediatamente anteriores \u00e1 escrita consistiron no que o arque\u00f3logos denominan \"bulas\", pequenas bolas de arxila marcadas por fora con selos cil\u00edndricos e con fichas, tam\u00e9n de arxila, no interior. Estas fichas te\u00f1en formas diferentes e probabelmente representan unhas numerais (1, 10 ou 60) e outras bens t\u00edpicos da cultura mesopot\u00e1mica, como cabezas de gando ou recipientes. \u00c1s veces, as bulas tam\u00e9n levan impresas no exterior marcas que coinciden coa forma e n\u00famero de fichas do interior. Us\u00e1ronse entre os anos 5000 e 4000 a. de C. en Uruk, Susa e o curso medio do \u00c9ufrates. Suponse que o vendedor ou subministrador enviaba a mercador\u00eda e asegur\u00e1base de que chegaba intacta, na mesma cantidade en que fora expedida, fac\u00e9ndoa acompa\u00f1ar destas bulas. Moitas delas atop\u00e1ronse sen rachar, o que indica que se confiaba na integridade da mensaxe transmitida.\nComezouse ent\u00f3n a prescindir das fichas e a gravar sempre os sinos e se selase o documento, co cal as novas \"tabelas\" perd\u00edan tama\u00f1o e ga\u00f1aban en estabilidade, o que facilitaba o seu manexo e arquivo.\nEstas mensaxes, consistentes exclusivamente en numerais e dese\u00f1os esquem\u00e1ticos de obxectos, pod\u00edan ser interpretados por falantes de diferentes linguas. Ao non faceren referencia a palabras, sen\u00f3n a feitos e procesos extraling\u00fc\u00edsticos, non se poden considerar escrita en sentido estrito.\nArredor do ano -3300, os pictogramas pasaron a representar palabras dunha lingua viva, o sumerio, torn\u00e1ndose en logogramas. Nesta \u00e9poca us\u00e1banse preto de dous mil signos ling\u00fc\u00edsticos.\nO paso seguinte deuse ao abstraer o son puro dun signo prescindindo do contido sem\u00e1ntico da figura. O sumerio era unha lingua eminentemente monosil\u00e1bica, co que se obtivo un repertorio extenso de s\u00edlabas puras, ou \"silabogramas\". Estes signos pod\u00edanse ler como representaci\u00f3n de obxectos ou ben para representar palabras dificilmente represent\u00e1beis mediante logogramas, como os nomes abstractos e verbos de dif\u00edcil representaci\u00f3n. Cos silabogramas resultaban m\u00e1is dif\u00edciles de memorizar, pero eran m\u00e1is flex\u00edbeis \u00e1 hora de codificar a linguaxe, o que favoreceu que se reducise o seu n\u00famero. Na \u00e9poca de Gamdat Nasr (arredor do ano -3000), us\u00e1base xa o mesmo conxunto de signos de maneira uniforme en todo o sur da Babilonia.\nSe nun principio a escrita acompa\u00f1aba exclusivamente a cultura oral e se reduc\u00eda a mensaxes simples que anotaban unicamente os datos esenciais dun proceso, cos silabogramas foi pos\u00edbel escribir textos moito m\u00e1is complexos, como himnos, proverbios e conxuros m\u00e1xicos. En volta do -2300, xa se plasmaban co mesmo repertorio de signos os matices morfol\u00f3xicos e sint\u00e1cticos de tres linguas diferentes, o siro-ebla\u00edta, o sumerio e o acadio antigo.\nA escrita cuneiforme foi un desenvolvemento forzado pola utilizaci\u00f3n dun punz\u00f3n de cana ou de folla de cana sobre as tabelas de arxila. Estas representaci\u00f3ns adoptaban a forma de li\u00f1as rectas e difund\u00edronse moi rapidamente. Os documentos importantes \u00edan sempre autentificados por medio dun ou varios selos.\nParticularidades do sistema ortogr\u00e1fico galego.\nA base normativa da lingua galega \u00e9 principalmente etimol\u00f3xica, As\u00ed, respecta por exemplo o uso do \"v\" e do \"b\" en funci\u00f3n da escrita latina. Esta filosof\u00eda ortogr\u00e1fica, habitual nas linguas rom\u00e1nicas, sobre todo da contorna (ag\u00e1s por exemplo no aragon\u00e9s ou no italiano), produce certas incoherencias ao respecto da pronuncia, como por exemplo:\nEstas mesmas normas inc\u00famprense (por exemplo, non se escribe \"Hespa\u00f1a\" ou \"Xoh\u00e1n\" inda que a etimolox\u00eda as\u00ed o obrigar\u00eda) ou \u00e1s veces son escuras (non se co\u00f1ece con seguridade a etimolox\u00eda de todo o l\u00e9xico galego)"}
{"id": "10606", "revid": "132", "url": "https://gl.wikipedia.org/wiki?curid=10606", "title": "Castro do Rei", "text": ""}
{"id": "10614", "revid": "66060", "url": "https://gl.wikipedia.org/wiki?curid=10614", "title": "Cantigas de Santa Mar\u00eda", "text": "As Cantigas de Santa Mar\u00eda son un conxunto de catrocentas vinte e sete composici\u00f3ns en galego-portugu\u00e9s, que no s\u00e9culo XIII era a lingua fundamental da l\u00edrica culta en Castela. At\u00f3panse repartidas en catro manuscritos, un deles na Biblioteca Nacional en Madrid (c\u00f3dice To, por Toledo), dous en San Lorenzo de El Escorial (c\u00f3dices E e T) e o cuarto en Florencia (c\u00f3dice F). A colecci\u00f3n mariana data de entre os anos 1270 e 1283. A obra conxuga o marioloxio, \u00e9 dicir, o devezo de configurar unha aut\u00e9ntica compilaci\u00f3n dos milagres marianos, coa proxecci\u00f3n pol\u00edtico-cultural. O rei procurou tanto o car\u00e1cter enciclop\u00e9dico da s\u00faa obra como que esta se convertese nun traballo de referencia en todo o espazo peninsular e m\u00e1is al\u00f3 dos l\u00edmites deste, adquirindo, deste xeito, un prestixio internacional.\nAutor\u00eda.\nA cuesti\u00f3n da autor\u00eda non est\u00e1 resolta a\u00ednda. Existen d\u00fabidas sobre a autor\u00eda directa de Afonso X o Sabio (1221-1284), rei dende 1252, pero ningu\u00e9n dubida da s\u00faa participaci\u00f3n directa como compositor en bastantes delas. W. Mettmann, autor dunha edici\u00f3n cr\u00edtica dos textos das cantigas, cre que ao poeta e trobador galego Airas Nunes se poden atribu\u00edr moitas delas. Para un gran n\u00famero de expertos, o rei, se ben pode ser o autor directo dunha certa cantidade de textos, operar\u00eda no conxunto da obra ao xeito dun arquitecto, director de todo o traballo. Por\u00e9n, outros analistas consideran que Afonso X ben puido levar adiante el s\u00f3 todo o labor de composici\u00f3n, o que non descarta a presenza dun amplo grupo de colaboradores que reunisen materiais para o monarca. En todo caso, e dado que \u00e9 vis\u00edbel nun bo n\u00famero destas composici\u00f3ns \u2014Jes\u00fas Montoya, Xos\u00e9 Ram\u00f3n Pena...\u2014 un af\u00e1n propagand\u00edstico por parte de Afonso X, a participaci\u00f3n do monarca tivo que ser sempre moi activa.\nFontes.\nAfonso X botou man de todo tipo de materiais para a elaboraci\u00f3n do seu proxecto enciclop\u00e9dico sobre o mundo mariano, dos que cabe destacar un amplo conxunto de lendas e tradici\u00f3ns (mariais latinos medievais, colecci\u00f3ns marianas en linguas romances, colecci\u00f3ns de santuarios peninsulares a mais colecci\u00f3ns locais estranxeiras). A todos eles xuntou a\u00ednda o rei cantigas autobiogr\u00e1ficas que incl\u00faen lembranzas de infancia e vivencias persoais, dentro da mesma intenci\u00f3n compilatoria do conxunto.\nC\u00f3dices.\nAs \"Cantigas de Santa Mar\u00eda\" est\u00e1n recollidas en catro c\u00f3dices, que expo\u00f1emos a seguir:\nClasificaci\u00f3n.\nA obra est\u00e1 constitu\u00edda por 420 cantos, onde 320 referidos aos milagres da Virxe Mar\u00eda e diversos santuarios europeos. S\u00e9guenlles 43 canci\u00f3ns l\u00edricas de loor \u00e1 Virxe, 12 conmemoraci\u00f3ns de festas marianas e 5 de festas de Noso Se\u00f1or. O conxunto pos\u00fae un pr\u00f3logo e mais un ep\u00edlogo escritos en verso polo propio Afonso X.\nCantigas narrativas.\nO primeiro apartado f\u00f3rmano as \"cantigas da nosa Se\u00f1ora\", cantigas narrativas con loanzas \u00e1 Virxe Santa Mar\u00eda e que son un verdadeiro compendio de historias, milagres, xogos etc. relacionados coa Virxe, ben sexa pola s\u00faa intervenci\u00f3n directa ou polos amores m\u00edsticos que a s\u00faa figura xera nas almas piadosas. Tan s\u00f3 a participaci\u00f3n milagreira da Virxe consegue resolver satisfactoriamente a conxuntura, polo que a cantiga remata sempre con agradecementos e gabanzas \u00e1 figura de Santa Mar\u00eda. A estrutura destes textos corresponde ao esquema:\nCantigas l\u00edricas.\nO segundo grupo son as cantigas l\u00edricas que decorren por d\u00faas v\u00edas esenciais: unha que segue o modelo das cantigas de amor e outro que prov\u00e9n de inspiraci\u00f3n lit\u00farxica. \nTem\u00e1tica.\nPolo que respecta \u00e1 tem\u00e1tica, a obra amosa unha ampla variedade:\nExisten un certo n\u00famero de composici\u00f3ns que manifestan xunto \u00e1 intencionalidade relixiosa, outra de aberto car\u00e1cter pol\u00edtico-propagand\u00edstico: as\u00ed ocorre con todo un minicilo que amosa milagres acontecidos na actual provincia de C\u00e1diz, territorio de especial valor estrat\u00e9xico nos proxectos do rei, quen empregaba a figura da Virxe para xustificar determinadas actuaci\u00f3ns.\nOrixe e lingua.\nA devoci\u00f3n mariana estaba en auxe nese s\u00e9culo e frades, cl\u00e9rigos e cabaleiros en xeral participaban dela. O rei alentaba nas s\u00faas cantigas a poetas e xograres para que dedicasen os seus esforzos e inspiraci\u00f3ns \u00e1 \"Santa Dama\".\nA lingua das cantigas marianas abandona os esquemas da l\u00edrica profana, con paralelismos e dobres, e ofrece unha lingua m\u00e1is coloquial, con frases e refr\u00e1ns que a\u00ednda sobreviven na lingua galega actual, e con menos provenzalismos presentes nas cantigas amorosas.\nFronte ao resto das cantigas, a medida dos versos \u00e9 moi variada e oscila entre as catro e as dezaseis s\u00edlabas. Aparecen irregularidades r\u00edtmicas que se axustan, con todo, \u00e1s estruturas musicais. Nelas \u00e1chase maior variedade de rexistros e riqueza l\u00e9xica. Aparecen estranxeirismos occitanos, franceses e castel\u00e1ns.\nAs \"Cantigas de Santa Mar\u00eda\" son unha das colecci\u00f3ns de miniaturas m\u00e1is ricas de todo o medievo, e un documento moi \u00fatil para co\u00f1ecermos a vida coti\u00e1 da \u00e9poca, desde o vestiario at\u00e9 os instrumentos.\nComo manuscrito iluminado, qu\u00edxose ver nas \"Cantigas de Santa Mar\u00eda\" a primeira historieta da Pen\u00ednsula Ib\u00e9rica e un dos primeiros exemplos da banda dese\u00f1ada no Occidente, anticipando recursos de sintaxe da imaxe como \"raccords\" de espazo e tempo que tardar\u00edan sete s\u00e9culos en volver a desenvolverse.\nCantiga.\nA continuaci\u00f3n imos ver un extracto de tres cantigas en galego-portugu\u00e9s medieval (\u00e1 esquerda), e tam\u00e9n vemos a s\u00faa adaptaci\u00f3n \u00e1s linguas fillas, o galego actual (centro) e o portugu\u00e9s (\u00e1 dereita):"}
{"id": "10617", "revid": "109216", "url": "https://gl.wikipedia.org/wiki?curid=10617", "title": "Sandhi", "text": "O termo sandhi (ou sandi) adoptouse dos antigos gram\u00e1ticos da India para designar o fen\u00f3meno de modulaci\u00f3n e modificaci\u00f3n fon\u00e9tica que afectan ao son inicial e/ou final de certas cadeas en palabras, morfemas ou sintagmas. Este fen\u00f3meno pode aparecer no l\u00edmite entre palabras (sandhi externo) ou entre morfemas (sandhi interno).\nNo primeiro caso, a forma pronunciada da palabra en posici\u00f3n illada \u00e9 a forma absoluta, mais no seo do discurso esas palabras, morfemas ou sintagmas vense afectados por outros sons determinados e adoptan ent\u00f3n outras pronuncias alof\u00f3nicas.\nEn franc\u00e9s por exemplo (onde se chama \"liaison\"), a pronuncia na palabra \"six\", \"seis\", \u00e9 /sis/ tanto se se articula soa coma na posici\u00f3n final absoluta do sintagma \"ils sont six\", \"eles son seis\" (pronunciado [il s\u0254\u0303 sis]). Por\u00e9n, en \"six oiseaux\", \"seis p\u00e1xaros\", sonor\u00edzase e dise [si\u02c8zwazo] e en \"six livres\", \"seis libros\", ten a pronuncia de [si\u02c8livr].\nEn galego, o -r final dos verbos normalmente pron\u00fanciase como lateral, como por exemplo pronunciar \"comer o caldo\" como [ko\u02c8melo\u02c8kaldo]. Existen variantes diat\u00f3picas que sistematicamente non se ven afectadas por este caso de sandhi (sur de Ourense).\nO sandhi pode darse tam\u00e9n no interior dunha palabra. Este sandhi interno responde a regras diferentes e aparece entre os seus morfemas constitutivos, como entre a s\u00faa ra\u00edz, os seus prefixos e sufixos ou as s\u00faas desinencias. Por exemplo, no turco, o \"-k\" final pasa sistematicamente a \"-\u011f\" cando est\u00e1 seguido dunha desinencia voc\u00e1lica: k\u00f6pek \u00abcan\u00bb (nominativo) \u2192 k\u00f6pe\u011f-i (acusativo).\nCando a influencia se d\u00e1 entre os tons de d\u00faas compo\u00f1entes, f\u00e1lase de sandhi tonal."}
{"id": "10623", "revid": "624", "url": "https://gl.wikipedia.org/wiki?curid=10623", "title": "Apolo Nsibambi", "text": "Apolo Nsibambi, nado en 1938. Primeiro ministro de Uganda dende o 5 de abril de 1999."}
{"id": "10624", "revid": "25871", "url": "https://gl.wikipedia.org/wiki?curid=10624", "title": "Hamid Karzai", "text": "Hamid Karzai, (en dari e paxto \u062d\u0627\u0645\u062f\u06a9\u0631\u0632\u0649), nado en Kandahar o 24 de decembro de 1957, \u00e9 un pol\u00edtico afg\u00e1n.\nTraxectoria.\nDe familia pashtu, en 1979 a s\u00faa familia inst\u00e1lase en Paquist\u00e1n para fuxir da invasi\u00f3n sovi\u00e9tica. Estuda na India, a\u00ednda que regresa a Paquist\u00e1n para ensinar ingl\u00e9s.\nEntre o ano 2000 e o 2004 foi presidente interino do pa\u00eds. Nas elecci\u00f3ns presidenciais de 2004 recibiu o 55,4 % dos votos, sendo investido Presidente de Afganist\u00e1n o 7 de decembro de 2004, o primeiro elixido democraticamente."}
{"id": "10625", "revid": "98629", "url": "https://gl.wikipedia.org/wiki?curid=10625", "title": "Alfred Moisiu", "text": "Alfred Spiro Moisiu, nado o 1 de decembro de 1929, foi o Presidente de Albania dende o 24 de xullo de 2002 at\u00e9 o 2007.\nEntre 1943 e 1945 participou en acci\u00f3ns contra da ocupaci\u00f3n alem\u00e1 de Albania. En 1946 a s\u00faa familia enviouno a Uni\u00f3n Sovi\u00e9tica como estudante, en 1948 grad\u00faase na escola de enxe\u00f1er\u00eda militar de Leningrado"}
{"id": "10626", "revid": "197", "url": "https://gl.wikipedia.org/wiki?curid=10626", "title": "Cuanto", "text": ""}
{"id": "10628", "revid": "72012", "url": "https://gl.wikipedia.org/wiki?curid=10628", "title": "Abdelaziz Bouteflika", "text": "Abdelaziz Bouteflika (\u0639\u0628\u062c\u062f \u0627\u0644\u0639\u0632\u064a\u0632 \u0628\u0648\u062a\u0641\u0644\u064a\u0642\u0629), nado en Marrocos o 2 de marzo de 1937 e finado en Alxer o 17 de setembro de 2021, foi un pol\u00edtico alxeriano, Presidente do seu pa\u00eds dende o 27 de abril de 1999 ata o 2 de abril de 2019.\nTraxectoria.\nComeza estudos de filosof\u00eda, pero interr\u00f3mpeos para se unir \u00e1 FLN e o Ex\u00e9rcito de Liberaci\u00f3n Nacional. Foi un dos l\u00edderes da Guerra de Independencia Alxeriana, e cando Alxeria obtivo a independencia en 1962 converteuse en ministro de deportes e mocidade. En 1963 asumiu a carteira de exteriores e membro da Asemblea Lexislativa. Durante a s\u00faa \u00e9poca en exteriores, Alxeria, converteuse nun dos l\u00edderes dos pa\u00edses non ali\u00f1ados. Dimitiu en 1979 e entre 1981 e 1983 exiliouse ao ser acusado de corrupci\u00f3n.\nEn 1999 presentouse como candidato \u00e1 presidencia, sa\u00edu elixido co 74% dos votos e en 2004 presentouse de novo, obtendo o 83% dos votos. Ga\u00f1ou tam\u00e9n as seguintes d\u00faas elecci\u00f3ns, en 2009 e 2014. En 2019 anunciou que se presentar\u00eda a un quinto mandato, o que provocou unhas protestas masivas por todo o pa\u00eds que duraron varias semanas. Finalmente o 2 de abril anunciou a s\u00faa dimisi\u00f3n.\nRetirado nunha residencia de anci\u00e1ns logo da s\u00faa renuncia pol\u00edtica, a nova da s\u00faa morte foi anunciada o 17 de setembro de 2021. "}
{"id": "10629", "revid": "89787", "url": "https://gl.wikipedia.org/wiki?curid=10629", "title": "Joan Enric Vives i Sic\u00edlia", "text": "Joan Enric Vives i Sic\u00edlia, nado en Barcelona o 24 de xullo de 1949, \u00e9 un relixioso cat\u00f3lico catal\u00e1n. \u00c9 o actual bispo de Urgell, substitu\u00eddo ao anterior bispo, Joan Mart\u00ed Alanis. Isto implica que \u00e9 o copr\u00edncipe de Andorra, cargo que asumiu oficialmente o 12 de maio de 2003.\nPosici\u00f3ns pol\u00edticas.\nEn varias ocasi\u00f3ns se amosou abertamente adscrito \u00f3 nacionalismo catal\u00e1n e partidario da independencia de Catalu\u00f1a e do uso do catal\u00e1n na liturxia cat\u00f3lica. En 2015, postulouse para ser nomeado Arcebispo de Barcelona, a\u00ednda que finalmente ser\u00eda elixido Juan Jos\u00e9 Omella."}
{"id": "10630", "revid": "47401", "url": "https://gl.wikipedia.org/wiki?curid=10630", "title": "Jacques Chirac", "text": "Jacques Ren\u00e9 Chirac, nado en Par\u00eds o 29 de novembro de 1932 e finado o 26 de setembro de 2019, foi un pol\u00edtico franc\u00e9s que foi presidente de Francia e copr\u00edncipe de Andorra dende o 17 de maio de 1995 ata o 16 de maio de 2007. Anteriormente fora Primeiro Ministro franc\u00e9s entre 1974 e 1976 e dende 1986 ata 1988, e alcalde de Par\u00eds entre 1977 e 1995.\nEn 1959 tras completar os seus estudos na Escola Nacional de Administraci\u00f3n, entra ao servizo da administraci\u00f3n, e axi\u00f1a comeza a s\u00faa carreira pol\u00edtica, na que ocupou postos de alta responsabilidade como ministro de econom\u00eda, primeiro ministro e ao cabo presidente de Francia."}
{"id": "10631", "revid": "15490", "url": "https://gl.wikipedia.org/wiki?curid=10631", "title": "Jos\u00e9 Eduardo dos Santos", "text": "Jos\u00e9 Eduardo dos Santos, nado en Luanda o 28 de agosto de 1942 e finado en Barcelona o 7 de xullo de 2022, foi un pol\u00edtico angolano que foi presidente de Angola durante case 40 anos, desde 1979 a 2017. Como presidente foi tam\u00e9n o comandante en xefe das Forzas Armadas Angolanas, ademais de presidente do Movemento Popular de Liberaci\u00f3n de Angola (MPLA), partido que gobernou o pa\u00eds dende a independencia en 1975."}
{"id": "10632", "revid": "1131", "url": "https://gl.wikipedia.org/wiki?curid=10632", "title": "Isabel II do Reino Unido", "text": "Isabel II ou Elizabeth Alexandra Mary of Windsor, nada en Londres o 21 de abril de 1926, e finada o 8 de setembro de 2022 en Balmoral, Escocia, foi unha monarca inglesa. Foi ra\u00ed\u00f1a do Reino Unido, de Antiga e Barbuda, Australia, Bahamas, Belize, Canad\u00e1, Granada, Nova Zelandia, Pap\u00faa Nova Guinea, Saint Kitts e Nevis, Santa Luc\u00eda, San Vicente e as Granadinas, Illas Salom\u00f3n, Tuvalu e Xamaica.\nTam\u00e9n foi a Cabeza da Commonwealth, Gobernadora Suprema da Igrexa de Inglaterra, Comandante en xefe das forzas armadas do Reino Unido e Se\u00f1ora da illa de Man.\nAsumiu os seus t\u00edtulos despois da morte do seu pai, o rei Xurxo VI o 6 de febreiro de 1952. \u00c9 filla de Elizabeth Bowes-Lyon, irm\u00e1 de Patrick, 15\u00ba conde de Strathmore.\nPrimeiros anos.\nIsabel foi a primeira filla do pr\u00edncipe Alberte, duque de York (m\u00e1is tarde rei Xurxo VI) e a s\u00faa esposa Isabel, duquesa de York (m\u00e1is tarde ra\u00ed\u00f1a Isabel). O seu pai era o segundo fillo do rei Xurxo V e da ra\u00ed\u00f1a Mar\u00eda, e s\u00faa nai era a filla m\u00e1is nova do arist\u00f3crata escoc\u00e9s Claude Bowes-Lyon, XIV conde de Strathmore e Kinghorne. Isabel naceu por ces\u00e1rea \u00e1s 2:40 GMT o 21 de abril de 1926 na casa londiniense do seu av\u00f3 materno no n\u00famero 17 de Bruton Street, Mayfair. Logo, residiu brevemente nunha vivenda adquirida polos seus pais pouco despois do seu nacemento no n\u00famero 145 de Piccadilly en Londres e na residencia White Lodge en Parque Richmond. O 29 de maio de 1926, o arcebispo de York, Cosmo Lang, bautizouna baixo a relixi\u00f3n anglicana na capela privada do Palacio de Buckingham (destru\u00edda durante os bombardeos de Londres na segunda guerra mundial). Foi nomeada \u00abIsabel\u00bb en honra a s\u00faa nai, \u00abAlexandra\u00bb pola nai de Xurxo V (s\u00faa bisavoa paterna), que falecera seis meses antes e \u00abMary\u00bb pola s\u00faa avoa paterna. Na intimidade, era chamada \u00abLilibet\u00bb. Xurxo V apreciou moito \u00e1 s\u00faa neta e durante a s\u00faa grave enfermidade en 1929, as s\u00faas visitas peri\u00f3dicas elev\u00e1ronlle o \u00e1nimo e favorec\u00e9ronlle na s\u00faa recuperaci\u00f3n, segundo acreditaron a prensa p\u00fablica e os seus bi\u00f3grafos posteriores.\nA \u00fanica irm\u00e1 de Isabel foi a princesa Margarita, nacida en 1930. Ambas foron educadas na s\u00faa casa a supervisi\u00f3n de s\u00faa nai e Marion Crawford, a s\u00faa institutriz chamada informalmente \u00abCrawfie\u00bb. As clases concentr\u00e1banse principalmente en historia, lenguaxe, literatura e m\u00fasica. Para consternaci\u00f3n da familia real, Crawford m\u00e1is tarde publicou un libro biogr\u00e1fico sobre os primeiros anos de Isabel e Margarita titulado \"The Little Princesses\". O libro describe o amor de Isabel polos cabalos e os cans, a s\u00faa disciplina e a s\u00faa actitude de responsabilidade. Outros fixeron eco de tales observaci\u00f3ns: Winston Churchill describiu a Isabel cando ti\u00f1a dous anos como \u00abun personaxe. Ten un aire de autoridade e reflexi\u00f3n sorprendentes para un neno\u00bb. S\u00faa prima Margaret Rhodes describi\u00fana como \u00abunha nena alegre pero, fundamentalmente, sensible e de bo comportamento\u00bb.\nFamilia.\nXunto ao seu esposo, o duque de Edimburgo, a ra\u00ed\u00f1a tivo catro fillos. Ademais, o matrimonio ten oito netos e oito bisnetos."}
{"id": "10633", "revid": "72012", "url": "https://gl.wikipedia.org/wiki?curid=10633", "title": "N\u00e9stor Kirchner", "text": "N\u00e9stor Carlos Kirchner Ostoi\u0107, nado en R\u00edo Gallegos (Santa Cruz) o 25 de febreiro de 1950 e finado en El Calafate o 27 de outubro de 2010, foi un pol\u00edtico e avogado arxentino, pertencente ao Partido Xusticialista e \u00e1 Fronte para a Vitoria, que foi o 54\u00ba presidente da Arxentina.\nTraxectoria.\nFoi elixido presidente do Goberno do seu pa\u00eds o 25 de maio de 2003, logo de derrotar o expresidente Carlos Menem na segunda volta das elecci\u00f3ns dese ano; at\u00e9 o 10 de decembro de 2007, cando foi sucedido pola s\u00faa dona, Cristina Fern\u00e1ndez.\nAnteriormente fora intendente de R\u00edo Gallegos (1987-1991) e gobernador da provincia de Santa Cruz (1991-2003).\nNo 2009 foi escolleito deputado da Naci\u00f3n Arxentina pola Provincia de Buenos Aires, con mandato desde o 10 de decembro de 2009 at\u00e9 o 10 de decembro de 2013. Desde o 4 de maio de 2010 ata o seu falecemento desempe\u00f1ou o cargo de secretario xeral da UNASUR.\nTam\u00e9n actuou como presidente do Partido Xusticialista, cargo ao que renunciou o 29 de xu\u00f1o de 2009 e volveu ocupar o 11 de novembro de 2009, asum\u00edndoo oficialmente o 10 de marzo de 2010."}
{"id": "10634", "revid": "839", "url": "https://gl.wikipedia.org/wiki?curid=10634", "title": "Robert Kotcharian", "text": "Robert Kotcharian (en ), nado en Stepanakert o 31 de agosto de 1954) foi o presidente de Armenia dende o 4 de febreiro de 1998 at\u00e9 o ano 2008. Anteriormente fora presidente de Nagorno-Karabakh en 1994 e primeiro ministro de Armenia en 1997."}
{"id": "10635", "revid": "23204", "url": "https://gl.wikipedia.org/wiki?curid=10635", "title": "Heinz Fischer", "text": "Heinz Fischer, nado en Graz o 9 de outubro de 1938, \u00e9 presidente federal de Austria dende o 8 de xullo de 2004.\nTraxectoria.\nNado en Graz, estado de Estiria, Fischer recebiu unha educaci\u00f3n human\u00edstica, aprobando o \"Matura\" o 1956. Posteriormente estudou Dereito na Universidade de Viena, doutor\u00e1ndose o 1961. Ademais de pol\u00edtico, Fischer tam\u00e9n seguiu carreira docente, e tornouse profesor de ciencias pol\u00edticas na Universidade de Innsbruck en 1993.\nFischer foi membro do parlamento de Austria desde 1971 e serviu como un dos seus l\u00edderes entre o 1990 e o 2004. De 1983 ata 1987 foi ministro da Ciencia nunha coalici\u00f3n gobernamental liderada por Fred Sinowatz.\nEn xaneiro de 2004 Fischer anunciou que concorrer\u00eda a presidente para suceder a Thomas Klestil e finalmente foi proclamado o 25 de abril de 2004 como o candidato do partido socialdemocr\u00e1tico de Austria - SP\u00d6 -, de oposici\u00f3n. El obtivo o 52,4% dos votos derrotando a Benita Ferrero-Waldner, ent\u00f3n ministra do Exterior na coalici\u00f3n liderada polo partido Popular Austr\u00edaco \u2013 \u00d6VP \u2013 conservador.\nFischer asumiu o posto de presidente o 8 de xullo de 2004 e recibiu o cargo do presidente do parlamento, que goberna interinamente despois da morte de Klestil o 6 de xullo. Desde a s\u00faa elecci\u00f3n como presidente a s\u00faa popularidade creceu ata ser considerado por alg\u00fans analistas como o pol\u00edtico de maior credibilidade de Austria."}
{"id": "10639", "revid": "6499089", "url": "https://gl.wikipedia.org/wiki?curid=10639", "title": "\u0130lham \u018fliyev", "text": "\u0130lham Heyd\u0259r o\u011flu \u018fliyev, nado en Bak\u00fa o 24 de decembro de 1961, \u00e9 un pol\u00edtico acerbaixano, presidente do seu pa\u00eds dende o 31 de outubro de 2003.\n\u00c9 tam\u00e9n o presidente do Partido do Novo Acerbaix\u00e1n e do Comit\u00e9 Ol\u00edmpico Nacional.\nTraxectoria.\n\u0130lham \u018fliyev naceu o 24 de decembro de 1961 en Bak\u00fa. O seu av\u00f3 foi \u018fziz \u018fliyev, destacado pol\u00edtico do Partido Comunista da Uni\u00f3n Sovi\u00e9tica, s\u00faa nai a cient\u00edfica Z\u0259rif\u0259 \u018fliyeva e seu pai, Heyd\u0259r \u018fliyev, terceiro presidente de Acerbaix\u00e1n.\nEn 1977 entrou no Instituto Estatal de Relaci\u00f3ns Internacionais de Moscova e en 1985 recibiu un doutorado en Historia. Entre 1994 e 2003 foi vicepresidente de SOCAR, a petroleira estatal de Acerbaix\u00e1n. Foi unha das figuras claves durante as negociaci\u00f3ns entre o goberno acerbaixano e as empresas petroleiras occidentais que conclu\u00edron con grandes acordos de produci\u00f3n compartida.\nEn 1995 foi elixido deputado da Asemblea Nacional da Rep\u00fablica de Acerbaix\u00e1n e nas elecci\u00f3ns presidenciais de 2003 sa\u00edu elixido presidente do pa\u00eds co 76.84% dos votos, sucedendo a seu pai, que morrer\u00eda dous meses despois.\nFoi reelixido de novo nas elecci\u00f3ns de 2008 e, tras un referendo en 2009 co que se eliminou o l\u00edmite de mandatos que pode exercer o presidente, reelixido en 2013 e 2018 con m\u00e1is do 85% dos votos en ambos procesos.\nDende 1997, \u018fliyev \u00e9 o presidente do Comit\u00e9 Ol\u00edmpico Nacional. "}
{"id": "10640", "revid": "15490", "url": "https://gl.wikipedia.org/wiki?curid=10640", "title": "Uni\u00f3n Socialista Galega", "text": "A Uni\u00f3n Socialista Galega (USG) foi un partido galeguista e marxista fundado en agosto de 1932 por Xo\u00e1n Xes\u00fas Gonz\u00e1lez a partir do Seminario de Estudos Socialistas. Por\u00e9n, tan s\u00f3 tivo implantaci\u00f3n na comarca de Santiago. Tivo como voceiro oficioso o quincenal \"Ama\u00f1ecer\". \nNas elecci\u00f3ns de novembro de 1933 presentou candidatos en todas as provincias como independentes (Xo\u00e1n Xes\u00fas Gonz\u00e1lez pola Coru\u00f1a, Siervo Gonz\u00e1lez Rivas por Lugo, Jes\u00fas N\u00fa\u00f1ez Rodr\u00edguez por Ourense e Francisco Guimarey por Pontevedra) e compartiu mitins cos candidatos do Partido Galeguista. Disolveuse tralo fracaso electoral e o triunfo da dereita, e integrouse en Izquierda Republicana. \u00c9 considerado o antecedente dos partidos marxistas nacionalistas que apareceron en Galicia nos anos 60."}
{"id": "10645", "revid": "98629", "url": "https://gl.wikipedia.org/wiki?curid=10645", "title": "Cor\u00e1n", "text": "O Cor\u00e1n ou Alcor\u00e1n (en \u00e1rabe: \u0627\u0644\u0642\u0631\u0622\u0646 al-qur'\u0101n, literalmente \"a recitaci\u00f3n\"; tam\u00e9n Al Qur'\u0101n Al Kar\u012bm ou \"O Nobre Cor\u00e1n\") \u00e9 o libro sagrado do islam.\nOs musulm\u00e1ns cren que o Cor\u00e1n \u00e9 a transcrici\u00f3n da palabra literal de Deus e a culminaci\u00f3n da revelaci\u00f3n de Deus \u00e1 humanidade, transmitida a trav\u00e9s do profeta Mahoma durante un per\u00edodo de 23 anos polo anxo Jibreel (Gabriel). O Cor\u00e1n consiste de 114 suras, ou cap\u00edtulos, cun total de 6.236 aleias (vers\u00edculos). O Cor\u00e1n retoma moitos personaxes que aparecen nos libros sagrados do xuda\u00edsmo e do cristianismo (Torah e Biblia) e na literatura devota (ap\u00f3crifos), con moitas diferenzas de detalle. Personaxes b\u00edblicas moi co\u00f1ecidas, como Ad\u00e1n, No\u00e9, Abraham, Mois\u00e9s, Xes\u00fas e Xo\u00e1n o Bautista aparecen mencionados como profetas.\nOrixe e desenvolvemento do Cor\u00e1n.\nO recitado orixinal.\nSegundo a tradici\u00f3n, Mahoma non sab\u00eda ler nin escribir e limitouse a recitarlles aos seus compa\u00f1eiros o que lle era revelado para que estes o escribisen e memorizasen. Esta tradici\u00f3n de memorizaci\u00f3n existe a\u00ednda entre os musulm\u00e1ns. Os crentes soste\u00f1en que o texto literal do Cor\u00e1n tal e como se transmite hoxe corresp\u00f3ndese exactamente co que lle foi revelado a Mahoma, ou sexa, son as mesmas palabras que Deus lle comunicou a Mahoma a trav\u00e9s de Jibreel (Gabriel).\nO recitado comezou unha noite do ano 610, cando Mahoma, que na altura contaba 40 anos, durm\u00eda no mes de Ramad\u00e1n. Escoitou unha voz que o chamaba exhort\u00e1ndoo \"Recita! Recita! Recita!\" O anxo recitoulle tres versos e, ao espertar, t\u00ed\u00f1aos, dic\u00eda Mahoma, inscritos no coraz\u00f3n. A partir de ent\u00f3n, s\u00f3ubose profeta e mensaxeiro de Deus, o derradeiro dunha li\u00f1a sete que comezara con Abraham e tivera en Xes\u00fas Cristo ao sexto. A s\u00faa misi\u00f3n era transmitir a derradeira e m\u00e1is importante das mensaxes de Deus, a Recitaci\u00f3n en \u00e1rabe, ou \"Alcor\u00e1n\" (tam\u00e9n transcrito como \"Qur'an\"). As xentes de Deus (xudeus e cristi\u00e1ns) desvi\u00e1ranse do cami\u00f1o e o prop\u00f3sito do Cor\u00e1n era reconducilas.\nEse recitado volver\u00eda a Mahoma en moitas ocasi\u00f3ns. El repet\u00eda o que escoitaba e os seus seguidores memoriz\u00e1bano. Nalg\u00fans casos tam\u00e9n se transcrib\u00eda o texto no soporte que estivese dispo\u00f1\u00edbel. O Cor\u00e1n, xa que logo, foi un texto fundamentalmente oral durante a vida de Mahoma. Pero era tam\u00e9n un texto flu\u00eddo: conforme se lle engad\u00edan vers\u00edculos e se reorganizaba o texto, os seguidores deb\u00edan volver a memorizar o texto \u00e1 luz das adici\u00f3ns e mudanzas. Mahoma repudiou certos vers\u00edculos que se lle revelaran acus\u00e1ndoos de seren vers\u00edculos \"sat\u00e1nicos\", ditados non por Gabriel sen\u00f3n por Sat\u00e1n, e foron expurgados.\"Cor\u00e1n\" interpr\u00e9tase habitualmente como \"recitaci\u00f3n\", o que indica que non pode existir como un simple texto. Para poder orar (unha das obrigas dos musulm\u00e1ns) hai que aprender polo menos algunhas suras do Cor\u00e1n. Normalmente com\u00e9zase pola primeira sura, al-Fatiha, co\u00f1ecida como \"os sete vers\u00edculos moi repetidos\" e progresando logo aos m\u00e1is curtos cara o final. Quen co\u00f1ece o Cor\u00e1n enteiro recibe o nome de Qari' (\u0642\u064e\u0627\u0631\u064d\u0626) ou Hafiz, que queren dicir \"recitador\" ou \"memorizador\", respectivamente. Mahoma foi o primeiro Hafiz.\nOs compa\u00f1eiros de Mahoma comezaron a recoller as suras por escrito antes de que este morrese (en 632), e hai constancia disto na tradici\u00f3n, como na historia da conversi\u00f3n de Umar ibn al-Khattab (estando Mahoma a\u00ednda na Meca), cando se menciona que a s\u00faa irm\u00e1 estaba a ler o texto da sura Ta-Ha e dise que en Medina uns 65 \"compa\u00f1eiros\" (sahaba) actuaron como escribas nalg\u00fan momento e que Mahoma recorr\u00eda con frecuencia a eles cando lle vi\u00f1a unha revelaci\u00f3n.\nA compilaci\u00f3n.\nSegundo unha tradici\u00f3n posterior, a primeira compilaci\u00f3n do Cor\u00e1n nun volume \u00fanico realizouna Zayd ibn Thabit en tempos do primeiro califa, Abu Bakr. Zayd ibn Thabit \"recolleu o Cor\u00e1n de varios pergami\u00f1os e anacos de \u00f3so e dos peitos (ou sexa, as recordaci\u00f3ns) dos homes\". Esta copia gardar\u00edase na casa de Hafsa bint Umar pero non est\u00e1 claro se era unha versi\u00f3n completa nin se ti\u00f1a car\u00e1cter oficial.\nDurante o califato de Uthman ibn Affan tivo lugar unha disputa sobre o uso de varios dialectos (ahruf) no recitado do Cor\u00e1n. Tam\u00e9n causaron preocupaci\u00f3n as diverxencias que se produc\u00edan nos recitados da revelaci\u00f3n, especialmente entre os novos musulm\u00e1ns. Como resposta, arredor de 650 Uthman decidiu codificar e estandarizar o texto. Segundo algunhas tradici\u00f3ns isl\u00e1micas, Uthman encargoulle a un comit\u00e9 no que participaron Zayd e varios membros destacados de Quraysh a redacci\u00f3n do texto padr\u00f3n, baseado nunha compilaci\u00f3n que estaba en poder de Hafsa.\nAo rematar, Uthman enviou copias a varios recantos do Imperio isl\u00e1mico e ordenou a destruci\u00f3n de todas as copias non coincidentes. Varios manuscritos, entre eles o manuscrito de Samarkanda, pretenden ser unha desas copias orixinais, o cal \u00e9 discutido. De entre os manuscritos descubertos recentemente en San\u00e1, parece que tres polo menos datan de antes do ano 50 da h\u00e9xira. Os restos de inscrici\u00f3ns d\u00e1tanse de algo m\u00e1is tarde: arredor do ano 50.\nAdemais das primeiras versi\u00f3ns co\u00f1ecidas de Abdallah Ibn Masud e Ubay Ibn Ka'b, tense noticia dunha versi\u00f3n xi\u00edta supostamente compilada por Al\u00ed, o xenro de Mahoma, \u00e1 que renunciou en favor da colecci\u00f3n de Uthman. Os eruditos musulm\u00e1ns aceptan que as diferenzas entre as versi\u00f3ns consist\u00edan maiormente en variantes ortogr\u00e1ficas e l\u00e9xicas e un c\u00f3mputo distinto dos versos. Todos os tres mencionados (Ibn Masud, Ubay Ibn Ka'b e Al\u00ed) ti\u00f1an un posici\u00f3n de autoridade que lles permitir\u00eda oporse a calquera variaci\u00f3n que existise entre a s\u00faa colecci\u00f3n e a de Uthman e, por\u00e9n, todos os tres apoiaron a compilaci\u00f3n de Uthman e continuaron a servir a este califa.\nAs recitaci\u00f3ns.\nDado que a versi\u00f3n de Uthman non conti\u00f1a marcas diacr\u00edticas e pod\u00eda, en consecuencia, ser lida de varias maneiras por quen a memorizasen, arredor do ano 700 iniciouse o desenvolvemento dunha versi\u00f3n para a oralidade. O exemplar m\u00e1is antigo que se garda \u00e9 do s\u00e9culo IX. Hoxe en d\u00eda o Cor\u00e1n publ\u00edcase con todas as vogais.\nExisten actualmente dez recitados can\u00f3nicos e catro non can\u00f3nicos. Un recitado can\u00f3nico debe cumprir tres condici\u00f3ns:\nIbn Mujahid recolleu sete destes recitados e Ibn Al-Jazri engadiu tres. Son:\nEstes recitados difiren na vocalizaci\u00f3n (\"tashkil\" \u062a\u0634\u0643\u064a\u0644) dunhas poucas palabras, o que lle d\u00e1 un significado complementar \u00e1 palabra en cuesti\u00f3n de acordo coas regras da gram\u00e1tica do \u00e1rabe. Por exemplo, a vocalizaci\u00f3n dun verbo p\u00f3deo facer mudar entre as s\u00faas voces activa e pasiva. Pode modificar tam\u00e9n a formaci\u00f3n l\u00e9xica, implicando intensidade, por exemplo. As vogais p\u00f3dense facer longas ou curtas e as paradas glotais (\"hamzas\") p\u00f3dense engadir ou eliminar, de acordo coas regras de cada recitado concreto. Por exemplo, o nome do arcanxo Gabriel pron\u00fanciase diferente nos diferentes recitados: Jibr\u012bl, Jabr\u012bl, Jibra'\u012bl, e Jibra'il. O nome \"Qur'\u0101n\" pron\u00fanciase sen a parada glotal (\"Qur\u0101n\") nun dos recitados e o nome do profeta Abraham pron\u00fanciase Ibr\u0101h\u0101m noutro.\nAs narraci\u00f3ns m\u00e1is usadas son as de Hafs (\u062d\u0641\u0635 \u0639\u0646 \u0639\u0627\u0635\u0645), Warsh (\u0648\u0631\u0634 \u0639\u0646 \u0646\u0627\u0641\u0639), Qaloon (\u0642\u0627\u0644\u0648\u0646 \u0639\u0646 \u0646\u0627\u0641\u0639) e Al-Duri (\u0627\u0644\u062f\u0648\u0631\u064a \u0639\u0646 \u0623\u0628\u064a \u0639\u0645\u0631\u0648). Os musulm\u00e1ns cren ferventemente que todos os recitados can\u00f3nicos foron recitados polo Profeta mesmo, citando a cadea da narraci\u00f3n isnad propia, e ac\u00e9ptanas como v\u00e1lidas para o culto e como referencia para as regras da xaria. Os recitados non can\u00f3nicos ch\u00e1manse \"explicativos\" polo seu papel de dar unha perspectiva diferente dun ayah concreto. Varias ducias de persoas hoxe en d\u00eda reciben o t\u00edtulo de \"Memorizador dos Dez Recitados\", considerado como a honra suprema nos estudos cor\u00e1nicos.\nA lingua do Cor\u00e1n.\nA tradici\u00f3n isl\u00e1mica considera que o Cor\u00e1n lle foi revelado a Mahoma en \u00e1rabe. A base desta idea est\u00e1 no propio texto cor\u00e1nico, pois no vers\u00edculo 103 da sura 16 af\u00edrmase que lle foi dado ao profeta nun \u00e1rabe \"claro\", \"elocuente\" ou \"puro\" (en \u00e1rabe: \u0644\u0650\u0633\u064e\u0627\u0646\u064c \u0639\u064e\u0631\u064e\u0628\u0650\u06cc\u064c\u0651 \u0645\u064f\u0651\u0628\u0650\u06cc\u06e1\u0646\u064c). \nTradicionalmente afirm\u00e1base que a variedade orixinaria era o dialecto dos Quarish, a tribo de Mahoma. Por\u00e9n, os estudos filol\u00f3xicos actuais desbotan esta posibilidade ofrecendo d\u00faas teor\u00edas: a maioritaria, considera que a lingua \u00e9 a \"koin\u00e9\" \u00e1rabe empregada na poes\u00eda preisl\u00e1mica ('arabbiya) con trazos dialectais do Hejaz (a rexi\u00f3n da Meca e Medina), mentres que a outra acha que primeiramente era recitado en dialecto mequ\u00ed e que logo foi escrito no \u00e1rabe po\u00e9tico preisl\u00e1mico. \nA Cr\u00edtica Textual e o Cor\u00e1n.\nA cr\u00edtica textual b\u00edblica revolucionou o Xuda\u00edsmo e o Cristianismo ao cuestionar asunci\u00f3ns moi establecidas sobre as orixes da Biblia; alg\u00fans cr\u00edticos textuais est\u00e1n a facer o mesmo co Cor\u00e1n. Indican que partes do Cor\u00e1n est\u00e1n baseados en historias dos Tanakh (a Biblia hebrea), o Novo Testamento, a Biblia cristi\u00e1 e outras obras cristi\u00e1s non can\u00f3nicas. As diferenzas entre as versi\u00f3ns b\u00edblicas e as cor\u00e1nicas suxiren que estas historias non se tomaron directamente dos textos escritos, sen\u00f3n que eran parte das tradici\u00f3ns orais da Pen\u00ednsula ar\u00e1bica en tempos de Mahoma. Para os musulm\u00e1ns, as historias xud\u00edas e cristi\u00e1s son simplemente corrupci\u00f3ns textuais dun orixinal divino case perdido que se reflicte no Cor\u00e1n.\nEsta cr\u00edtica procura tam\u00e9n atopar probas da evoluci\u00f3n do texto e das disputas sobre a transcrici\u00f3n no islam primeiro. O recente descubrimento dos \"Cemiterios do Cor\u00e1n\" no Iemen parece que poder\u00e1 achegar nova luz sobre a materia.\nInterpretaci\u00f3n do Cor\u00e1n.\nDe acordo cos testemu\u00f1os m\u00e1is antigos, escritos todos eles por crentes, o Cor\u00e1n foi revelado aos poucos durante o per\u00edodo extenso. Cada sura, e \u00e1s veces mesmo cada vers\u00edculo individual, ten as s\u00faas propias circunstancias espec\u00edficas. Nalg\u00fans casos, estas menci\u00f3nanse nos co\u00f1ecidos tafsirs (por exemplo, a sura Iqra, ou moitas partes, inclu\u00eddos os ayat 190-194, da sura al-Baqarah); noutros casos (por exemplo, a sura al-Asr), o m\u00e1is que se pode dicir \u00e9 en que cidade viv\u00eda o Profeta na altura (dividindo entre as suras de Makkan e as de Medina). Nalg\u00fans casos, tal e como na sura al-Kawthar, hai diverxencias sobre as circunstancias e tradici\u00f3ns diferentes fornecen unha relaci\u00f3n diferente. Por\u00e9n, cando son co\u00f1ecidas, as circunstancias consid\u00e9ranse unha axuda importante para comprender o significado pretendido de cada vers\u00edculo. O tel\u00f3n de foro m\u00e1is xeral do Cor\u00e1n, especialmente o hist\u00f3rico, tam\u00e9n ten valor para a s\u00faa interpretaci\u00f3n. Por exemplo, non ser\u00eda pos\u00edbel entender ben a sura al-Fil sen co\u00f1ecer o que os primeiros historiadores \u00e1rabes contan do Ano do Elefante.\nA axuda externa de maior utilidade \u00e1 hora de interpretar os significados do Cor\u00e1n son os Hadith, a colecci\u00f3n de tradici\u00f3ns isl\u00e1micas da que derivan os detalles da historia isl\u00e1mica primitiva. Unha completa ciencia da isnad apareceu nos primeiros s\u00e9culos do islam que pretend\u00eda clasificar supostos ditos de acordo coa s\u00faa fiabilidade. A interpretaci\u00f3n do Cor\u00e1n derivou logo na s\u00faa propia ciencia, a \"ilm at-tafsir\". De entre os comentadores m\u00e1is famosos destacan at-Tabari, az-Zamakhshari, at-Tirmidhi e Ibn Kathir. En canto que estes comentarios mencionan todas as interpretaci\u00f3ns comunmente aceptadas, os comentarios fundamentalistas modernos, como o de Sayyed Qutb tenden a cinxirse a s\u00f3 unha das interpretaci\u00f3ns pos\u00edbeis.\nA crenza na orixe divina, directa e ininterrompida \u00e9 fundamental para o islam. Isto sup\u00f3n crer que o Cor\u00e1n non cont\u00e9n erros nin inconsistencias. As\u00ed, a sura al-Baqarah di no seu vers\u00edculo segundo: \"Este \u00e9 o libro no que non non caben d\u00fabidas, un gu\u00eda para os crentes\". Por\u00e9n, \u00e9 ben sabido que certos vers\u00edculos cronoloxicamente posteriores substit\u00faen a outros anteriores. Por exemplo, a prohibici\u00f3n do vi\u00f1o logrouse gradualmente e non inmediatamente, e mentres que para alg\u00fans estudosos certos vers\u00edculos que desaconsellan certas pr\u00e1cticas (como a poligamia) sen prohibilas de todo d\u00e9bense interpretar como parte dun proceso semellante, para outros isto contrad\u00ed a sura 5,3 (\"Neste d\u00eda perfeccionei a vosa relixi\u00f3n para v\u00f3s, completei o Meu favor sobre v\u00f3s e escoll\u00edn para v\u00f3s o islam como relixi\u00f3n\").\nCon referencia \u00e1 mensaxe b\u00e1sica do Cor\u00e1n hai tres ideas que se reiteran no libre: esta vida \u00e9 unha proba; o al\u00e9n \u00e9 certo; as nosas acci\u00f3ns nesta vida te\u00f1en consecuencias na vindeira.\nO Cor\u00e1n \"creado\" e o \"non-creado\".\nAs variedades m\u00e1is estendidas de teolox\u00eda musulm\u00e1 consideran que o Cor\u00e1n \u00e9 eterno e \"non-creado\", reflectindo certos aspectos da filosof\u00eda grega, en concreto as teor\u00edas de Plat\u00f3n segundo as que as realidades e verdades \u00faltimas son eternas e inmut\u00e1beis. Dado que os musulm\u00e1ns cren que as figuras b\u00edblicas como Mois\u00e9s e Xes\u00fas Cristo predicaron o islam, a doutrina dunha revelaci\u00f3n inmut\u00e1bel e non creada implica que as contradici\u00f3ns entre as s\u00faas afirmaci\u00f3ns en relaci\u00f3n co Cor\u00e1n e a Biblia han de ser o resultado da corrupci\u00f3n humana das revelaci\u00f3ns divinas anteriores.\nPor\u00e9n, alg\u00fans, entre eles as seitas Mu'tazili e Ismail\u00ed, contradicen esta doutrina do Cor\u00e1n non creado. Varios movementos liberais dentro do islam cuestionan, implicitamente ou explicitamente, a doutrina do Cor\u00e1n non creado ao discutir a aplicabilidade e validez da lei isl\u00e1mica, xa que as s\u00faas xustificaci\u00f3ns bas\u00e9anse con frecuencia na crenza de que esas leis foron creadas por Deus para afrontar necesidades e circunstancias espec\u00edficas da comunidade de Mahoma.\nDe entre as moitas raz\u00f3ns ofrecidas por esas voces disidentes para a s\u00faa cr\u00edtica da doutrina dun Cor\u00e1n eterno est\u00e1n as implicaci\u00f3ns que ter\u00eda para a doutrina da \"tawhid\", ou unidade de Deus. Se o Cor\u00e1n \u00e9 a fala eterna e non-creada de Al\u00e1, fala que existiu sempre xunto con El, estase a presentar un concepto plural da natureza de Deus.\nEstilo.\nA\u00ednda que non sempre, o Cor\u00e1n presenta unha rima asonante entre vers\u00edculos sucesivos, como na sura al-Fajr:\nEstas vogais de fin de vers\u00edculo non se pronuncian cando os vers\u00edculos se enuncian por separado, fen\u00f3meno pausal normal en \u00e1rabe. Nestes casos, \"\u00ee\" e \"\u00fb\" riman normalmente e hai certo grao de variaci\u00f3n nas consoantes finais de s\u00edlaba. Algunhas suras incl\u00faen tam\u00e9n un refr\u00e1n repetido cada poucos verses, como ar-Rahman (\"Ent\u00f3n cal dos favores do teu Se\u00f1or denegar\u00e1s?\") e al-Mursalat (\"Malditos nese d\u00eda os que repudien\").\nA lonxitude dos vers\u00edculos (\"ayat\") var\u00eda notabelmente entre sura e sura. En xeral, as suras primeiras (da Meca) te\u00f1en vers\u00edculos m\u00e1is curtos que as posteriores (de Medina), e os versos legais son especialmente longos.\nTodos os cap\u00edtulos, excepto un, van precedidos por \"Bismillah ir-Rahman ir-Rahim\" (\"No Nome de Deus, o Misericordioso, o Compasivo\". Sobre as letras iniciais dos cap\u00edtulos (un conxunto reducido) disc\u00fatese se te\u00f1en sentido, se introducen a revelaci\u00f3n cor\u00e1nica ou se son os monogramas ou iniciais dos escribas.\nUn trazo not\u00e1bel do Cor\u00e1n \u00e9 a s\u00faa repetici\u00f3n parcial frecuente, que vai desde os ep\u00edtetos curtos (p.ex. \"Se\u00f1or dos ceos e da terra\") a oraci\u00f3ns completas. Estas repetici\u00f3ns serven \u00e1s veces para salientar unha idea importante e \u00e1s veces ilustran ideas diferentes. Est\u00e1n entre os fragmentos m\u00e1is dif\u00edciles de memorizar porque, mentres que a maior\u00eda dos vers\u00edculos s\u00f3 te\u00f1en unha continuaci\u00f3n pos\u00edbel, estes poden ter varias.\nTam\u00e9n se atopa a repetici\u00f3n tem\u00e1tica, como nas historias de Thamud ou de Ad\u00e1n, que se narra en varias ocasi\u00f3ns con aproximadamente o mesmo nivel de detalle cada vez. Como non \u00e9 unha narrativa, no Cor\u00e1n non hai un lugar determinado para cada elemento.\nTradicionalmente, os gram\u00e1ticos \u00e1rabes consideran que o Cor\u00e1n \u00e9 un x\u00e9nero \u00fanico en si mesmo, que non \u00e9 nin poes\u00eda (definida como texto cunha m\u00e9trica e unha prosa nin prosa (definida como fala normal ou fala rimada pero non m\u00e9trica, \"saj').\"\nPartes e subdivisi\u00f3ns.\nO Cor\u00e1n organ\u00edzase en cap\u00edtulos separados, ou \"sura\". A s\u00faa orde non reflicte a orde cronol\u00f3xica na que foron ditadas, nin a estrutura de cada sura reflicte a natureza da revelaci\u00f3n cor\u00e1nica orixinal. Os vers\u00edculos \u00e9ranlle revelados a Mahoma de maneira inesperada. Habitualmente, unha revelaci\u00f3n p\u00fa\u00f1ao en transo e el e outros memorizaban os vers\u00edculos; baixo a gu\u00eda de Gabriel, Mahoma organizaba os vers\u00edculos nas \"sura\" existentes.\nAdemais da repartici\u00f3n en suras e independentemente dela, o Cor\u00e1n div\u00eddese en partes de extensi\u00f3n aproximadamente similar para maior comodidade de lectura, recitado e memorizaci\u00f3n. \u00dasanse as sete \"estaci\u00f3ns\" (\"manazil\") e as trinta \"partes\" (\"ajza\" ', singular \"juz\" '), para ler o Cor\u00e1n enteiro nunha semana ou nun mes, un \"manzil\" ou unha \"juz\" ' cada d\u00eda, respectivamente. As \"juz\"' div\u00eddense tam\u00e9n \u00e1s veces en dous \"grupos\" (\"ahzab\", singular \"hizb\"), e cada \"hizb\" div\u00eddese por s\u00faa vez en catro cuartos. Outra estruturaci\u00f3n diferente \u00e9 a das \"ruku'at\", unidades sem\u00e1nticas semellantes aos par\u00e1grafos e que conte\u00f1en aproximadamente unhas dez \"ayat\" cada unha.\nO Cor\u00e1n e a cultura isl\u00e1mica.\nAntes de tocar unha copia do Cor\u00e1n, os musulm\u00e1ns realiza unha \"wudu\" ou abluci\u00f3n (limpeza ritual con auga). Isto bas\u00e9ase na tradici\u00f3n e na interpretaci\u00f3n literal da sura 56:77-79: \"Con seguranza que \u00e9 un Cor\u00e1n honrado, nun libro que est\u00e1 protexido: ningu\u00e9n o deber\u00e1 tocar excepto os purificados\".O recitado (\"tilawa\", \u062a\u0644\u0627\u0648\u0629) do Cor\u00e1n \u00e9 unha arte no mundo musulm\u00e1n e d\u00e1 lugar a variaci\u00f3ns de pronuncia.\nAs tradici\u00f3ns relacionadas coa traduci\u00f3n e a publicaci\u00f3n do Cor\u00e1n mandan que cando se publica o libro non debe ser titulado simplemente \"O Cor\u00e1n\". O t\u00edtulo debe inclu\u00edr sempre un adxectivo descritivo (para evitar confusi\u00f3ns pos\u00edbeis con outros \"recitados\" no sentido \u00e1rabe), que \u00e9 polo que todas as edici\u00f3ns do Cor\u00e1n se titulan \"O Glorioso Cor\u00e1n, o Nobre Cor\u00e1n\" ou parecido.\nO maior editor de exemplares do Cor\u00e1n, uns 10 mill\u00f3ns por ano, \u00e9 o Complexo de Impresi\u00f3n do Glorioso Cor\u00e1n do rei Fahd en Medina.\nDoutra banda, o texto cor\u00e1nico foi fundamental na elaboraci\u00f3n do est\u00e1ndar do \u00e1rabe cl\u00e1sico pois foi unha das fontes empregadas polo ling\u00fcista persa Sibawayh para facer no s\u00e9culo VIII a primeira gram\u00e1tica \u00e1rabe, \"Al-Kit\u0101b.\" \nTraduci\u00f3n do Cor\u00e1n.\nPara os musulm\u00e1ns, o Cor\u00e1n \u00e9 a revelaci\u00f3n de Deus, polo que sempre o recitan no orixinal \u00e1rabe durante as oraci\u00f3ns rituais (\"salah\"). O texto traducido a outros idiomas non o consideran posuidor do car\u00e1cter sagrado \u00fanico do orixinal, sen\u00f3n s\u00f3 intentos de \"traduci\u00f3n interpretativa\", non te\u00f1en peso ning\u00fan nos debates sobre o significado do Cor\u00e1n e non son considerados \"libros sagrados\" e \u00e9 corrente cando os lectores van ser maioritariamente musulm\u00e1ns que se editen como comentarios, explicaci\u00f3ns ou versi\u00f3ns m\u00e1is que como traduci\u00f3ns e moitas veces van acompa\u00f1adas do orixinal \u00e1rabe, a\u00ednda as\u00ed te\u00f1en importancia polo que supo\u00f1en de difusi\u00f3n do libro entre os musulm\u00e1ns que non saben \u00e1rabe e entre os non musulm\u00e1ns\nTodas as traduci\u00f3ns m\u00e1is importantes do Cor\u00e1n foron obra dun \u00fanico individuo, de maneira que non hai traduci\u00f3n a ning\u00fan idioma que reflicta o estudo de eruditos especializados, como si sucede coa Biblia. A primeira traduci\u00f3n ao lat\u00edn foi a de Robert de Ketton, en 1143."}
{"id": "10646", "revid": "25871", "url": "https://gl.wikipedia.org/wiki?curid=10646", "title": "Abavides, Trasmiras", "text": "San Marti\u00f1o de Abavides \u00e9 unha parroquia do concello ourens\u00e1n de Trasmiras na comarca da Limia. No ano 2022 ti\u00f1a 164 habitantes, dos cales 77 eran homes e 87 mulleres.\nXeograf\u00eda.\nAt\u00f3pase a 640 m sobre o nivel do mar. Est\u00e1 atravesada pola estrada N-525.\nA zona un clima fundamentalmente continental, caracterizado polas escasas choivas (uns 700 mm anuais), un forte contraste de temperaturas, moi baixas no inverno e altas no ver\u00e1n, e frecuentes xeadas.\nHistoria.\nA comarca da Limia estaba poboada pola tribo dos l\u00edmicos antes da romanizaci\u00f3n de Galicia. Nesta \u00e9poca o territorio do que \u00e9 o actual Trasmiras estaba baixo a influencia do \"Forum Limicorum\".\nNa idade Media a parroquia de Abavides pertenc\u00eda \u00f3 se\u00f1or\u00edo do Conde de Lemos, quedando o resto do territorio baixo o se\u00f1or\u00edo do Conde de Monterrei.\nPatrimonio.\nA igrexa parroquial conserva alg\u00fans restos do rom\u00e1nico, pero a maior parte da construci\u00f3n \u00e9 de feitura barroca, trala reforma levada a cabo entre 1688 e 1728. As pedras da construci\u00f3n medieval foron aproveitadas no muro do camposanto. No seu interior destaca o retablo maior, feito en 1773 por Gregorio \u00c1lvarez de Araujo e restaurado no 2004.\nFestas.\nAs festas cel\u00e9branse a primeira fin de semana de setembro."}
{"id": "10647", "revid": "25871", "url": "https://gl.wikipedia.org/wiki?curid=10647", "title": "Chamosi\u00f1os, Trasmiras", "text": "Chamosi\u00f1os \u00e9 unha parroquia do concello de Trasmiras na provincia de Ourense. No ano 2022 ti\u00f1a 66 habitantes, dos cales 32 eran homes e 34 mulleres."}
{"id": "10648", "revid": "25871", "url": "https://gl.wikipedia.org/wiki?curid=10648", "title": "Escornabois, Trasmiras", "text": "Santa Mar\u00eda de Escornabois \u00e9 unha parroquia do concello ourens\u00e1n de Trasmiras. No ano 2022 ti\u00f1a 234 habitantes, dos cales 120 eran homes e 114 mulleres."}
{"id": "10649", "revid": "25871", "url": "https://gl.wikipedia.org/wiki?curid=10649", "title": "Lobaces, Trasmiras", "text": "Lobaces \u00e9 unha parroquia do concello de Trasmiras na provincia de Ourense. No ano 2022 ti\u00f1a 72 habitantes, dos cales 38 eran homes e 34 mulleres."}
{"id": "10650", "revid": "25871", "url": "https://gl.wikipedia.org/wiki?curid=10650", "title": "Trasmiras, Trasmiras", "text": "San Xo\u00e1n de Trasmiras \u00e9 unha parroquia do concello de Trasmiras na provincia de Ourense. No ano 2022 ti\u00f1a 313 habitantes, dos cales 153 eran homes e 160 mulleres."}
{"id": "10651", "revid": "25871", "url": "https://gl.wikipedia.org/wiki?curid=10651", "title": "Vila de Rei, Trasmiras", "text": "Vila de Rei \u00e9 unha parroquia do concello de Trasmiras na provincia de Ourense. No ano 2022 ti\u00f1a 136 habitantes, dos cales 73 eran homes e 63 mulleres.\nA parroquia est\u00e1 atravesada pola estrada N-525 e pola V\u00eda da Prata do Cami\u00f1o de Santiago.\nPatrimonio.\nNo lugar do Castelo estaba a Fortaleza de Canderrei, punto de vixilancia da lagoa de Antela canda as torres de Sandi\u00e1s, Porqueira e A Pena. No ano 1037 aparece citado como \"Castello Kenderedi\". No ano 1100 foi doado por Onega Fern\u00e1ndez ao abade Pedro de Celanova. No lugar existe hoxe unha capela consagrada \u00e1 Virxe dos Remedios, de estilo barroco."}
{"id": "10652", "revid": "25871", "url": "https://gl.wikipedia.org/wiki?curid=10652", "title": "Vilar de Lebres, Trasmiras", "text": "Vilar de Lebres \u00e9 unha parroquia do concello de Trasmiras na provincia de Ourense. No ano 2022 ti\u00f1a 78 habitantes, dos cales 40 eran homes e 38 mulleres."}
{"id": "10653", "revid": "25871", "url": "https://gl.wikipedia.org/wiki?curid=10653", "title": "Vilaseca, Trasmiras", "text": "Vilaseca \u00e9 unha parroquia do concello de Trasmiras na provincia de Ourense. No ano 2022 ti\u00f1a 146 habitantes, dos cales 70 eran homes e 76 mulleres.\nPatrimonio.\nA igrexa de San Rom\u00e1n est\u00e1 constru\u00edda en granito de perpia\u00f1o e rematada no ano 1716, segundo unha inscrici\u00f3n no lateral esquerdo. Acc\u00e9dese por unha pequena escalinata que leva ao camposanto e \u00e1 fachada. Ten un pequeno roset\u00f3n e espadana con d\u00faas camp\u00e1s. Ten planta en forma de L, composta dunha nave central e un lateral esquerdo, prolongaci\u00f3n do templo e onde se atopa a sancrist\u00eda.\nDentro da igrexa hai dous altares cos respectivos retablos posteriores \u00e1 construci\u00f3n da igrexa, xa que os primeiros pereceron nun incendio. O retablo maior \u00e9 de madeira policromada composto por un piso e tres corpos. Na parte central superior est\u00e1 a imaxe da Virxe Inmaculada. A \u00e1mbolos lados at\u00f3panse as tallas barrocas de madeira onde se representan a San Brais e a figura do Sagrado Coraz\u00f3n co manto de cor p\u00farpura e a man dereita tocando o coraz\u00f3n. Hai unha influencia do estilo rococ\u00f3 que se aprecia na acumulaci\u00f3n dos elementos decorativos barrocos como son as li\u00f1as e formas onduladas dos laterais de cores vivas (azul celeste, ocre e alaranxado). Antes do arco de ferradura at\u00f3panse dou retablos laterais tam\u00e9n de arte barroca. Nun deles a figura de Santo Antonio de Padua tallada en madeira e no outro a Virxe das Candelas, tam\u00e9n patroa da vila e cuxa festa se celebra o 2 de febreiro.\nA igrexa \u00e9 anexo da fregues\u00eda de Santa Mar\u00eda de Escornabois, da que son se\u00f1ores os condes de Monterrei. Deste anexo non percib\u00edan m\u00e1is que un beneficio honor\u00edfico xa que a maior\u00eda da poboaci\u00f3n era de orixe humilde, pero tributaba ao p\u00e1rroco que percib\u00eda arredor do 74% dos d\u00e9cimos e primicias que se recoll\u00edan no s\u00e9culo XVIII. A mi\u00fado era unha suma insuficiente para o seu mantemento e vivenda."}
{"id": "10654", "revid": "25871", "url": "https://gl.wikipedia.org/wiki?curid=10654", "title": "Zos, Trasmiras", "text": "Santa Mar\u00eda de Zos \u00e9 unha parroquia do concello ourens\u00e1n de Trasmiras. No ano 2022 ti\u00f1a 52 habitantes, dos cales 22 eran homes e 30 mulleres.\nPatrimonio.\nNesta parroquia, a car\u00f3n da estrada N-525 e da autov\u00eda A-52, est\u00e1 un dos cinco touros de Osborne existentes en Galicia: valados publicitarios colocados \u00e1 beira das estradas por toda Espa\u00f1a na segunda metade do s\u00e9culo XX e declarados patrimonio cultural e art\u00edstico."}
{"id": "10656", "revid": "98629", "url": "https://gl.wikipedia.org/wiki?curid=10656", "title": "Cocos", "text": "Os Cocos son dous bonecos das romar\u00edas de Ribadeo caracterizados polos seu gran tama\u00f1o (uns 3,50 m de altura) e mais por estar constru\u00eddos e vestidos arredor dunha armaz\u00f3n de madeira (na actualidade, metal) para seren transportados por persoas situadas no seu interior. Os Cocos son a parella figurada m\u00e1is representativa de Ribadeo. Tense constancia deles polo menos dende que en 1870 foran doados os cartos para a s\u00faa construci\u00f3n (960 reais de bill\u00f3n) por Xos\u00e9 Mar\u00eda Iglesias, segundo parece para contribu\u00edr o maior reco\u00f1ecemento das festas do Carme, que naqueles tempos eran tanto ou m\u00e1is importantes que as patronais de setembro. Foron empregados nos esqueletos e traxes 917 Rs. Dende o ano 2006, os Cocos est\u00e1n reproducidos na praci\u00f1a de San Roque da vila, dando a benvida a todos os visitantes a Ribadeo.\nCaracter\u00edsticas.\nNormalmente, executan un movemento de danza no seu percorrido \u00f3 longo das r\u00faas. Os portadores necesitan ter forza, resistencia e equilibrio debido tanto \u00f3 peso como a que a suxeici\u00f3n e transporte real\u00edzase fundamentalmente mediante unhas barras situadas a menos de 1/3 da altura dos bonecos, o que fai dificultoso manter o equilibrio, e m\u00e1is en d\u00edas de vento. Saen \u00e1 r\u00faa en diversas festas (en particular, as patronais arredor do 8 de setembro e San Roque). Na actualidade te\u00f1en d\u00faas estatuas, reproduci\u00f3ns fieis en metal, situadas na ribadense praza de San Roque.\nOs fillos: Cabezudos e semellantes.\nA s\u00faa recollida despois do paseo, que realizan acompa\u00f1ados doutros persoeiros menores, 'cabezudos'. Antigamente era acompa\u00f1ada polos p\u00edcaros \u00f3 berro de 'morreu pap\u00e1', 'morreu mam\u00e1', derivado que para seren gardados ti\u00f1an que ser tumbados. Non sa\u00edron de Ribadeo, cunha \u00fanica excepci\u00f3n \u00e1 Pontenova.\nOs \"cabezudos\" son considerados como fillos dos cocos, comezando esta tradici\u00f3n no 1898 co Chulo e a Chula, o Se\u00f1orito e a Se\u00f1orita e quizais alg\u00fan outro que non se logrou, e parando a s\u00faa exhibici\u00f3n \u00f3 comezo da primeira guerra mundial (1914) ata o ano 1948, no que aparecen representadas as cabezas de 'Popeye', 'O Gordo' e 'O Fraco', a Se\u00f1ora etc. Os citados sobreviven, mentres que son numerosos os que foron descartados \u00f3 longo do tempo, \u00e9 dicir, os que 'morreron'. A maior parte deles, por sorte, sobreviven. O derradeiro deles polo de agora \u00e9 Manuel \"o Pataqueiro\", figura popular que se incorporou \u00f3s desfiles a finais dos anos oitenta do s\u00e9culo XX. Por outra parte, durante moitos anos do pasado s\u00e9culo, os Cocos, como corresponde a tan importante instituci\u00f3n, tiveron o seu propio Cronista Oficial, cargo que levou durante moitos anos Xusto Barreiro Mart\u00ednez, que tam\u00e9n era descendente da familia que os doou.\nHistoria.\nO seu nacemento sit\u00faase a mediados do s\u00e9culo XIX, con data de referencia 1868 como doaz\u00f3n de Jos\u00e9 Mar\u00eda Iglesias para o seu uso nas festas do Carme. A mesma familia de Xos\u00e9 Mar\u00eda Iglesias ocupouse durante un tempo do seu coidado e conservaci\u00f3n, e despois, arredor dos anos 1895, outra rama familiar, os Pico de Coa\u00f1a, ao longo de 60 anos. Xes\u00fas Pico de Coa\u00f1a y Fern\u00e1ndez foi o m\u00e1is senlleiro mantedor, quen polos seus coidados da parella de xigantes foi co\u00f1ecido como o Pai dos Cocos. Foi el mesmo quen nomeou o Coco cun t\u00edtulo distinguido; o Marqu\u00e9s (outros din 'Presidente') da Atalaia. \u00c9 por ese t\u00edtulo polo que o Coco leva dende ent\u00f3n unha medalla. Xa no s\u00e9culo XX, por arredor de corenta anos, ata o 1949 no que feneceu, foi Jes\u00fas Pico de Coa\u00f1a Herr\u00e1iz o seu mantedor, continuando despois o labor Ram\u00f3n Fern\u00e1ndez. Na actualidade corresponde o seu coidado e mantenza \u00f3 Concello. Os traxes seguen a ser de \u00e9poca, se ben xa tiveron varios cambios.\nOutra persoa que se ocupou dos cocos durante m\u00e1is dun cuarto de s\u00e9culo foi, xa no s\u00e9culo XX, o garda municipal Ram\u00f3n Fern\u00e1ndez Garc\u00eda, quen os bailou en moitas ocasi\u00f3ns. Nese tempo tam\u00e9n lle axudaron a facer de custodios Xos\u00e9 Lois Garc\u00eda Fern\u00e1ndez (co\u00f1ecido popularmente como Choli) e Manuel Sanjurjo.\nA parella vestiu sempre coa elegancia propia da s\u00faa categor\u00eda social, en especial a Coca, que foi, co paso do tempo, cambiando a moda feminina. O Coco, sempre amosou sobriedade propia da s\u00faa representaci\u00f3n, a pesardes de pasa-lo tempo. No s\u00e9culo XIX levou un marcial uniforme de almirante que o comenza-lo s\u00e9culo XX presentou un aire m\u00e1is civil e cerimonioso cando se lle fixo un frac dunha peza enteira de tea encargada a Nova York nos anos 1900. O matrimonio foi moi prol\u00edfico e tivo fillo en varias \u00e9pocas.\nEn agosto de 2010 foi presentado o libro \"Os Cocos de Ribadeo\", recollendo diversos extremos da s\u00faa historia, as\u00ed como an\u00e9cdotas e fotograf\u00edas.\nA tradici\u00f3n e o oficio.\nUnha tradici\u00f3n ribadense, sen constatar documentalmente, asegura que a parella \u00e9 trasunto dun matrimonio moi popular de mediados do s\u00e9culo XIX, e que os esaxerados rizos que o Coco ten na fronte son recordo choqueiro da liberdade coa que a se\u00f1ora que a Coca representa viv\u00eda o seu compromiso matrimonial. En calquera caso, a an\u00e9cdota f\u00e1lanos xa do vello esp\u00edrito liberal da sociedade da vila ribadense. P\u00f3dese dicir que foron moitos os bailadores dos Cocos, cousa que esixe forza e habilidade para revira-los recantos das d\u00faas polas que se encanan o vento ribadense, pero de todos cantos hai memoria hai que salientar ao \"Serrano Vello\", que foi famoso polo ben que fac\u00eda bailar os pasodobres ao Coco. A parella ten por norma non sa\u00edr de Ribadeo. Contase que s\u00f3 houbo unha excepci\u00f3n nunha ocasi\u00f3n na que, a mediados do s\u00e9culo XX, foron levados \u00e1s festas da Pontenova, de onde volveron un pouco mancados.\nOs materiais e divertimentos.\nAs pesadas cabezas de cart\u00f3n pedra foron substitu\u00eddas recentemente por unhas reproduci\u00f3ns de pl\u00e1stico, m\u00e1is doadas de manexar, para evitar o risco de destruci\u00f3n. Os orixinais cons\u00e9rvanse coidadosamente gardadas como un dos maiores tesouros da vila. Os Cocos e os seus fillos, os cabezudos, saen polas ma\u00f1\u00e1s na festa do San Roque (o 16 de agosto) e nas da Patroa, na v\u00e9spera do 8 de setembro, sempre acompa\u00f1ados por un grupo de gaitas. Ata hai ben pouco (nos \u00faltimos anos) era tradicional que foran despedidos polos nenos ao rematar o percorrido co canto de \"\u00a1Morreu pap\u00e1! e \u00a1Morreu mam\u00e1!\", ao seren tumbados para gardalos."}
{"id": "10657", "revid": "1131", "url": "https://gl.wikipedia.org/wiki?curid=10657", "title": "Tiro parab\u00f3lico", "text": "Empr\u00e9gase a expresi\u00f3n tiro parab\u00f3lico para describir o movemento de obxectos cunha traxectoria aproximada \u00e1 dunha par\u00e1bola. O termo prov\u00e9n da terminolox\u00eda militar, pois durante moito tempo un dos campos fundamentais da enxe\u00f1ar\u00eda foi o c\u00e1lculo da traxectoria de proxect\u00eds. Un punto que se despraza cunha velocidade inicial na direcci\u00f3n horizontal distinta de cero e se mant\u00e9n a unha altura reducida, cando no seu desprazamento s\u00f3 act\u00faa a aceleraci\u00f3n debida \u00e1 forza da gravidade describe aproximadamente unha par\u00e1bola (a desviaci\u00f3n debese \u00e1 variaci\u00f3n da forza da gravidade coa altura -dimin\u00fae co cadrado da distancia ao centro da terra). Debido a isto, a aceleraci\u00f3n s\u00f3 se produce nunha direcci\u00f3n e sentido e o resto do movemento d\u00e9bese unicamente \u00e1 velocidade inicial.\nO habitual \u00e9 descompo\u00f1er t\u00f3dolos vectores na direcci\u00f3n da gravidade (vertical) e na s\u00faa direcci\u00f3n ortogonal (horizontal). Unha vez feito isto obt\u00e9\u00f1ense as seguintes funci\u00f3ns vectoriais:\nPosici\u00f3n en x:\nformula_1\nPosici\u00f3n en y:\nformula_2\nVelocidade en x:\nformula_3\nVelocidade en y:\nformula_4\nonde formula_5 ; formula_6, onde formula_7 \u00e9 o \u00e1ngulo da velocidade inicial respecto \u00e1 horizontal.\nIsto \u00e9 unha aproximaci\u00f3n matem\u00e1tica, nun obxecto real que se move na atmosfera, existe unha forza resistente de sentido contrario ao movemento e que depende da forma do obxecto e da velocidade (p\u00f3dese aproximar cunha funci\u00f3n do cadrado desta)."}
{"id": "10659", "revid": "43327", "url": "https://gl.wikipedia.org/wiki?curid=10659", "title": "RAF", "text": "O acr\u00f3nimo RAF pode referirse a:\nSen ser acr\u00f3nimo, pode referirse a:"}
{"id": "10660", "revid": "197", "url": "https://gl.wikipedia.org/wiki?curid=10660", "title": "Fon\u00e9matica", "text": ""}
{"id": "10665", "revid": "89787", "url": "https://gl.wikipedia.org/wiki?curid=10665", "title": "Lineal B", "text": "O lineal B \u00e9 o sistema de escritura utilizado para o mic\u00e9nico, unha forma antiga da lingua grega.\nCaracter\u00edsticas.\nO sistema deriva do lineal A, unha antiga escrita usada para escribir o minoico, polo que o lineal B non representa axeitadamente os sons do grego mic\u00e9nico. Tr\u00e1tase parcialmente dun silabario, con alg\u00fans signos logogr\u00e1ficos adicionais.\nAparece basicamente en pequenas t\u00e1boas de arxila que datan dos s\u00e9culos XIV e XIII a.C. A primeira foi descuberta en Knossos polo arque\u00f3logo ingl\u00e9s Arthur Evans o 31 de marzo de 1890; o 6 de abril atopou un tesouro grande de tabo\u00ed\u00f1as.\nMichael Ventris descifrou o lineal B en 1951-1953, coa colaboraci\u00f3n de John Chadwick. O lineal B ten aproximadamente 200 signos, divididos en signos sil\u00e1bicos con valores fon\u00e9ticos e logogramas (ou ideogramas) con valores sem\u00e1nticos.\nO lineal B ten asignado o Unicode Range 10000\u20131007F para os signos sil\u00e1bicos e o 10080\u2013100FF para os logogramas.\nSignos sil\u00e1bicos.\nOs nomes destes signos son s\u00f3 aproximadamente fon\u00e9ticos, xa que a maior\u00eda representan unha clase completa de s\u00edlabas. Alg\u00fans signos fon\u00e9ticos, moi pouco empregados, te\u00f1en valores que a\u00ednda nos son en parte desco\u00f1ecidos. Son designados mediante un n\u00famero ou un valor fon\u00e9tico aproximado, como por exemplo \"a2\", \"a3\", \"au\", \"nwa\", \"pu2\" etc.\nLogogramas.\nDebido \u00e1 natureza dos textos preservados (albar\u00e1s ou recibos de contabilidade dos palacios mic\u00e9nicos), son moi frecuentes as representaci\u00f3ns logogr\u00e1ficas dos elementos enumerados.\nOs logogramas representan conceptos como \"HOME\", \"MULLER\", \"VACA\", \"TOURO\", \"ACEITE\", \"VI\u00d1O\", \"VESTIDO\", \"OURO\", \"BRONCE\" etc. Hai varias ducias de signos que representan varios tipos de potas e louza."}
{"id": "10667", "revid": "114", "url": "https://gl.wikipedia.org/wiki?curid=10667", "title": "Ep\u00edtese", "text": ""}
{"id": "10668", "revid": "98629", "url": "https://gl.wikipedia.org/wiki?curid=10668", "title": "Trigonometr\u00eda", "text": "A trigonometr\u00eda estuda as relaci\u00f3ns entre os lados e os \u00e1ngulos dun tri\u00e1ngulo e, por extensi\u00f3n, as propiedades dos puntos (baricentro, circuncentro, incentro e ortocentro) e rectas (mediana, altura, mediatriz e bisectriz) not\u00e1beis dun tri\u00e1ngulo.\nA palabra deriva do grego \"trigonon\" (\"tri\"', tres e \"gonia\" \u00e1ngulos), tri\u00e1ngulo, e \"metron\", medida; \u00e9 dicir, etimoloxicamente trigonometr\u00eda \u00e9 a \"medida de tres \u00e1ngulos\" ou \"medida de tri\u00e1ngulos\".\nFunci\u00f3ns directas principais.\nEn concreto, a trigonometr\u00eda establece varias funci\u00f3ns trigonom\u00e9tricas para un \u00e1ngulo, definibles graficamente segundo unha circunferencia de radio unidade de tal xeito que o devandito \u00e1ngulo ten o seu v\u00e9rtice no centro do c\u00edrculo (na figura, o \u00e1ngulo abrangue a zona gris):\nformula_1\nformula_2\nformula_3\nO nome destas funci\u00f3ns procede de que estes segmentos marcados est\u00e1n no interior (no seo, para seno e coseno) ou na tanxente \u00e1 circunferencia de radio unidade.\nFunci\u00f3ns directas secundarias (ou inversas para a operaci\u00f3n produto de funci\u00f3ns).\nExisten outras tres funci\u00f3ns trigonom\u00e9tricas que te\u00f1en o valor inversamente proporcional \u00e1s tres anteriores. Os seus nomes son secante, cosecante e cotanxente. Os seus nomes tam\u00e9n proceden da posici\u00f3n do segmento en relaci\u00f3n \u00e1 circunferencia unidade. Estas inversas son (na figura, o \u00e1ngulo abrangue tam\u00e9n a mesma zona gris):\nformula_4\nformula_5\nformula_6\nNOTA: Na linguaxe TeX para editar f\u00f3rmulas da Galipedia, o codificador de etiquetas non reco\u00f1ece as funci\u00f3ns cosecante nin cotanxente.\nFunci\u00f3ns inversas para a composici\u00f3n de funci\u00f3ns (funci\u00f3ns \"arco\").\nO concepto de inversi\u00f3n nestas funci\u00f3ns opostas non consiste no valor matematicamente inversamente proporcional segundo a matem\u00e1tica, sen\u00f3n no concepto contrario. O seu argumento son n\u00fameros reais e o seu resultado son os \u00e1ngulos ou arcos (en radi\u00e1ns). Debido a isto as funci\u00f3ns te\u00f1en por nome a denominaci\u00f3n da funci\u00f3n directa antecedido do prefixo \"arco-\". As\u00ed, existen seis funci\u00f3ns opostas: arcoseno, arcocoseno, arcotanxente, arcosecante, arcocosecante e arcocoanxente.\nTeorema fundamental dos tri\u00e1ngulos.\nEn\u00fanciase como: \"a suma dos \u00e1ngulos dun tri\u00e1ngulo suma 180\u00ba\", medida que equivale a \u03c0 radi\u00e1ns. Para outros pol\u00edgonos regulares se pode calcular (e tam\u00e9n o \u00e1ngulo interior de cada un dos seus v\u00e9rtices) mediante o seguinte construto baseado neste teorema (as cores son referidas \u00e1s da figura):\nformula_8\nformula_9 (en verde)\nTeorema fundamental da trigonometr\u00eda.\nEste teorema bas\u00e9ase no teorema de Pit\u00e1goras e relaciona o seno dun \u00e1ngulo co seu coseno. A s\u00faa demostraci\u00f3n \u00e9 moi doada partindo do dito por Pit\u00e1goras e divid\u00edndoo entre o cadrado da hipotenusa (formula_10 \u00e9 o cateto oposto e formula_11 \u00e9 o cateto contiguo):\nformula_12\nRelaci\u00f3ns trigonom\u00e9tricas.\nExiste unha relaci\u00f3n entre as funci\u00f3ns trigonom\u00e9tricas de varios \u00e1ngulos (restados ou sumados) e as funci\u00f3ns de cada un dos sumandos ou restandos individualmente. Disto ded\u00facese a relaci\u00f3n entre as funci\u00f3ns dun \u00e1ngulo e o do seu dobre (facendo a suma de si mesmo). Tam\u00e9n hai unha equivalencia entre a funci\u00f3n dun \u00e1ngulo e o da s\u00faa metade.\nPara co\u00f1ecer o valor da derivada das funci\u00f3ns trigonom\u00e9tricas (directas, inversas e opostas) v. derivada."}
{"id": "10669", "revid": "56817", "url": "https://gl.wikipedia.org/wiki?curid=10669", "title": "Hamad bin Isa Al Khalifa", "text": "Hamad bin Isa Al Khalifa (en \u00e1rabe: \u062d\u0645\u062f \u0628\u0646 \u0639\u064a\u0633\u0649 \u0622\u0644 \u062e\u0644\u064a\u0641\u0629), nado o 28 de xaneiro de 1950, \u00e9 o monarca de Bahrain dende o 6 de marzo de 1999, primeiro como emir, e dende o 14 de febreiro de 2002 como o primeiro Rei de Bahrain."}
{"id": "10674", "revid": "1987", "url": "https://gl.wikipedia.org/wiki?curid=10674", "title": "Iajuddin Ahmed", "text": "Iajuddin Ahmed, nado o 1 de febreiro de 1931 e finado o 10 de decembro de 2012, foi presidente de Bangladesh dende o 6 de setembro de 2002 ata o 11 de febreiro de 2009."}
{"id": "10675", "revid": "23204", "url": "https://gl.wikipedia.org/wiki?curid=10675", "title": "Aliaksandr Luka\u0161enka", "text": "Aliaksandr Ryhoravi\u010d Luka\u0161enka (en belaruso \"\u0410\u043b\u044f\u043a\u0441\u0430\u043d\u0434\u0440 \u0420\u044b\u0433\u043e\u0440\u0430\u0432\u0456\u0447 \u041b\u0443\u043a\u0430\u0448\u044d\u043d\u043a\u0430\"), nado o 30 de agosto de 1954 en Kopis, \u00e9 un pol\u00edtico belaruso, Presidente de Belar\u00fas dende que se creou o cargo o 20 de xullo de 1994. O seu goberno \u00e9 moi controvertido, para os seus partidarios evitou os peores efectos da ca\u00edda da Uni\u00f3n Sovi\u00e9tica, para os seus opo\u00f1entes \u00e9 un ditador que arredou Belar\u00fas da Uni\u00f3n Europea, convert\u00e9ndoa nun estado sat\u00e9lite de Rusia."}
{"id": "10677", "revid": "12452", "url": "https://gl.wikipedia.org/wiki?curid=10677", "title": "Aleksandr Lukashenko", "text": ""}
{"id": "10678", "revid": "89787", "url": "https://gl.wikipedia.org/wiki?curid=10678", "title": "Mathieu K\u00e9r\u00e9kou", "text": "Mathieu K\u00e9r\u00e9kou, nado en Kouarfa o 2 de setembro de 1933 e finado en Cotonou o 14 de outubro de 2015, foi un militar e pol\u00edtico benin\u00e9s, que foi Presidente de Ben\u00edn entre o 26 de outubro de 1972 e o 4 de abril de 1991 e de novo dende o 4 de abril de 1996 at\u00e9 o 2006.\nTraxectoria.\nEstudou en escolas militares de Mal\u00ed e o Senegal. Serviu no ex\u00e9rcito de Ben\u00edn trala s\u00faa independencia (1960). Foi axudante de campo (1963) do presidente Hubert Maga, presidente do Consello Revolucionario das Forzas Armadas, cando o seu curm\u00e1n, Maurice Kouand\u00e9t\u00e9 levou a cabo un golpe militar en 1968. Comandante da unidade militar de Ouidah e xefe de persoal do ex\u00e9rcito de Dahomey.\nEn abril de 1972, tomou o poder por medio dun golpe militar que rematou co triunvirato gobernante no per\u00edodo de Justin Ahomad\u00e9gb\u00e9-Tom\u00eatin. En 1974, adoptou o marxismo-leninismo e o pa\u00eds pasou a chamarse \"Rep\u00fablica Popular de Ben\u00edn\", prohibiu os partidos pol\u00edticos e declarouse ditador.\nEn 1980, foi elixido presidente pola Asemblea Nacional Revolucionaria, e retirouse do ex\u00e9rcito en 1987. As\u00ed como o resto da \u00c1frica militarizada, en 1990 iniciou unha transici\u00f3n cara \u00e1 democracia que Kerekou permitiu. En 1991, neste proceso de apertura democr\u00e1tica, perdeu as elecci\u00f3ns abertas cun 32\u00a0%, fronte \u00f3 economista Nic\u00e9phore Soglo (68\u00a0%). Tralo abandono do poder, pediu desculpas por \u201ct\u00f3dolos lamentables e deplorables incidentes\u201d que se produciron no seu goberno.\nNas elecci\u00f3ns de 1996, volveu presentarse \u00e1 presidencia, derrotando a Soglo cun 52,5\u00a0% na segunda rolda electoral. Reelixido en 2001 en circunstancias controvertidas, acusado de fraude electoral non houbo participaci\u00f3n dos outros dous candidatos (Soglo e Adrien Houngb\u00e9dji) na segunda volta electoral. Estabeleceu unha econom\u00eda liberal, Ben\u00edn participou en misi\u00f3ns internacionais de paz. Reformou a Constituci\u00f3n en 2005, e convocou elecci\u00f3ns, mais fracasou no seu intento dun terceiro per\u00edodo, sendo vencido por Yayi Boni."}
{"id": "10679", "revid": "89787", "url": "https://gl.wikipedia.org/wiki?curid=10679", "title": "Airbus A380", "text": "O Airbus A380, fabricado polo consorcio europeo Airbus, \u00e9 un avi\u00f3n para o transporte de viaxeiros (entre 555 e 850 viaxeiros), o que o converte no maior avi\u00f3n comercial da historia. Tr\u00e1tase dun catrimotor de dous pisos e fuselaxe ancha e debido ao seu tama\u00f1o moitos aeroportos tiveron que modificar e mellorar as s\u00faas instalaci\u00f3ns para acomodalo. Inicialmente foi chamado Airbus A3XX e dese\u00f1ouse para desafiar o monopolio de Boeing no mercado dos avi\u00f3ns de gran tama\u00f1o. O 27 de abril do ano 2005 realizou o seu primeiro voo experimental, e o 25 de outubro do 2007 realizou o seu primeiro voo comercial coa aeroli\u00f1a Singapore Airlines.\nAta o de agora s\u00f3 existen unha variante do Airbus A380 en fabricaci\u00f3n, o A380-800. Hai plans de desenvolver unha versi\u00f3n con m\u00e1is capacidade, o A380-900, e unha versi\u00f3n de carga, o A380F, que ser\u00e1 un dos maiores cargueiros do mundo, s\u00f3 superado en capacidade de carga polo Antonov An-225. Por\u00e9n, segundo Airbus, ata que se estabilice a produci\u00f3n do A380-800 non continuar\u00e1n desenvolvendo estas variantes.\nO piso superior do A380 est\u00e9ndese ao longo de toda a fuselaxe. Isto fai que o A380-800 te\u00f1a unha cabina de 478 metros cadrados de espazo \u00fatil, un 40% m\u00e1is que o seguinte avi\u00f3n en tama\u00f1o, o Boeing 747-8, que proporciona asentos para 525 persoas nunha configuraci\u00f3n de tres clases ou para ata 853 en configuraci\u00f3n de s\u00f3 clase econ\u00f3mica. O A380-800 ten un alcance de 15.700 quil\u00f3metros, suficientes para voar se escalas dende Dallas a Sydney, e unha velocidade de cruceiro de Mach 0.85 (sobre 900\u00a0km/h a altura de cruceiro), semellante \u00e1 do Boeing 747.\nEn maio do ano 2017 Airbus ti\u00f1a 317 pedidos en firme do A380, dos cales 213 xa foran entregados. O seu pedido m\u00e1is grande, composto por 142 exemplares, \u00e9 para a aeroli\u00f1a Emirates, dos que 97 xa foron entregados.\nDesenvolvemento.\nAntecedentes.\nA mediados de 1988 enxe\u00f1eiros de Airbus dirixidos por Jean Roeder comezaron a traballar en segredo no desenvolvemento dun avi\u00f3n de pasaxeiros de moi alta capacidade (UHCA polas s\u00faas siglas en ingl\u00e9s), tanto para completar o seu propio rango de produtos como para rematar co dominio que ti\u00f1a Boeing nese segmento do mercado dende principios dos anos 70 co seu 747. McDonnell Douglas ofreceu \u00e1 venda sen \u00e9xito o seu m\u00e1is pequeno concepto do MD-12 de dobre cuberta. Roeder obtivo a aprobaci\u00f3n para futuras avaliaci\u00f3ns do UHCA despois dunha presentaci\u00f3n formal ao presidente e o CEO en xu\u00f1o de 1990. O megaproxecto anunciouse no Farnborough Air Show dese ano, co obxectivo de reducir os custos de operaci\u00f3n un 15% con respecto ao 747-400. Airbus organizou catro equipos de dese\u00f1o, un por cada un dos seus socios (A\u00e9rospatiale, British Aerospace, Deutsche Aerospace AG e CASA) para propo\u00f1er novas tecnolox\u00eda para os seus futuros dese\u00f1os de avi\u00f3ns. Os dese\u00f1os present\u00e1ronse en 1992 e us\u00e1ronse os m\u00e1is competitivos.\nEn xaneiro de 1993 Boeing e varias compa\u00f1\u00eda do consorcio de Airbus iniciaron un estudo conxunto sobre a viabilidade dun Transporte Comercial Moi Grande (VLCT), co obxectivo de formar unha asociaci\u00f3n para compartir o limitado mercado. Este estudo conxunto abandonouse dous anos despois xa que os intereses de Boeing disminu\u00edran debido a que os analistas pensaban que un produto as\u00ed apenas cubrir\u00eda os gastos de desenvolvemento proxectados en 15 000 mill\u00f3ns de d\u00f3lares. A pesar do feito de que s\u00f3 d\u00faas aeroli\u00f1as expresaran interese en p\u00fablico en mercar un avi\u00f3n as\u00ed, Airbus xa estaba levando a cabo o seu propio proxecto para un grande avi\u00f3n. Os analistas pronosticaron que Boeing seguir\u00eda sacando modelos derivados do 747, cun custo de desenvolvemento moito menor, e que a construci\u00f3n de avi\u00f3ns grandes non era a mellor opci\u00f3n xa que avi\u00f3ns m\u00e1is pequenos poder\u00edan voas as mesmas rutas.\nEn xu\u00f1o de 1994 Airbus anunciou o seu plan para desenvolver o seu propio grande avi\u00f3n de pasaxeiros, designado A3XX. Airbus considerou varios dese\u00f1os, inclu\u00eddo unha infrecuente combinaci\u00f3n de d\u00faas fuselaxes dos seus A340, o avi\u00f3n m\u00e1is grande da compa\u00f1\u00eda nese momento, unha ao lado da outra. O A3XX tivo que enfrontarse ao estudo do VLCT e aos novos avi\u00f3n que desenvolver\u00eda Boeing como sucesores de 747. Dende 1997 ata 2000, cando a crise financeira en Oriente Medio escureceu as perspectivas do mercado, Airbus refinou o seu dese\u00f1o, centr\u00e1ndose nunha reduci\u00f3n de entre o 15 e o 20% dos custos de operaci\u00f3n sobre o Boeing 747-400. O A3XX ter\u00eda d\u00faas cubertas que lle proporcionar\u00edan un maior volume de pasaxeiros en comparaci\u00f3n cos tradicionais dese\u00f1os dun s\u00f3 piso. Esta decisi\u00f3n tomouse tras leva a cabo unha extensa an\u00e1lise do mercado cuns 200 grupos focais.\nO 19 de decembro de 2009 o consello de supervisi\u00f3n da reestruturada Airbus votou lanzar un programa de 8 800 mill\u00f3ns de euros para fabricar o A3XX, rebautizado como o A380, con 50 pedidos en firme de seis clientes de lanzamento. A designaci\u00f3n como A380 rompeu coas anteriores familias de Airbus, que progresaran secuencialmente dende A300 ata A340. Foi elixida debido a que o n\u00famero 8 asemell\u00e1base \u00e1 secci\u00f3n cruzada da dobre cuberta, e \u00e9 un n\u00famero da sorte nalg\u00fans pa\u00edses asi\u00e1ticos onde o avi\u00f3n ser\u00eda comercializado. A configuraci\u00f3n do avi\u00f3n rematouse a principios de 2011, e a fabricaci\u00f3n dos primeiros compo\u00f1entes do A380 comezou en xaneiro de 2002.\nCusto total do desenvolvemento.\nNo ano 2000 o custo de desenvolvemento proxectado orixinalmente era de 9 500 mill\u00f3ns de euros. En 2004 Airbus estimou que se lle sumar\u00edan outros 1 500 mill\u00f3ns a esa cantidade. No ano 2006, con 10 200 mill\u00f3ns investidos Airbus deixou de publicar os custos do programa e posteriormente engadiu outros 4 900 mill\u00f3ns tras as dificultades co cableado el\u00e9ctrico e polos dous anos de atraso, chegando a un custo estimado duns 18 000 mill\u00f3ns de euros.\nEn 2014 estimouse que o avi\u00f3n tivera un custo de desenvolvemento duns 25 000 mill\u00f3ns de d\u00f3lares. O ano seguinte Airbus dixo que os custos foran de 15 000 mill\u00f3ns de euros, a\u00ednda que os analistas cr\u00edan que a cifra era duns 5 000 mill\u00f3ns m\u00e1is.\nFabricaci\u00f3n.\nAs principais secci\u00f3ns estruturais do A380 fabr\u00edcanse en Francia, Alema\u00f1a, Espa\u00f1a e Reino Unido. Debido ao gran tama\u00f1o das secci\u00f3ns, os m\u00e9todos de transporte tradicionais resultaron ser inviables, polo que son levadas \u00e1 planta de montaxe Jean-Luc Lagard\u00e8re en Tolosa por trasportes especializados por estrada e mar, a\u00ednda que algunhas partes l\u00e9vanse usando o avi\u00f3n de transporte A300-600ST Beluga. Os compo\u00f1entes do A380 son subministrados por provedores de todo o mundo, sendo os catro principais por valor Rolls-Royce, Safran, United Technologies e General Electric.\nPara o movemento dos grandes compo\u00f1entes estruturais do A380 dese\u00f1ouse unha complexa ruta co\u00f1ecida como o Itin\u00e9raire \u00e0 Grand Gabarit. Esta implicou a fabricaci\u00f3n dunha frota de buques e barcazas de carga rodada (ro-ro), a construci\u00f3n de instalaci\u00f3ns portuarias e o desenvolvemento de estradas novas ou modificadas para acomodar convois de grandes dimensi\u00f3ns por terra. As secci\u00f3ns dianteira e posterior da fuselaxe son transportadas nun dos tres barcos ro-ro dende Hamburgo ata o Reino Unido. As \u00e1s son fabricadas en Broughton, no norte de Gales, e posteriormente trasortadas en barcaza ata o porto de Mostyn para o seu transporte en barco.\nEn Saint-Nazaire, no oeste de Francia, o barco cambia as secci\u00f3ns da fuselaxe de Hamburgo por secci\u00f3ns xa montadas m\u00e1is grandes, algunhas das cales incl\u00faen o nariz. O barco desc\u00e1rgaas en Bordeos. O barco recolle a barriga e as secci\u00f3ns de cola de Construcciones Aeron\u00e1uticas SA en C\u00e1diz e l\u00e9vaas a Bordeos. Dende al\u00ed, as partes do A380 son transportadas en barcaza ata Langon, e por convois por estrada ata a planta de montaxe en Tolosa. Para evitar danos pola manipulaci\u00f3n directa, as partes f\u00edxanse a moldes personalizados montadas en veh\u00edculos con rodas auto-impulsadas.\nDespois da montaxe, o avi\u00f3n voa ata Hamburgo para ser pintado e equipado. Airbus dese\u00f1ou as instalaci\u00f3ns de montaxe e a cadea de subministraci\u00f3ns para un cociente de produci\u00f3n de catro A380 por mes.\nProbas.\nFabric\u00e1ronse cinco A380 para probas e demostraci\u00f3ns. O primeiro avi\u00f3n, con rexistro F-WWOW, deuse a co\u00f1ecer en Tolosa o 18 de xaneiro de 2005. O aparello voou por vez primeira o d\u00eda 27 de abril dese mesmo ano. Ese avi\u00f3n, equipado con motores Rolls-Royce Trent 900, voou dende o aeroporto de Tolosa Blagnac cunha tripulaci\u00f3n de seis persoas lideradas polo piloto xefe de probas Jacques Rosay.\nO 1 de decembro de 2005 o A380 acadou a s\u00faa velocidade m\u00e1xima de dese\u00f1o, Mach 0,96 (a s\u00faa velocidade de cruceiro \u00e9 de Mach 0,85), nun lixeiro picado. No ano 2006 o A380 realizou a s\u00faa primeira proba a grande altitude no Aeroporto Internacional Bole, en Ad\u00eds Abeba. Realizou a s\u00faa segunda proba a grande altitude no mesmo aeroporto en 2009. O 10 de xaneiro de 2006 voou ao Aeroporto Internacional Jos\u00e9 Mar\u00eda C\u00f3rdova en Colombia, finalizando as probas transatl\u00e1nticas, e posteriormente foi ata o Aeroporto El Dorado para probar o funcionamento dos motores en aeroportos a grande altitude. O avi\u00f3n chegou a Norteam\u00e9rica o 6 de febreiro, aterrando en Iqaluit, Canad\u00e1, para as probas en clima fr\u00edo.\nO 14 de febreiro de 2006, durante a proba de resistencia destrutiva das \u00e1s no MSN5000, a \u00e1 de proba fallou a un 145% da carga l\u00edmite, preto do 150% requirido. Airbus anunciou modificaci\u00f3ns engadindo 30\u00a0kg na \u00e1 para proporcionarlle a resistencia necesaria. O 26 de marzo o A380 someteuse \u00e1 certificaci\u00f3n de evacuaci\u00f3n en Hamburgo. Con 8 das 16 sa\u00eddas bloqueadas aleatoriamente, 853 pasaxeiros e 20 tripulantes sa\u00edron do avi\u00f3n \u00e1 escuras en 78 segundos, por debaixo dos 90 segundos requiridos para a certificaci\u00f3n. Tres d\u00edas despois o A380 obtivo as aprovaci\u00f3ns da European Aviation Safety Agency (EASA) europea e a Federal Aviation Administration (FAA) estadounidense para transportar 853 pasaxeiros.\nO primeiro A380 en usar motores GP7200, co n\u00famero de serie MSN009 e rexistro F-WWEA, voou o 25 de agosto de 2006. O 4 de setembro de 2006 realizouse o primeiro voo de probas co avi\u00f3n cargado de pasaxeiros. O aparello voou dende Tlosa con 474 empregados de Airbus a bordo para probar as instalaci\u00f3ns e comodidades para a pasaxe. No mes de novembro de 2006 unha nova serie de probas demostrou o rendemento do avi\u00f3n durante 150 horas de voo baixo condici\u00f3ns operativas t\u00edpicas dunha aeroli\u00f1a. Cara o ano 2014 o A380 continuaba realizando voos de proba.\nAirbus obtivo a certificaci\u00f3n de tipo para o A380-841 e o A380-842 da EASA e a FAA o 12 de decembro de 2006 nunha cerimonia conxunta na sede francesa da compa\u00f1\u00eda, recibindo o c\u00f3dico ICAO A388. O A380-861 obtivo a s\u00faa certificaci\u00f3n o 14 de decembro de 2007.\nProduci\u00f3n e atrasos nas entregas.\nA fabricaci\u00f3n inicial do A380 viuse afectada por atrasos atribu\u00eddos aos 530\u00a0km de cableado de cada avi\u00f3n. Airbus citou como causas subxacentes a complexidade do cableado da cabina (98 000 cables e 40 000 conectores), o seu dese\u00f1o e fabricaci\u00f3n concorrentes, o alto grao de personalizaci\u00f3n para cada aeroli\u00f1a, e fallos na xesti\u00f3n da configuraci\u00f3n e control de cambios. As instalaci\u00f3ns alem\u00e1s e espa\u00f1olas de Airbus continuaron usando a versi\u00f3n 4 do software de dese\u00f1o CATIA, mentres que as brit\u00e1nicas e francesas migraron \u00e1 versi\u00f3n 5. Este feito causou problemas xerais de xesti\u00f3n de configuraci\u00f3n, en parte debido a que os arneses dos cables fabricados usando aluminio en vez de cobre precisaban unhas regras especiais de dese\u00f1o, e estas non se pod\u00edan transferir doadamente entre as d\u00faas versi\u00f3ns do software.\nAirbus anunciou o primeiro atraso en xu\u00f1o de 2005 e notificou \u00e1s aeroli\u00f1as que as entregas adiar\u00edanse seis meses. Este feito reduc\u00eda o n\u00famero total de entregas programadas cara finais de 2009 de 120 a 90-100. O 13 de xu\u00f1o de 2006 Airbus anunciou un segundo atraso, adiando a primeira entrega outros seis ou sete meses. A\u00ednda que a primeira entrega segu\u00eda estando programada para antes do final de 2006, as entregas de 2007 baixar\u00edan a tan s\u00f3 9 aparellos, e cara finais de 2009 s\u00f3 se entregar\u00edan entre 70 e 80 avi\u00f3ns. O anuncio causou unha ca\u00edda do 26% no prezo das acci\u00f3ns de EADS, a compa\u00f1\u00eda nai de Airbus, e levou \u00e1 marcha do CEO de EADS No\u00ebl Forgeard, o CEO de Airbus Gustav Humbert, e do director do programa A380 Charles Champion. O 3 de outubro de 2006, tras rematar unha revisi\u00f3n do programa A380, o CEO de Airbus Christian Streiff anunciou un terceiro atraso, levando a primeira entrega ata outubro de 2007, seguida por 13 en 2008, 25 en 2009, e acadando o ritmo completo de produci\u00f3n de 45 avi\u00f3ns por ano en 2010. O atraso tam\u00e9n aumentou o d\u00e9ficit de ganancias proxectado por Airbus ata o 2010 ata os 4 800 mill\u00f3ns de d\u00f3lares.\nComo Airbus priorizou o traballo do A380-800 sobre o A380F, FedEx e United Parcel Service cancelaron os seus pedidos para o cargueiro, e Emirates e ILFC convert\u00e9ronos en pedidos do A380-800. Airbus suspendeu os traballos na versi\u00f3n de carga, a\u00ednda que continuaba ofrec\u00e9ndoa pero sen unha data de entrada en servizo. Para a versi\u00f3n de pasaxeiros Airbus negociou un calendario de entregas revisado e compensaci\u00f3ns con 13 clientes.\nA comezos de 2019 Airb\u00fas anuncia que deixar\u00e1 de fabricalos en 2021 debido \u00e1 diminuci\u00f3n dos pedidos, o \u00faltimo caso, de Emirates, debido \u00f3 cambio de xeito de voar da xente."}
{"id": "10683", "revid": "22570", "url": "https://gl.wikipedia.org/wiki?curid=10683", "title": "Medici\u00f3n xen\u00e9tica", "text": "A medici\u00f3n xen\u00e9tica \u00e9 o proceso de an\u00e1lise dos datos xen\u00e9ticos. Pode realizarse por varios m\u00e9todos. De entre os principais poden considerarse os seguintes:\nDistancia xen\u00e9tica.\n\u00dasanse para medir a diferenza xen\u00e9tica global entre d\u00faas poboaci\u00f3ns. Hai moitas distancias xen\u00e9ticas e todas est\u00e1n fortemente relacionadas entre si.\n\u00c1rbores.\nAs \u00e1rbores son o construto m\u00e1is habitual na an\u00e1lise filoxen\u00e9tica. As \u00e1rbores dicot\u00f3micas constr\u00faense usando unha matriz de distancias entre t\u00f3dalas posibles de combinaci\u00f3ns en parella de \"n\" poboaci\u00f3ns. Para os primeiros autores que utilizaron este achegamento metodol\u00f3xico (Cavalli-Sforza e Edwards), representan a historia de fisi\u00f3ns (separaci\u00f3ns) que tiveron acontecido na historia das poboaci\u00f3ns. Existen posibles causas de nesgo, e isto esixe un control mediante outras premisas para poder interpretar correctamente esta evoluci\u00f3n hist\u00f3rica.\nHai varios m\u00e9todos para reconstru\u00edlas: alg\u00fans parten dunha ra\u00edz (orixe da dicotom\u00eda m\u00e1is afastada no tempo) e outros calc\u00falanse independentemente. Inda as\u00ed, as \u00e1rbores sen ra\u00edz poden adoptar unha orixe en funci\u00f3n de evidencias externas ou internas, sendo estas as m\u00e1is fiables. Os m\u00e9todos con ra\u00edz obrigan a que t\u00f3dalas p\u00f3las que parten da orixe te\u00f1an a mesma lonxitude en termos de distancia xen\u00e9tica, partindo da hip\u00f3tese de que a taxa de evoluci\u00f3n \u00e9 constante. Os m\u00e9todos sen ra\u00edz non te\u00f1en que cumprir con estas restrici\u00f3ns, pero o seu valor interpretativo dende a perspectiva evolutiva \u00e9 menor.\nAs diferentes metodolox\u00edas poden producir distintos resultados, en parte debidos \u00f3 uso de distancias xen\u00e9ticas desiguais, e, salvo que o n\u00famero de caracteres -frecuencias x\u00e9nicas- sexa alto, o erro estat\u00edstico pode ser enorme. Existen xeitos de calcular o erro por este motivo, pero o maior problema das \u00e1rbores \u00e9 que non est\u00e1n adaptadas para contemplar as conexi\u00f3ns cruzadas entre poboaci\u00f3ns: os m\u00e9todos para reco\u00f1ecer este feito a\u00ednda est\u00e1n sen desenvolver.\nMapas de compo\u00f1entes principais.\nEstes son tan usados coma as \u00e1rbores na an\u00e1lise, porque permiten recoller nuns poucos grafos unha boa parte da informaci\u00f3n contida nos xenes considerados. Normalmente, os datos de aproximadamente 100 frecuencias x\u00e9nicas poden resumirse para un n\u00famero determinado de poboaci\u00f3ns cunha efectividade do 20% ou 40% substitu\u00edndo os datos xen\u00e9ticos dunha poboaci\u00f3n por un \u00fanico valor num\u00e9rico: a compo\u00f1ente principal. O resto da informaci\u00f3n, que corresponde \u00e1 variaci\u00f3n, p\u00e9rdese, pero pode calcularse unha segunda compo\u00f1ente para recuperar a m\u00e1xima informaci\u00f3n posible, menor que a recollida na primeira compo\u00f1ente. A\u00ednda as\u00ed \u00e9 \u00fatil. Poder\u00edase continuar as\u00ed con subseguintes compo\u00f1entes, pero soamente coas d\u00faas primeiras adoita obterse unha mostra suficientemente representativa das relaci\u00f3ns xen\u00e9ticas das poboaci\u00f3ns. O diagrama cartesiano bidimensional normalmente permite resumir m\u00e1is dun terzo da informaci\u00f3n inicial de t\u00f3dolos xenes. P\u00f3dese inclu\u00edr graficamente unha terceira dimensi\u00f3n, pero xa non \u00e9 tan claro coma o mapa con d\u00faas.\nA compo\u00f1ente principal poder\u00eda definirse coma unha media ponderada de t\u00f3dalas frecuencias x\u00e9nicas dunha poboaci\u00f3n, onde o peso relativo \u00e9 tal que maximiza a informaci\u00f3n sobre unha poboaci\u00f3n que estea contida nun s\u00f3 valor num\u00e9rico. Os mapas de d\u00faas ou tres dimensi\u00f3ns obtidos deste xeito poden evitar o uso de \u00e1rbores, pero adoitan producir as mesmas conclusi\u00f3ns sen que poidan considerarse un m\u00e9todo anal\u00edtico distinto. Probablemente son descritores m\u00e1is fiables que as \u00e1rbores cando hai moito intercambio xen\u00e9tico entre poboaci\u00f3ns veci\u00f1as xeograficamente.\nMapas xeogr\u00e1ficos.\nOs mapas de frecuencias al\u00e9licas amosan a distribuci\u00f3n xeogr\u00e1fica dun alelo: a frecuencia al\u00e9lica \u00e9 m\u00e1is probable no seu lugar de orixe e nas rexi\u00f3ns onde a favorecen os factores selectivos. A distinci\u00f3n entre estas d\u00faas posibles explicaci\u00f3ns non sempre est\u00e1 clara. Por exemplo, no caso da malaria a distribuci\u00f3n xeogr\u00e1fica foi importante para indicar as mutaci\u00f3ns al\u00e9licas m\u00e1is resistentes.\nCoa construci\u00f3n mapas xeogr\u00e1ficos das compo\u00f1entes principais anteriores foi posible comprobar as hip\u00f3teses de migraci\u00f3ns arcaicas e facer outras hip\u00f3teses similares ou que contemplen a selecci\u00f3n natural. A estes mapas ch\u00e1maselles sint\u00e9ticos, para distinguilos dos anteriores.\nIllamento por distancia.\nPracticamente t\u00f3dalas poboaci\u00f3n intercambian emigrantes coas veci\u00f1as. A acumulaci\u00f3n deste fen\u00f3meno durante o tempo fornece unha forte correlaci\u00f3n entre as s\u00faas distancias xen\u00e9ticas e distancias xeogr\u00e1ficas. Isto parece que \u00e9 unha norma xeral en t\u00f3dalas poboaci\u00f3ns humanas e p\u00f3dese facer para distancias xeogr\u00e1ficas maiores que para as que se fai normalmente.\nMestizaxe.\nAs fisi\u00f3ns seguidas de evoluci\u00f3n independente das d\u00faas p\u00f3las formadas puideron ser importantes na conformaci\u00f3n da nosa historia xen\u00e9tica. En moitos casos, as poboaci\u00f3ns resultantes puideron intercambiar poboaci\u00f3n cos novos veci\u00f1os atopados nas terras descubertas. O intercambio x\u00e9nico probablemente f\u00edxose m\u00e1is importante co incremento do transporte, pero debeu ter un impacto xa nos comezos da historia da evoluci\u00f3n humana.\nA predici\u00f3n das consecuencias dos intercambios xen\u00e9ticos \u00e9 moi doada para situaci\u00f3ns simples (cando unha poboaci\u00f3n procede da mestura de d\u00faas anteriores) e os intercambios migratorios modifican a matriz de distancias que se poden predicir ben para situaci\u00f3ns m\u00e1is complexas se se co\u00f1ecen os modelos de migraci\u00f3n, pero isto \u00e9 moi infrecuente. O axeitamento de \u00e1rbores dicot\u00f3micas non incl\u00fae a mestizaxe no seu modelo evolutivo te\u00f3rico, e por iso non hai a\u00ednda un m\u00e9todo satisfactorio para analizar redes (\u00e1rbores con interconexi\u00f3ns entre p\u00f3las). A an\u00e1lise completa da evoluci\u00f3n interconectada (\"reticulada\") a\u00ednda est\u00e1 nos seus inicios."}
{"id": "10684", "revid": "98629", "url": "https://gl.wikipedia.org/wiki?curid=10684", "title": "Ling\u00fc\u00edstica cognitiva", "text": "A ling\u00fc\u00edstica cognitiva \u00e9 un estudo interdisciplinar da ling\u00fc\u00edstica e a psicolox\u00eda cognitiva.\nHistoria.\nA ling\u00fc\u00edstica cognitiva xorde na d\u00e9cada de 1980 como resposta \u00f3 descontento dalg\u00fans xerativistas que defend\u00edan a necesidade dunha sem\u00e1ntica que tivese presente o individuo e as s\u00faas habilidades cognitivas. Isto obrigounos a romper coa tradici\u00f3n tranformacionalista e propor uns postulados b\u00e1sicos distintos en 1987, por parte de Mark Johnson, George Lakoff e Ronald Langacker.\nCon todo, non \u00e9 o primeiro intento de integrar esta perspectiva extraling\u00fc\u00edstica (psicol\u00f3xica, antropol\u00f3xica, neurol\u00f3xica etc) na ling\u00fc\u00edstica, sen\u00f3n que xa unha d\u00e9cada antes houbo intentos multidisciplinares de abordar estas \u00e1reas conxuntamente. Estas colaboraci\u00f3ns fomentaron o xurdimento da ling\u00fc\u00edstica cognitiva fronte \u00e1 xerativista autonom\u00eda da linguaxe, defendendo unha relaci\u00f3n entre linguaxe e outros aspectos cognitivos e perceptivos. As d\u00faas capacidades cognitivas principais dos que bota man a linguaxe son a categorizaci\u00f3n e os procesos de met\u00e1fora-metonimia."}
{"id": "10685", "revid": "5863", "url": "https://gl.wikipedia.org/wiki?curid=10685", "title": "Categorizaci\u00f3n", "text": "A categorizaci\u00f3n \u00e9 a habilidade de clasificar os elementos da realidade externa e interna. Tendo en conta que presup\u00f3n que a lingua non est\u00e1 separada do individuo, da s\u00faa capacidade de cognici\u00f3n e das s\u00faas actividades, reflicte e participa do funcionamento destes.\nCaracter\u00edsticas.\nNa sem\u00e1ntica tradicional aceptouse que os esquemas categorizadores se establecen en funci\u00f3n de condici\u00f3ns necesarias e suficientes, pero a sem\u00e1ntica cognitiva defende outros par\u00e1metros: o criterio fundamental \u00e9 a prototipicidade. Segundo a teor\u00eda dos prototipos, a inclusi\u00f3n dun concepto nunha categor\u00eda responde \u00e1 semellanza que garda con boa parte dos elementos deste grupo. Non \u00e9 imprescindible que sexa con todos e que todos cumpran unhas determinadas caracter\u00edsticas para a inclusi\u00f3n, e isto permite distinguir uns membros m\u00e1is prominentes e representativos da categor\u00eda (en oposici\u00f3n \u00e1 representatividade igualitaria de t\u00f3dolos elementos nas categor\u00edas consideradas tradicionalmente). Estes mellores representantes ch\u00e1manse \"prototipos\" e def\u00ednense consonte \"modelos cognitivos idealizados\" (Lakoff 1987), que son modelos mentais constitu\u00eddos por un conxunto de supostos que son causa e/ou efecto dunha representaci\u00f3n parcial da realidade (\"cosmovisi\u00f3n\"). Mesmo tendo car\u00e1cter parcial, son os modelos considerados para caracterizar as categor\u00edas e establecer a representatividade.\nPara definir un concepto (por exemplo, nai), d\u00e9bese situar no contexto conceptual dunha sociedade, onde existen certas expectativas (CASADA, EMBARAZADA, CUN FILLO E QUE O COIDA). Pero isto non se corresponde exactamente coa realidade sen\u00f3n s\u00f3 co exemplo protot\u00edpico. Inda as\u00ed existen casos que non se axustan totalmente \u00f3s presupostos e tam\u00e9n se incl\u00faen no modelo cognitivo, pod\u00e9ndose analizar o seu grao de axeitamento \u00e1 categor\u00eda. Os criterios condicionantes dunha categor\u00eda coinciden exactamente coa realidade en casos puntuais e o resto dos elementos ser\u00e1n considerados \"non protot\u00edpicos\" e m\u00e1is \"\"perif\u00e9ricos\", m\u00e1is afastados dos significados \"centrais\"\" ou protot\u00edpicos (MEDIAS NAIS, NAIS ADOPTIVAS OU DE ALUGUER). A estrutura do modelo non \u00e9 m\u00e1is que un produto do modelo cognitivo e os seus elementos def\u00ednense e organ\u00edzanse en diferentes niveis de prototipicidade en funci\u00f3n da afinidade \u00f3 modelo de co\u00f1ecemento:\nIsto pode resumirse con este cadro:\nDisto ded\u00facese que non hai unha serie de requisitos m\u00ednimos para definir todos os elementos constitu\u00edntes dunha categor\u00eda, o que evidencia a imposibilidade de definir unha categor\u00eda en base a condici\u00f3ns necesarias e suficientes."}
{"id": "10686", "revid": "114", "url": "https://gl.wikipedia.org/wiki?curid=10686", "title": "Chomsky", "text": ""}
{"id": "10687", "revid": "22570", "url": "https://gl.wikipedia.org/wiki?curid=10687", "title": "Xenerativo", "text": "Unha gram\u00e1tica \u00e9 xenerativa cando consiste nun conxunto de regras e un l\u00e9xico asociado que permite, para calquera combinaci\u00f3n de palabras da lingua, decidir se esa combinaci\u00f3n \u00e9 gramatical e fornecerlle, nese caso, unha descrici\u00f3n estrutural.\nUnha gram\u00e1tica xenerativa \u00e9 expl\u00edcita no sentido de que a natureza e o funcionamento das regras son descritos de maneira rigorosa e precisa, o que permite a s\u00faa formalizaci\u00f3n.\nO tipo de gram\u00e1tica xenerativa m\u00e1is famosa \u00e9 a xenerativo-transformacional de Noam Chomsky, mais non todas as gram\u00e1ticas xenerativas te\u00f1en necesariamente transformaci\u00f3ns."}
{"id": "10688", "revid": "1987", "url": "https://gl.wikipedia.org/wiki?curid=10688", "title": "Gram\u00e1tica xenerativa", "text": "A gram\u00e1tica xenerativa \u00e9 unha teor\u00eda ling\u00fc\u00edstica elaborada por Noam Chomsky e outros ling\u00fcistas do MIT a comezos da d\u00e9cada de 1960 que pretende dar conta da creatividade dos falantes.\nNas s\u00faas hip\u00f3teses, a capacidade ling\u00fc\u00edstica (exclusiva dos seres humanos) repousa sobre a existencia de estruturas universais innatas que tornan pos\u00edbel a adquisici\u00f3n das linguas naturais. O mecanismo mental que se activa permite emitir e comprender frases que nunca antes se enunciaran. A gram\u00e1tica xerativa oponse aos modelos distribucional e estrutural, que s\u00f3 poden describer frases realizadas.\nA \"gram\u00e1tica\" \u00e9 un mecanismo finito que permite xerar (\"producir\", \"crear\") un conxunto infinito de frases gramaticais ben formadas. Esa gram\u00e1tica constit\u00fae o saber ling\u00fc\u00edstico dos individuos que falan unha lingua, isto \u00e9, a s\u00faa competencia ling\u00fc\u00edstica.\nAs gram\u00e1ticas xenerativas constan de tres compo\u00f1entes:"}
{"id": "10689", "revid": "158", "url": "https://gl.wikipedia.org/wiki?curid=10689", "title": "Jigme Singye Wangchuk", "text": ""}
{"id": "10690", "revid": "23204", "url": "https://gl.wikipedia.org/wiki?curid=10690", "title": "Carlos Mesa", "text": "Carlos Diego Mesa Gisbert, nado na Paz o 12 de agosto de 1953, \u00e9 un historiador, pol\u00edtico, cineasta e escritor boliviano, presidente do seu pa\u00eds dende o 17 de outubro de 2003 ata o 6 de xu\u00f1o de 2005.\nAnteriormente fora vicepresidente con Gonzalo S\u00e1nchez de Lozada, asumiu a presidencia cando unha serie de protestas e manifestaci\u00f3ns forzaron a dimisi\u00f3n de S\u00e1nchez de Lozada."}
{"id": "10691", "revid": "88215", "url": "https://gl.wikipedia.org/wiki?curid=10691", "title": "Festus Mogae", "text": "Festus Gontebanye Mogae, nado en Serowe o 21 de agosto de 1939, \u00e9 un economista e pol\u00edtico botswaniano, que foi o terceiro presidente de Botswana, dende 1998 ata 2008.\nDespois de realizar os seus estudos de econom\u00eda na Universidade de Oxford, Mogae converteuse en funcionario nalgunhas instituci\u00f3ns financeiras tales como o FMI e o Banco de Botswana. Foi nomeado vicepresidente de Botswana en 1992, durante o goberno de Quett Ketumile Joni Masire, a quen sucedeu no poder o 1 de abril de 1998."}
{"id": "10692", "revid": "98629", "url": "https://gl.wikipedia.org/wiki?curid=10692", "title": "Luiz In\u00e1cio Lula da Silva", "text": "Luiz In\u00e1cio \"Lula\" da Silva, nado en Caet\u00e9s (daquela Vargem Grande, en Pernambuco) o 27 de outubro de 1945, \u00e9 un pol\u00edtico brasileiro. Asumiu a Presidencia da Rep\u00fablica Federativa do Brasil en 2003 coa maior votaci\u00f3n da historia do pa\u00eds (52,4 mill\u00f3ns de votos), quebrando cifras de votaci\u00f3n de todos os expresidentes brasileiros. Nesa altura, os seus resultados s\u00f3 queda por baixo, no mundo, dos do xeneral indonesio Susilo Yudhoyono (69,27 mill\u00f3ns de votos), George W. Bush (58,4 mill\u00f3ns de votos), John Kerry (54,8 mill\u00f3ns de votos), os tres nas elecci\u00f3ns realizadas en 2004, e do expresidente estadounidense Ronald Reagan, que tivo, en 1984, 54,4 mill\u00f3ns de votos. Mais ultrapasou a votaci\u00f3n do presidente Bill Clinton, que tivo 47,4 mill\u00f3ns de votos.\nFoi candidato a presidente en 1989 (derrotado por Fernando Collor de Mello), en 1994 (derrotado por Fernando Henrique Cardoso) e en 1998 (novamente derrotado por Fernando Henrique Cardoso), ga\u00f1ando por fin as elecci\u00f3ns de 2002 (o segundo m\u00e1is votado foi Jos\u00e9 Serra, do PMDB). En 2006 foi reelixido co 60,83% dos sufraxios (m\u00e1is de 58,2 mill\u00f3ns de votos) fronte Geraldo Alckmin (candidato do PSDB). En 2017 foi condenado por corrupci\u00f3n e, a\u00ednda que posteriormente a condena foi revogada, pasou na cadea 580 d\u00edas. Foi de novo electo presidente o 30 de outubro de 2022, derrotando a Jair Bolsonaro. Deste xeito, \u00e9 o \u00fanico presidente en ser escollido para un terceiro mandato na Historia do Brasil. \nLula \u00e9 co-fundador, presidente de honra e afiliado ao Partido dos Trabalhadores (PT), un dos m\u00e1is importantes partidos brasileiros.\nTraxectoria.\nCon 7 anos a s\u00faa familia realizou unha viaxe com\u00fan para moitos nordestinos do Brasil: en condici\u00f3ns precarias, dirixiuse para o estado de S\u00e3o Paulo, coa esperanza de oportunidades mellores de vida. Pasaron a residir en Guaruj\u00e1, cidade do litoral do estado.\nDa Silva foi alfabetizado no Grupo Escolar Marc\u00edlio Dias. En 1956 pasou a morar en S\u00e3o Paulo. Con 12 anos foi empregado nunha tinturar\u00eda, tendo despois exercido as profesi\u00f3ns de auxiliar de secretar\u00eda.\nOperario e sindicalista.\nSeguindo para a industria, Lula conseguiu unha praza no curso de torneiro mec\u00e1nico no SENAI, organizaci\u00f3n brasileira de ensino industrial, form\u00e1ndose metal\u00farxico. Alg\u00fans anos despois, mudouse para S\u00e3o Bernardo do Campo, onde tivo os primeiros contactos co movemento sindical en 1968, por influencia do seu irm\u00e1n Jos\u00e9 Ferreira de Melo, alcumado \"Frei Chico\", quen lle presentou o seu primeiro libro titulado: \"O Que \u00e9 a Constitui\u00e7\u00e3o\".\nEn 1969 Lula foi elixido para dirixir o sindicato dos metal\u00farxicos de S\u00e3o Bernardo do Campo. En 1975 foi elixido presidente do mesmo sindicato. Reelixido en 1978, foi un dos l\u00edderes sindicais que retomaron a pr\u00e1ctica de manifestaci\u00f3ns p\u00fablicas de grande escala, que deixaran de ocorrer desde o endurecimento represivo da ditadura militar nos 10 anos anteriores. Durante o movemento das manifestaci\u00f3ns, a idea de fundar un partido representante dos traballadores foi madurecendo, e, en 1980 fundou o Partido dos Trabalhadores, (PT).\nPol\u00edtica.\nNa idea de participar nos procesos electorais, cambiou xudicialmente o seu nome de Lu\u00eds In\u00e1cio da Silva para Lu\u00eds In\u00e1cio Lula da Silva (a lexislaci\u00f3n vixente prohib\u00eda o uso de alcumes polos candidatos).\nEn 1982, Lula participou nas elecci\u00f3ns do goberno de San Paulo, que perdeu. En 1984, participou na campa\u00f1a Diretas J\u00e1 ao lado do Dr. Ulysses Guimar\u00e3es, que clamaba por elecci\u00f3ns presidenciais directas despois de anos de ditadura militar e presidentes nomeados. A campa\u00f1a non tivo \u00e9xito e as elecci\u00f3ns presidenciais de 1984 foron feitas polo Colexio Electoral (indirectas). En 1986, foi elixido deputado federal con r\u00e9cord de votos tendo unha actuaci\u00f3n discreta.\nEn 1989, realiz\u00e1ronse as elecci\u00f3ns directas. Lula era candidato a presidente, liderando todas as investigaci\u00f3ns at\u00e9 semanas antes da elecci\u00f3n. O ga\u00f1ador foi Fernando Collor de Mello, candidato conservador do PRN, que recibiu entusiasmado apoio de consider\u00e1bel parte da poboaci\u00f3n que se sent\u00eda intimidada ante a perspectiva de que o ex-sindicalista fora radical e abertamente ali\u00f1ado coas teses de esquerda.\nOs medios de comunicaci\u00f3n de li\u00f1a progresista e a oposici\u00f3n afirmaron que o resultado das elecci\u00f3ns de 1989 ter\u00eda sido decisivamente manipulado por sectores dos medios de comunicaci\u00f3n da li\u00f1a conservadora. \u00c9 un feito que Collor se empe\u00f1ou nunha campa\u00f1a de difamaci\u00f3n de Lula, presentando no seu horario electoral gratu\u00edto unha antiga noiva de Lula, coa cal este ti\u00f1a unha filla, e que o acusaba de lle propo\u00f1er un aborto e de ser \"racista\". Alg\u00fans a\u00ednda afirmaron que, al\u00e9n deste feito obxectivo, houbo manipulaci\u00f3ns dalg\u00fans dos principais \u00f3rganos dos medios de comunicaci\u00f3n brasileiros, que cubrir\u00edan as elecci\u00f3ns de forma a favorecer a candidatura de Collor. A pedra de toque desas alegaci\u00f3ns foi nun resumo do \u00faltimo debate televisivo entre os dous candidatos, que foi levado ao ar polo telexornal m\u00e1is seguido do pa\u00eds a poucos d\u00edas da elecci\u00f3n -xa que logo, nun momento cr\u00edtico do proceso electoral- que conced\u00eda m\u00e1is tempo a Fernando Collor que a Lula. Falouse tam\u00e9n na \u00e9poca da interrupci\u00f3n deliberada do servizo de \u00f3mnibus urbano en \u00e1reas de baixa renda, dificultando o traslado de electores at\u00e9 as secci\u00f3ns electorais, as\u00ed como do secuestro do empresario Ab\u00edlio Diniz, nas v\u00e9speras das elecci\u00f3ns, por un grupo de supostos terroristas estranxeiros, e que se mostrou na televisi\u00f3n o mesmo empresario, liberado do seu cativerio, portando unha camisa co emblema do PT, que lle ter\u00eda sido colocada polos mesmos secuestradores.\nEn 1991, o presidente Collor, ori\u00fando dunha tradicional familia alagoana de pol\u00edticos e empresarios do sector de comunicaci\u00f3ns, foi denunciado por corrupci\u00f3n activa e pasiva polas s\u00faas ligaz\u00f3ns co empresario e caixa da campa\u00f1a de Collor, Paulo C\u00e9sar Farias. O esc\u00e1ndalo decorrente desas acusaci\u00f3ns provocou ampla mobilizaci\u00f3n social no que ficou co\u00f1ecido como Movemento Cara Pintada. No seu \u00e1pice a serie de protestas pac\u00edficas reuniu m\u00e1is de cincuenta mill\u00f3ns de cidad\u00e1ns, xamais visto no mundo en tama\u00f1a proporci\u00f3n, esixindo a censura do presidente. O movemento foi vitorioso grazas \u00e1 presi\u00f3n social exercida sobre as bases parlamentarias.\nEn 1994, Luiz In\u00e1cio Lula da Silva volveu a presentarse \u00e1 presidencia e foi novamente derrotado, desa vez polo candidato do PSDB, o soci\u00f3logo Fernando Henrique Cardoso. Ex senador, Cardoso ti\u00f1a un historial pol\u00edtico ligado \u00e1 centro-esquerda, tendo sido exiliado durante a ditadura militar, e \u00e9 un dos intelectuais m\u00e1is respectados do mundo.\n\u00c1 fronte do \"Minist\u00e9rio da Fazenda\" no goberno de Itamar Franco, Cardoso foi un dos mentores do Plano Real, que tivo \u00e9xito en frear a hiperinflaci\u00f3n e estabilizar a moeda brasileira. En 1998 converteurse no primeiro presidente brasileiro en ser reelixido, derrotando a Lula na primeira quenda.\nO 27 de outubro de 2002 Lula foi electo presidente do Brasil, derrotando \u00f3 candidato de FHC, Jos\u00e9 Serra do PSDB. No seu discurso de investidura, Lula afirmou: \"E eu, que durante tantas vezes fui acusado de n\u00e3o ter um diploma superior, ganho o meu primeiro diploma, o diploma de presidente da Rep\u00fablica do meu pa\u00eds\". A declaraci\u00f3n foi unha resposta contra os inn\u00fameros ataques que sufriu en virtude da s\u00faa baixa educaci\u00f3n formal, que moitos consideran incompat\u00edbel co cargo mais importante da Rep\u00fablica. Moitos opositores din que tal afirmaci\u00f3n non \u00e9 ver\u00eddica, pois Lula xa ti\u00f1a o certificado de torneiro mec\u00e1nico emitido polo SENAI, as\u00ed como un diploma similar como deputado federal. As causas deste desabafo foron os ataques sufridos na campa\u00f1a que desmerec\u00edan a s\u00faa educaci\u00f3n."}
{"id": "10693", "revid": "1576", "url": "https://gl.wikipedia.org/wiki?curid=10693", "title": "II Guerra mundial", "text": ""}
{"id": "10696", "revid": "88215", "url": "https://gl.wikipedia.org/wiki?curid=10696", "title": "Hassanal Bolkiah", "text": "Hassanal Bolkiah Mu'izzadin Waddaulah, nado en Bandar Seri Begawan o 15 de xullo de 1946 \u00e9 Sult\u00e1n de Brunei dende o 5 de outubro de 1967. Tam\u00e9n \u00e9 o primeiro ministro e ministro de defensa e econom\u00eda."}
{"id": "10697", "revid": "88215", "url": "https://gl.wikipedia.org/wiki?curid=10697", "title": "Georgi Parvanov", "text": "Georgi Sedefchov Parvanov (en b\u00falgaro: \u0413\u0435\u043e\u0440\u0433\u0438 \u041f\u044a\u0440\u0432\u0430\u043d\u043e\u0432), nado o 28 de xu\u00f1o de 1957 \u00e9 un pol\u00edtico b\u00falgaro, que foi Presidente de Bulgaria dende o 22 de xaneiro de 2002 ata o 22 de xaneiro de 2012. Membro do Partido Socialista B\u00falgaro."}
{"id": "10698", "revid": "23204", "url": "https://gl.wikipedia.org/wiki?curid=10698", "title": "Blaise Compaor\u00e9", "text": "Blaise Compaor\u00e9, nado en Ouagadougou o 3 de febreiro de 1951, \u00e9 un pol\u00edtico de Burkina Faso, presidente do seu pa\u00eds desde o 15 de outubro de 1987. Fundador do partido gobernante, o Congreso para a Democracia e o Progreso."}
{"id": "10699", "revid": "88215", "url": "https://gl.wikipedia.org/wiki?curid=10699", "title": "Domitien Ndayizeye", "text": "Domitien Ndayizeye, nado en Kayanza o 2 de maio de 1953, \u00e9 un pol\u00edtico burundiano que foi presidente de Burundi dende o 30 de abril de 2003 ata o 26 de agosto de 2005.\nAnteriormente, de 2001 a 2003, fora vicepresidente de Burundi, sendo presidente Pierre Buyoya."}
{"id": "10703", "revid": "98629", "url": "https://gl.wikipedia.org/wiki?curid=10703", "title": "Norodom Sihamoni", "text": "Norodom Sihamoni (), nado o 14 de maio de 1953 en Phnom Penh, \u00e9 o rei de Camboxa dende o 14 de outubro de 2004. \nConverteuse en rei de Camboxa unha semana despois da abdicaci\u00f3n de Norodom Sihanouk. \u00c9 o fillo m\u00e1is vello do rei Sihanouk e da ra\u00ed\u00f1a Norodom Monineath. Foi embaixador de Camboxa perante a UNESCO e foi nomeado polo Consello Real do Trono, formado por nove membros, logo de que o seu pai Norodom Sihanouk abdicase. Antes de ascender \u00f3 trono, Sihamoni foi educado na Rep\u00fablica Checa e \u00e9 co\u00f1ecido como embaixador cultural en Europa e por ser instrutor de danza cl\u00e1sica."}
{"id": "10704", "revid": "98629", "url": "https://gl.wikipedia.org/wiki?curid=10704", "title": "Paul Biya", "text": "Paul Biya, nado o 13 de febreiro de 1933, \u00e9 un pol\u00edtico camerun\u00e9s, actual presidente do Camer\u00fan dende 6 de novembro de 1982.\nGraduouse en Relaci\u00f3ns Internacionais no \"Sciences Po\" (Instituto de Ciencias Pol\u00edticas de Par\u00eds) en 1961. Cando regresou ao pa\u00eds en 1962 entrou ao servizo do Presidente Ahmadou Ahidjo, chegando a ser Ministro Secretario Xeral da Presidencia en 1968 e primeiro ministro en 1975. En 1982 o presidente Ahidjo renunciou debido a problemas de sa\u00fade e Biya foi escollido como o seu sucesor.\nEn 1984 enfrontouse a un golpe de estado liderado por Ahidjo, polo que debeu realizar unha purga entre os seus colaboradores, destitu\u00edndo aos m\u00e1is pr\u00f3ximos ao expresidente. En 1992 e debido \u00e1s presi\u00f3ns internas e externas aceptou a realizaci\u00f3n de elecci\u00f3ns pluripartidarias, a\u00ednda que foi acusado de enormes fraudes tras a s\u00faa vitoria. Foi reelixido en 1997, 2004 e 2011, cada vez con maiores e m\u00e1is graves denuncias de corrupci\u00f3n, fraude e delitos de lesa humanidade."}
{"id": "10705", "revid": "1888", "url": "https://gl.wikipedia.org/wiki?curid=10705", "title": "Dereita Galeguista", "text": "Dereita Galeguista foi un partido galeguista de dereitas activo durante os \u00faltimos meses da Segunda Rep\u00fablica Espa\u00f1ola.\nTraxectoria.\nEste partido de vida ef\u00e9mera xorde pola oposici\u00f3n dos sectores cat\u00f3licos do Partido Galeguista \u00f3s posibles pactos coa esquerda. En maio de 1935 un grupo de militantes do Partido Galeguista de Pontevedra encabezados por Xos\u00e9 Filgueira Valverde marcharon do partido como protesta pola pol\u00edtica de pactos coa esquerda e crearon unha nova organizaci\u00f3n, co\u00f1ecida como Dereita Galeguista. O 15 de xu\u00f1o apareceu en \"A Nosa Terra\" o seu programa pol\u00edtico e ideol\u00f3xico asinado por Jos\u00e9 Garc\u00eda Vidal, Jos\u00e9 Lino S\u00e1nchez, Dar\u00edo Caram\u00e9s Ruza, Jos\u00e9 Sesto L\u00f3pez, Jos\u00e9 Mart\u00ednez Tiscar e outros. En 8 de febreiro de 1936, ante a incorporaci\u00f3n formal do PG ao Frente Popular deixaron o PG Vicente Risco e sete afiliados de Ourense pola mesma raz\u00f3n. No peri\u00f3dico ourens\u00e1n \"Heraldo de Galicia\" publicaron o manifesto da Dereita Galeguista de Ourense que asinaban Vicente Risco, Jos\u00e9 Fern\u00e1ndez Borrajo, Jos\u00e9 Antonio Varela Garza, Isidoro Guede, Jos\u00e9 Luis Parente, \u00c1ngel Mart\u00ednez Doval, Jos\u00e9 Perille Garra e Jos\u00e9 Goyanes Sotelo. O 5 de abril \u00faneselles o grupo compostel\u00e1n con Manuel Beiras, Manuel Banet Fontenla, Xos\u00e9 Mosquera P\u00e9rez, Daniel Louzao, Carlos Seijas e Manuel G\u00f3mez Puente. O 19 de abril de 1936 constitu\u00eduse formalmente en Ourense o Partido Galeguista de dereita con representantes dos grupos de Pontevedra, Santiago de Compostela e Ourense, acord\u00e1ndose que \"Heraldo de Galicia\" fose o voceiro oficioso do novo partido.\nNo seu manifesto fundacional declar\u00e1ronse progresistas, dem\u00f3cratas, republicanos, cooperativistas e de orientaci\u00f3n socialcristi\u00e1. A Dereita Galeguista fixo campa\u00f1a a prol do estatuto de autonom\u00eda pero non presentou candidaturas nas elecci\u00f3ns de 1936.\nTras o comezo da Guerra Civil, Vicente Risco, entre outros militantes, adheriuse \u00f3 r\u00e9xime franquista."}
{"id": "10706", "revid": "1576", "url": "https://gl.wikipedia.org/wiki?curid=10706", "title": "Lugares de Abegondo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Abegondo"}
{"id": "10707", "revid": "54334", "url": "https://gl.wikipedia.org/wiki?curid=10707", "title": "Lugares de Allariz", "text": "Galicia \u2192 Parroquias de Galicia \u2192 Lugares de Galicia \u2192 Lugares de Allariz"}
{"id": "10708", "revid": "54334", "url": "https://gl.wikipedia.org/wiki?curid=10708", "title": "Lugares de Amoeiro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Amoeiro"}
{"id": "10709", "revid": "54334", "url": "https://gl.wikipedia.org/wiki?curid=10709", "title": "Lugares de Avi\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Avi\u00f3n"}
{"id": "10710", "revid": "54334", "url": "https://gl.wikipedia.org/wiki?curid=10710", "title": "Lugares de Baltar", "text": "Galicia \u2192 Parroquias de Galicia \u2192 Lugares de Galicia \u2192 Lugares de Baltar"}
{"id": "10711", "revid": "54334", "url": "https://gl.wikipedia.org/wiki?curid=10711", "title": "Lugares de Bande", "text": "Galicia \u2192 Parroquias de Galicia \u2192 Lugares de Galicia \u2192 Lugares de Bande"}
{"id": "10712", "revid": "54334", "url": "https://gl.wikipedia.org/wiki?curid=10712", "title": "Lugares de Ba\u00f1os de Molgas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ba\u00f1os de Molgas"}
{"id": "10713", "revid": "54334", "url": "https://gl.wikipedia.org/wiki?curid=10713", "title": "Lugares de Barbad\u00e1s", "text": "Galicia \u2192 Parroquias de Galicia \u2192 Lugares de Galicia \u2192 Lugares de Barbad\u00e1s"}
{"id": "10714", "revid": "72725", "url": "https://gl.wikipedia.org/wiki?curid=10714", "title": "Lugares do Barco de Valdeorras", "text": "Galicia \u2192 Parroquias de Galicia \u2192 Lugares de Galicia \u2192 Lugares do Barco de Valdeorras"}
{"id": "10715", "revid": "54334", "url": "https://gl.wikipedia.org/wiki?curid=10715", "title": "Lugares de Beade", "text": "Galicia \u2192 Parroquias de Galicia \u2192 Lugares de Galicia \u2192 Lugares de Beade"}
{"id": "10716", "revid": "54334", "url": "https://gl.wikipedia.org/wiki?curid=10716", "title": "Lugares de Beariz", "text": "Galicia \u2192 Parroquias de Galicia \u2192 Lugares de Galicia \u2192 Lugares de Beariz"}
{"id": "10717", "revid": "54334", "url": "https://gl.wikipedia.org/wiki?curid=10717", "title": "Lugares dos Blancos", "text": "Galicia \u2192 Parroquias de Galicia \u2192 Lugares de Galicia \u2192 Lugares dos Blancos"}
{"id": "10718", "revid": "54334", "url": "https://gl.wikipedia.org/wiki?curid=10718", "title": "Lugares de Bobor\u00e1s", "text": "Galicia \u2192 Parroquias de Galicia \u2192 Lugares de Galicia \u2192 Lugares de Bobor\u00e1s"}
{"id": "10719", "revid": "1576", "url": "https://gl.wikipedia.org/wiki?curid=10719", "title": "Lugares da Bola", "text": "Galicia \u2192 Parroquias de Galicia \u2192 Lugares de Galicia \u2192 Lugares da Bola"}
{"id": "10720", "revid": "1576", "url": "https://gl.wikipedia.org/wiki?curid=10720", "title": "Lugares do Bolo", "text": "Galicia \u2192 Parroquias de Galicia \u2192 Lugares de Galicia \u2192 Lugares do Bolo"}
{"id": "10721", "revid": "1576", "url": "https://gl.wikipedia.org/wiki?curid=10721", "title": "Lugares de Calvos de Rand\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Calvos de Rand\u00edn"}
{"id": "10722", "revid": "1576", "url": "https://gl.wikipedia.org/wiki?curid=10722", "title": "Lugares de Carballeda de Avia", "text": "Galicia \u2192 Parroquias de Galicia \u2192 Lugares de Galicia \u2192 Lugares de Carballeda de Avia"}
{"id": "10723", "revid": "1576", "url": "https://gl.wikipedia.org/wiki?curid=10723", "title": "Lugares de Carballeda de Valdeorras", "text": "Galicia \u2192 Parroquias de Galicia \u2192 Lugares de Galicia \u2192 Lugares de Carballeda de Valdeorras"}
{"id": "10724", "revid": "1576", "url": "https://gl.wikipedia.org/wiki?curid=10724", "title": "Lugares do Carballi\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares do Carballi\u00f1o"}
{"id": "10725", "revid": "1576", "url": "https://gl.wikipedia.org/wiki?curid=10725", "title": "Lugares de Cartelle", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cartelle"}
{"id": "10726", "revid": "1131", "url": "https://gl.wikipedia.org/wiki?curid=10726", "title": "Lugares de Castrelo de Mi\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de Castrelo de Mi\u00f1o"}
{"id": "10727", "revid": "1576", "url": "https://gl.wikipedia.org/wiki?curid=10727", "title": "Lugares de Castrelo do Val", "text": "Galicia \u2192 Parroquias de Galicia \u2192 Lugares de Galicia \u2192 Lugares de Castrelo do Val"}
{"id": "10728", "revid": "1576", "url": "https://gl.wikipedia.org/wiki?curid=10728", "title": "Lugares de Castro Caldelas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Castro Caldelas"}
{"id": "10729", "revid": "1505", "url": "https://gl.wikipedia.org/wiki?curid=10729", "title": "Lugares de Celanova", "text": "Galicia \u2192 Parroquias de Galicia \u2192 Lugares de Galicia \u2192 Lugares de Celanova"}
{"id": "10730", "revid": "5863", "url": "https://gl.wikipedia.org/wiki?curid=10730", "title": "Lugares de Cenlle", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cenlle"}
{"id": "10731", "revid": "1576", "url": "https://gl.wikipedia.org/wiki?curid=10731", "title": "Lugares de Chandrexa de Queixa", "text": "Galicia \u2192 Parroquias de Galicia \u2192 Lugares de Galicia \u2192 Lugares de Chandrexa de Queixa"}
{"id": "10732", "revid": "1576", "url": "https://gl.wikipedia.org/wiki?curid=10732", "title": "Lugares de Coles", "text": "Galicia \u2192 Parroquias de Galicia \u2192 Lugares de Galicia \u2192 Lugares de Coles"}
{"id": "10733", "revid": "1576", "url": "https://gl.wikipedia.org/wiki?curid=10733", "title": "Lugares de Cortegada", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cortegada"}
{"id": "10734", "revid": "1576", "url": "https://gl.wikipedia.org/wiki?curid=10734", "title": "Lugares de Cualedro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cualedro"}
{"id": "10735", "revid": "1576", "url": "https://gl.wikipedia.org/wiki?curid=10735", "title": "Lugares de Entrimo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Entrimo"}
{"id": "10736", "revid": "1576", "url": "https://gl.wikipedia.org/wiki?curid=10736", "title": "Lugares de Esgos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Esgos"}
{"id": "10737", "revid": "1576", "url": "https://gl.wikipedia.org/wiki?curid=10737", "title": "Lugares de Gomesende", "text": "Galicia \u2192 Parroquias de Galicia \u2192 Lugares de Galicia \u2192 Lugares de Gomesende"}
{"id": "10738", "revid": "1576", "url": "https://gl.wikipedia.org/wiki?curid=10738", "title": "Lugares da Gudi\u00f1a", "text": "Galicia \u2192 Parroquias de Galicia \u2192 Lugares de Galicia \u2192 Lugares da Gudi\u00f1a"}
{"id": "10739", "revid": "1576", "url": "https://gl.wikipedia.org/wiki?curid=10739", "title": "Lugares do Irixo", "text": "Galicia \u2192 Parroquias de Galicia \u2192 Lugares de Galicia \u2192 Lugares do Irixo"}
{"id": "10740", "revid": "1576", "url": "https://gl.wikipedia.org/wiki?curid=10740", "title": "Lugares de Larouco", "text": "Galicia \u2192 Parroquias de Galicia \u2192 Lugares de Galicia \u2192 Lugares de Larouco"}
{"id": "10741", "revid": "1576", "url": "https://gl.wikipedia.org/wiki?curid=10741", "title": "Lugares de Laza", "text": "Galicia \u2192 Parroquias de Galicia \u2192 Lugares de Galicia \u2192 Lugares de Laza"}
{"id": "10742", "revid": "1576", "url": "https://gl.wikipedia.org/wiki?curid=10742", "title": "Lugares de Leiro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Leiro"}
{"id": "10743", "revid": "1576", "url": "https://gl.wikipedia.org/wiki?curid=10743", "title": "Lugares de Lobeira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Lobeira"}
{"id": "10744", "revid": "42282", "url": "https://gl.wikipedia.org/wiki?curid=10744", "title": "Lugares de Lobios", "text": "Galicia \u2192 Parroquias de Galicia \u2192 Lugares de Galicia \u2192 Lugares de Lobios\nLugares de Lobios.\nMan\u00edn.\nAceredo (asolagado)"}
{"id": "10745", "revid": "1576", "url": "https://gl.wikipedia.org/wiki?curid=10745", "title": "Lugares de Maceda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Maceda"}
{"id": "10746", "revid": "1576", "url": "https://gl.wikipedia.org/wiki?curid=10746", "title": "Lugares de Manzaneda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Manzaneda"}
{"id": "10747", "revid": "1576", "url": "https://gl.wikipedia.org/wiki?curid=10747", "title": "Lugares de Maside", "text": "Galicia \u2192 Parroquias de Galicia \u2192 Lugares de Galicia \u2192 Lugares de Maside"}
{"id": "10748", "revid": "1576", "url": "https://gl.wikipedia.org/wiki?curid=10748", "title": "Lugares de Mel\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mel\u00f3n"}
{"id": "10749", "revid": "1576", "url": "https://gl.wikipedia.org/wiki?curid=10749", "title": "Lugares da Merca", "text": "Galicia \u2192 Parroquias de Galicia \u2192 Lugares de Galicia \u2192 Lugares da Merca"}
{"id": "10750", "revid": "1576", "url": "https://gl.wikipedia.org/wiki?curid=10750", "title": "Lugares da Mezquita", "text": "Galicia \u2192 Parroquias de Galicia \u2192 Lugares de Galicia \u2192 Lugares da Mezquita"}
{"id": "10751", "revid": "4482", "url": "https://gl.wikipedia.org/wiki?curid=10751", "title": "Lugares de Montederramo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Montederramo"}
{"id": "10752", "revid": "1576", "url": "https://gl.wikipedia.org/wiki?curid=10752", "title": "Lugares de Monterrei", "text": "Galicia \u2192 Parroquias de Galicia \u2192 Lugares de Galicia \u2192 Lugares de Monterrei"}
{"id": "10753", "revid": "1576", "url": "https://gl.wikipedia.org/wiki?curid=10753", "title": "Lugares de Mu\u00ed\u00f1os", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mu\u00ed\u00f1os"}
{"id": "10754", "revid": "1576", "url": "https://gl.wikipedia.org/wiki?curid=10754", "title": "Lugares de Nogueira de Ramu\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Nogueira de Ramu\u00edn"}
{"id": "10755", "revid": "1576", "url": "https://gl.wikipedia.org/wiki?curid=10755", "title": "Lugares de O\u00edmbra", "text": "Galicia \u2192 Parroquias de Galicia \u2192 Lugares de Galicia \u2192 Lugares de O\u00edmbra"}
{"id": "10756", "revid": "785", "url": "https://gl.wikipedia.org/wiki?curid=10756", "title": "Lugares de Ourense", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ourense"}
{"id": "10757", "revid": "1576", "url": "https://gl.wikipedia.org/wiki?curid=10757", "title": "Lugares de Paderne de Allariz", "text": "Galicia \u2192 Parroquias de Galicia \u2192 Lugares de Galicia \u2192 Lugares de Paderne de Allariz"}
{"id": "10758", "revid": "1576", "url": "https://gl.wikipedia.org/wiki?curid=10758", "title": "Lugares de Padrenda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Padrenda"}
{"id": "10759", "revid": "1576", "url": "https://gl.wikipedia.org/wiki?curid=10759", "title": "Lugares de Parada de Sil", "text": "Galicia \u2192 Parroquias de Galicia \u2192 Lugares de Galicia \u2192 Lugares de Parada de Sil"}
{"id": "10760", "revid": "1576", "url": "https://gl.wikipedia.org/wiki?curid=10760", "title": "Lugares do Pereiro de Aguiar", "text": "Galicia \u2192 Parroquias de Galicia \u2192 Lugares de Galicia \u2192 Lugares do Pereiro de Aguiar"}
{"id": "10761", "revid": "1576", "url": "https://gl.wikipedia.org/wiki?curid=10761", "title": "Lugares da Peroxa", "text": "Galicia \u2192 Parroquias de Galicia \u2192 Lugares de Galicia \u2192 Lugares de Peroxa"}
{"id": "10762", "revid": "1576", "url": "https://gl.wikipedia.org/wiki?curid=10762", "title": "Lugares de Pet\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Pet\u00edn"}
{"id": "10763", "revid": "1576", "url": "https://gl.wikipedia.org/wiki?curid=10763", "title": "Lugares de Pi\u00f1or", "text": "Galicia \u2192 Parroquias de Galicia \u2192 Lugares de Galicia \u2192 Lugares de Pi\u00f1or"}
{"id": "10764", "revid": "1576", "url": "https://gl.wikipedia.org/wiki?curid=10764", "title": "Lugares da Pobra de Trives", "text": "Galicia \u2192 Parroquias de Galicia \u2192 Lugares de Galicia \u2192 Lugares da Pobra de Trives"}
{"id": "10765", "revid": "1576", "url": "https://gl.wikipedia.org/wiki?curid=10765", "title": "Lugares de Porqueira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Porqueira"}
{"id": "10766", "revid": "1576", "url": "https://gl.wikipedia.org/wiki?curid=10766", "title": "Lugares de Punx\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Punx\u00edn"}
{"id": "10767", "revid": "1576", "url": "https://gl.wikipedia.org/wiki?curid=10767", "title": "Lugares de Quintela de Leirado", "text": "Galicia \u2192 Parroquias de Galicia \u2192 Lugares de Galicia \u2192 Lugares de Quintela de Leirado"}
{"id": "10768", "revid": "1576", "url": "https://gl.wikipedia.org/wiki?curid=10768", "title": "Lugares de Rairiz de Veiga", "text": "Galicia \u2192 Parroquias de Galicia \u2192 Lugares de Galicia \u2192 Lugares de Rairiz de Veiga"}
{"id": "10769", "revid": "1576", "url": "https://gl.wikipedia.org/wiki?curid=10769", "title": "Lugares de Ramir\u00e1s", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ramir\u00e1s"}
{"id": "10770", "revid": "785", "url": "https://gl.wikipedia.org/wiki?curid=10770", "title": "Lugares de Ribadavia", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ribadavia"}
{"id": "10771", "revid": "22570", "url": "https://gl.wikipedia.org/wiki?curid=10771", "title": "Lugares de Ri\u00f3s", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ri\u00f3s"}
{"id": "10772", "revid": "1576", "url": "https://gl.wikipedia.org/wiki?curid=10772", "title": "Lugares da R\u00faa", "text": "Galicia \u2192 Parroquias de Galicia \u2192 Lugares de Galicia \u2192 Lugares da R\u00faa"}
{"id": "10773", "revid": "1576", "url": "https://gl.wikipedia.org/wiki?curid=10773", "title": "Lugares de Rubi\u00e1", "text": "Galicia \u2192 Parroquias de Galicia \u2192 Lugares de Galicia \u2192 Lugares de Rubi\u00e1"}
{"id": "10774", "revid": "1576", "url": "https://gl.wikipedia.org/wiki?curid=10774", "title": "Lugares de San Amaro", "text": "Galicia \u2192 Parroquias de Galicia \u2192 Lugares de Galicia \u2192 Lugares de San Amaro"}
{"id": "10775", "revid": "1576", "url": "https://gl.wikipedia.org/wiki?curid=10775", "title": "Lugares de San Cibrao das Vi\u00f1as", "text": "Galicia \u2192 Parroquias de Galicia \u2192 Lugares de Galicia \u2192 Lugares de San Cibrao das Vi\u00f1as"}
{"id": "10776", "revid": "1576", "url": "https://gl.wikipedia.org/wiki?curid=10776", "title": "Lugares de San Cristovo de Cea", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cea"}
{"id": "10777", "revid": "1576", "url": "https://gl.wikipedia.org/wiki?curid=10777", "title": "Lugares de San Xo\u00e1n de R\u00edo", "text": "Galicia \u2192 Parroquias de Galicia \u2192 Lugares de Galicia \u2192 Lugares de San Xo\u00e1n de R\u00edo"}
{"id": "10778", "revid": "1576", "url": "https://gl.wikipedia.org/wiki?curid=10778", "title": "Lugares de Sarreaus", "text": "Galicia \u2192 Parroquias de Galicia \u2192 Lugares de Galicia \u2192 Lugares de Sarreaus"}
{"id": "10779", "revid": "1576", "url": "https://gl.wikipedia.org/wiki?curid=10779", "title": "Lugares de Taboadela", "text": "Galicia \u2192 Parroquias de Galicia \u2192 Lugares de Galicia \u2192 Lugares de Taboadela"}
{"id": "10780", "revid": "1576", "url": "https://gl.wikipedia.org/wiki?curid=10780", "title": "Lugares da Teixeira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Teixeira"}
{"id": "10781", "revid": "1576", "url": "https://gl.wikipedia.org/wiki?curid=10781", "title": "Lugares de To\u00e9n", "text": "Galicia \u2192 Parroquias de Galicia \u2192 Lugares de Galicia \u2192 Lugares de To\u00e9n"}
{"id": "10782", "revid": "1576", "url": "https://gl.wikipedia.org/wiki?curid=10782", "title": "Lugares de Trasmiras", "text": "Galicia \u2192 Parroquias de Galicia \u2192 Lugares de Galicia \u2192 Lugares de Trasmiras"}
{"id": "10783", "revid": "1576", "url": "https://gl.wikipedia.org/wiki?curid=10783", "title": "Lugares da Veiga", "text": "Galicia \u2192 Parroquias de Galicia \u2192 Lugares de Galicia \u2192 Lugares da Veiga"}
{"id": "10784", "revid": "1576", "url": "https://gl.wikipedia.org/wiki?curid=10784", "title": "Lugares de Verea", "text": "Galicia \u2192 Parroquias de Galicia \u2192 Lugares de Galicia \u2192 Lugares de Verea"}
{"id": "10785", "revid": "1576", "url": "https://gl.wikipedia.org/wiki?curid=10785", "title": "Lugares de Sandi\u00e1s", "text": "Galicia \u2192 Parroquias de Galicia \u2192 Lugares de Galicia \u2192 Lugares de Sandi\u00e1s"}
{"id": "10786", "revid": "1576", "url": "https://gl.wikipedia.org/wiki?curid=10786", "title": "Lugares de Ver\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ver\u00edn"}
{"id": "10787", "revid": "1576", "url": "https://gl.wikipedia.org/wiki?curid=10787", "title": "Lugares de Viana do Bolo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Viana do Bolo"}
{"id": "10788", "revid": "1576", "url": "https://gl.wikipedia.org/wiki?curid=10788", "title": "Lugares de Vilamar\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilamar\u00edn"}
{"id": "10789", "revid": "1576", "url": "https://gl.wikipedia.org/wiki?curid=10789", "title": "Lugares de Vilamart\u00edn de Valdeorras", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilamart\u00edn de Valdeorras"}
{"id": "10790", "revid": "1576", "url": "https://gl.wikipedia.org/wiki?curid=10790", "title": "Lugares de Vilar de Barrio", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilar de Barrio"}
{"id": "10791", "revid": "1576", "url": "https://gl.wikipedia.org/wiki?curid=10791", "title": "Lugares de Vilar de Santos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilar de Santos"}
{"id": "10792", "revid": "1576", "url": "https://gl.wikipedia.org/wiki?curid=10792", "title": "Lugares de Vilardev\u00f3s", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilardev\u00f3s"}
{"id": "10793", "revid": "1576", "url": "https://gl.wikipedia.org/wiki?curid=10793", "title": "Lugares de Vilari\u00f1o de Conso", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilari\u00f1o de Conso"}
{"id": "10794", "revid": "1576", "url": "https://gl.wikipedia.org/wiki?curid=10794", "title": "Lugares de Xinzo de Limia", "text": "Galicia \u2192 Parroquias de Galicia \u2192 Lugares de Galicia \u2192 Lugares de Xinzo de Limia"}
{"id": "10795", "revid": "1576", "url": "https://gl.wikipedia.org/wiki?curid=10795", "title": "Lugares de Xunqueira de Amb\u00eda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Xunqueira de Amb\u00eda"}
{"id": "10796", "revid": "1576", "url": "https://gl.wikipedia.org/wiki?curid=10796", "title": "Lugares de Xunqueira de Espadanedo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Xunqueira de Espadanedo"}
{"id": "10797", "revid": "54334", "url": "https://gl.wikipedia.org/wiki?curid=10797", "title": "Lugares de Agolada", "text": "Galicia \u2192 Parroquias de Galicia \u2192 Lugares de Galicia \u2192 Lugares de Agolada"}
{"id": "10798", "revid": "54334", "url": "https://gl.wikipedia.org/wiki?curid=10798", "title": "Lugares de Arbo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Arbo"}
{"id": "10799", "revid": "54334", "url": "https://gl.wikipedia.org/wiki?curid=10799", "title": "Lugares de Barro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Barro"}
{"id": "10800", "revid": "1505", "url": "https://gl.wikipedia.org/wiki?curid=10800", "title": "Lugares de Bueu", "text": "Galicia \u2192 Parroquias de Galicia \u2192 Lugares de Galicia \u2192 Lugares de Bueu"}
{"id": "10801", "revid": "1576", "url": "https://gl.wikipedia.org/wiki?curid=10801", "title": "Lugares de Caldas de Reis", "text": "Galicia \u2192 Parroquias de Galicia \u2192 Lugares de Galicia \u2192 Lugares de Caldas de Reis"}
{"id": "10802", "revid": "1576", "url": "https://gl.wikipedia.org/wiki?curid=10802", "title": "Lugares de Cambados", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cambados"}
{"id": "10803", "revid": "1576", "url": "https://gl.wikipedia.org/wiki?curid=10803", "title": "Lugares de Campo Lameiro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Campo Lameiro"}
{"id": "10804", "revid": "1576", "url": "https://gl.wikipedia.org/wiki?curid=10804", "title": "Lugares de Cangas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cangas"}
{"id": "10805", "revid": "1576", "url": "https://gl.wikipedia.org/wiki?curid=10805", "title": "Lugares da Ca\u00f1iza", "text": "Galicia \u2192 Parroquias de Galicia \u2192 Lugares de Galicia \u2192 Lugares da Ca\u00f1iza"}
{"id": "10806", "revid": "1410", "url": "https://gl.wikipedia.org/wiki?curid=10806", "title": "Lugares de Catoira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Catoira"}
{"id": "10809", "revid": "1131", "url": "https://gl.wikipedia.org/wiki?curid=10809", "title": "Lugares da Arnoia", "text": "Galicia \u2192 Parroquias de Galicia \u2192 Lugares de Galicia \u2192 Lugares da Arnoia"}
{"id": "10815", "revid": "1131", "url": "https://gl.wikipedia.org/wiki?curid=10815", "title": "S\u00edlaba trabada", "text": "S\u00edlaba trabada \u00e9 aquela s\u00edlaba que ten unha consoante na marxe sil\u00e1bica. Nas palabras patrimoniais, as consoantes que poden aparecer son \"l, n, r, s, \" e \"z\", mentres que nos cultismos e empr\u00e9stimos poden aparecer case todas: \"club, obxecto, admirada, adaptar\". Inda as\u00ed, nos falantes prod\u00facense certos fen\u00f3menos de vulgarismo, principalmente ep\u00e9ntese ou paragoxe: \"clube, ouxeto, ademirada, adautar\"."}
{"id": "10817", "revid": "25871", "url": "https://gl.wikipedia.org/wiki?curid=10817", "title": "S\u00edlaba", "text": "Unha s\u00edlaba \u00e9 un conxunto de realizaci\u00f3ns que se pronuncian nun mesmo golpe de voz. \u00c9 unha organizaci\u00f3n para unha secuencia de sons formada tipicamente por un n\u00facleo sil\u00e1bico (habitualmente unha vogal) con marxes iniciais ou finais opcionais (tipicamente consoante). As s\u00edlabas adoitan ser consideradas \"bloques construtivos\" fonol\u00f3xicos das palabras. Poden influ\u00edr no ritmo da linguaxe, na s\u00faa prosodia, na m\u00e9trica po\u00e9tica e nos seus patr\u00f3ns de acentuaci\u00f3n.\nA escritura sil\u00e1bica comezou varios s\u00e9culos antes das primeiras letras. As primeiras s\u00edlabas rexistradas aparecen rexistradas en t\u00e1boas escritas arredor do 2800 a.C. na cidade sumeria de Ur. Este paso dos pictogramas \u00e1s s\u00edlabas foi chamado \"o avance m\u00e1is importante na historia da escritura\".\nConcepto.\nSe partimos desde o trazo ideal m\u00e1is pequeno ata a unidade superior da lingua encontrar\u00e9monos cunha serie de graos na an\u00e1lise. O punto de partida son os trazos distintivos, que se integran no fonema. A unidade superior \u00f3 fonema, en que se agrupan estes, \u00e9 a s\u00edlaba. Non existe unha definici\u00f3n de s\u00edlaba aplicable a t\u00f3dalas linguas, como tampouco a temos de palabra. A palabra e a s\u00edlaba son unidades que o individuo reco\u00f1ece grazas \u00e1 s\u00faa competencia ling\u00fc\u00edstica.\nA s\u00edlaba \u00e9 unha agrupaci\u00f3n de fonemas que obedece a unha determinada regulamentaci\u00f3n. Do mesmo modo que a combinaci\u00f3n de trazos distintivos con suxeici\u00f3n a determinadas esixencias xera a totalidade de fonemas e arquifonemas da lingua, as\u00ed tam\u00e9n a combinaci\u00f3n de fonemas e arquifonemas con suxeici\u00f3n a determinadas leis xera as unidades de orde superior, as s\u00edlabas; e da mesma maneira que co\u00f1ecendo os trazos distintivos e as leis que regulan as s\u00faas combinaci\u00f3ns podemos saber o n\u00famero de fonemas, as\u00ed tam\u00e9n co\u00f1ecendo o n\u00famero de fonemas e as leis que regulan as s\u00faas combinaci\u00f3ns podemos co\u00f1ecer o n\u00famero de s\u00edlabas.\nAgora ben, mentres o fonema ten como funci\u00f3n espec\u00edfica a distintiva, a funci\u00f3n da s\u00edlaba parece estar constitu\u00edda exclusivamente polo agrupamento de fonemas e o contraste no seu seo duns segmentos con outros. Poder\u00eda logo definirse a s\u00edlaba como unha unidade de contrastes (Veiga, 1976). Mais non \u00e9 este o \u00fanico aspecto que op\u00f3n fonemas a s\u00edlabas, pois mentres que a existencia dos primeiros parece ser unha esixencia da linealidade do texto e da necesidade de poder cun pequeno n\u00famero de elementos compo\u00f1er un n\u00famero infinito de textos, \u00e9 dicir, unha esixencia da natureza funcional da linguaxe; as segundas parecen estar determinadas por causas fisiol\u00f3xicas, polos movementos dos m\u00fasculos tor\u00e1cicos, o cal non excl\u00fae a posibilidade do seu emprego con finalidades puramente ling\u00fc\u00edsticas\nTranscrici\u00f3n.\nNo Alfabeto Fon\u00e9tico Internacional (AFI, en ingl\u00e9s IPA), o punto (.) marca a ruptura da s\u00edlaba, como na palabra \"astronomical\" (). Non obstante, na pr\u00e1ctica a transcrici\u00f3n do AFI adoita dividir as palabras por espazos e \u00e1s veces estes espazos tam\u00e9n se entenden como separaci\u00f3n das s\u00edlabas. Ademais, o s\u00edmbolo col\u00f3case inmediatamente antes da s\u00edlaba acentuada e se esta s\u00edlaba est\u00e1 no medio dunha palabra este s\u00edmbolo serve para sinalar a separaci\u00f3n da s\u00edlaba, como na palabra inglesa \"understood\" ().\nCando un espazo aparece no medio dunha s\u00edlaba, pode empregarse un arco () para marcar a liaison en franc\u00e9s, como en \"les amis\" ().\nA s\u00edlaba en fonolox\u00eda.\nFonoloxicamente, as s\u00edlabas poden clasificarse segundo varios criterios:\nPartes da s\u00edlaba.\nNa s\u00edlaba hai que considerar tres fases que interve\u00f1en na s\u00faa formaci\u00f3n:\nO primeiro grande contraste, a primeira grande distribuci\u00f3n dos fonemas do galego prod\u00facese a nivel da s\u00edlaba: \u00e9 o contraste vogal / consoante. O contraste entre aqueles fonemas que ocupan un lugar central e os que ocupan un lugar marxinal. O lugar central denom\u00ednase punto sil\u00e1bico, n\u00facleo, \u00e1pice ou centro da s\u00edlaba, e pode constitu\u00edr s\u00edlaba por si s\u00f3, mais non \u00e9 permisible que falte nunca: \u00e9 unha constante; pode ir precedido, seguindo a terminolox\u00eda m\u00e1is frecuente desde Saussure, dunha marxe conson\u00e1ntica, que chamaremos marxe explosiva, e seguido dunha outra marxe, tam\u00e9n conson\u00e1ntica, implosiva. As marxes explosiva e implosiva son variables, pois a s\u00faa presenza conxunta ou por separado non \u00e9 necesaria para a existencia da s\u00edlaba.\nS\u00edlabas no galego.\nO galego ten unha ampla maior\u00eda de s\u00edlabas libres fronte a unha reducida cantidade de s\u00edlabas trabadas. O galego ten 22 tipos de combinaci\u00f3ns de vogal (V) e consoante (C) para formar s\u00edlabas:\nComo se pode ver, as s\u00edlabas galegas te\u00f1en entre un e seis fonemas e sempre contan cunha vogal. As vogais da s\u00edlaba poden ser n\u00facleo ou marxe nos ditongos e tritongos. Os principais grupos conson\u00e1nticos que aparecen depende da s\u00faa distribuci\u00f3n: en posici\u00f3n explosiva (prenuclear) adoitan ser unha oclusiva ou /f/ e mais unha l\u00edquida (/l/ ou /r/) mentres que en posici\u00f3n implosiva (posnuclear) adoita ser a segunda consoante un /s/.\nA s\u00edlaba na escrita.\nSilabarios.\nNalg\u00fans idiomas o sistema de escritura \u00e9 sil\u00e1bico, \u00e9 dicir, un car\u00e1cter representa unha s\u00edlaba. O exemplo m\u00e1is co\u00f1ecido \u00e9 a escrita kana do xapon\u00e9s, pero en realidade cada car\u00e1cter representa o que se co\u00f1ece como mora, unidade f\u00f3nica que en ocasi\u00f3ns equivale \u00e1 s\u00edlaba, mais que en ocasi\u00f3ns \u00e9 unha subdivisi\u00f3n da mesma.\nConvenci\u00f3ns ortogr\u00e1ficas.\nA divisi\u00f3n sil\u00e1bica ten especial importancia na escrita xa que en galego perm\u00edtese dividir as s\u00edlabas dunha palabra cando non colle na li\u00f1a en uso. A divisi\u00f3n sil\u00e1bica das palabras adoita anotarse con gui\u00f3ns ( - ) e dependendo do n\u00famero de s\u00edlabas as palabras poden ser:\nAs palabras con varias s\u00edlabas denom\u00ednanse polis\u00edlabas."}
{"id": "10819", "revid": "22570", "url": "https://gl.wikipedia.org/wiki?curid=10819", "title": "Grupo conson\u00e1ntico", "text": "Un grupo conson\u00e1ntivo \u00e9 o encontro de d\u00faas ou m\u00e1is consoantes en posici\u00f3ns contiguas da cadea oral (na mesma s\u00edlaba se son tautosil\u00e1bicos ou en distintas se son heterosil\u00e1bicos. O galego distingue dous tipos: os patrimoniais e os cultos. Os patrimoniais danse en palabras de etimolox\u00eda e evoluci\u00f3n na lingua dende antigo e son alg\u00fans dos seguintes:\nOs grupos dos cultismos son de aparici\u00f3n m\u00e1is recente, menos regulares nas s\u00faas formas e m\u00e1is dif\u00edciles de pronunciar:"}
{"id": "10820", "revid": "22570", "url": "https://gl.wikipedia.org/wiki?curid=10820", "title": "Tautosilabismo", "text": "O tautosilabismo, homosilabismo ou isosilabismo (denominaci\u00f3n que tam\u00e9n se usa na an\u00e1lise po\u00e9tica) \u00e9 o fen\u00f3meno que acontece cando varios fonemas ou sons se pronuncian na mesma s\u00edlaba. Para que haxa tautosilabismo, as d\u00faas ou m\u00e1is unidades f\u00f3nicas non deben estar separadas por marxe sil\u00e1bica. O tautosilabismo pode darse como combinaci\u00f3n entre varias unidades:"}
{"id": "10821", "revid": "1505", "url": "https://gl.wikipedia.org/wiki?curid=10821", "title": "Plasmaf\u00e9rese", "text": "A plasmaf\u00e9rese \u00e9 a doaz\u00f3n por parte dun individuo de parte dos 2-3 litros de plasma que ten no sangue. O plasma \u00e9 a parte l\u00edquida do sangue que cont\u00e9n prote\u00ednas plasm\u00e1ticas (necesarias para o tratamento de queimados, enfermidades infecciosas ou hemorr\u00e1xicas). O grupo sangu\u00edneo do sistema AB0 m\u00e1is demandado para a plasmaf\u00e9rese \u00e9 o doador universal de plasma, o AB, debido a que \u00e9 o que non pos\u00fae ning\u00fan anticorpo (debido a que o seu corpo prev\u00e9n a autoinmunizaci\u00f3n).\nPolo momento, o plasma \u00e9 o hemoderivado m\u00e1is deficitario no sistema galego de hematolox\u00eda."}
{"id": "10822", "revid": "22570", "url": "https://gl.wikipedia.org/wiki?curid=10822", "title": "Plaquetoaf\u00e9rese", "text": "A plaquetoaf\u00e9rese \u00e9 a extracci\u00f3n selectiva das plaquetas do sangue dun doador. O corpo humano ten unha media de entre 150.000 e 400.000 plaquetas por mil\u00edmetro cadrado de sangue, pero baixo certas circunstancias (leucemia, cancro, transplantes) a cifra pode baixar ata 5.000, polo que os doentes precisan moitas transfusi\u00f3ns de plaquetas para recuperar o seu nivel normal. A cantidade eficaz dunha doaz\u00f3n espec\u00edfica de plaquetas coma a plaquetoaf\u00e9rese equivale \u00e1 que se obt\u00e9n en seis doaz\u00f3ns de sangue convencionais. Os bancos de sangue p\u00fablicos precisan de t\u00f3dolos grupos sangu\u00edneos."}
{"id": "10823", "revid": "98629", "url": "https://gl.wikipedia.org/wiki?curid=10823", "title": "Eritroaf\u00e9rese", "text": "Unha eritroaf\u00e9rese \u00e9 unha doaz\u00f3n de eritrocitos ou gl\u00f3bulos vermellos, que son as c\u00e9lulas do sangue encargadas de transportar o os\u00edxeno polas veas. O seu resultado util\u00edzase nas urxencias e nas operaci\u00f3ns cir\u00farxicas ou de transplantes de \u00f3rganos. A r\u00e1pida recuperaci\u00f3n dos compo\u00f1entes despois deste tipo de af\u00e9rese permite incrementar a frecuencia no n\u00famero de doaz\u00f3ns anuais e mesmo se pode combinar con doaz\u00f3ns convencionais cumprindo o establecido pola lei.\nOs grupos sangu\u00edneos m\u00e1is demandados en Galicia son o A- e o 0-, debido a que este \u00faltimo \u00e9 o doante universal. Isto d\u00e9bese a que os grupos dos sistema AB0 e do sistema Rh se caracter\u00edzan polos ant\u00edxenos eritrocitarios, unhas mol\u00e9culas que est\u00e1n na superficie da membrana dos eritrocitos e que provocan a aglutinaci\u00f3n cos ant\u00edxenos incompatibles (doutro grupo). Por iso o sangue de algu\u00e9n do grupo A ten unha certa mol\u00e9cula que \u00e9 reco\u00f1ecida e neutralizada polos ant\u00edxenos presentes no sangue doutro grupo pero non cando entra en contacto con outro sangue do grupo A. Cando un ferido chega a urxencias e precisa unha transfusi\u00f3n de sangue, se non se lle co\u00f1ece o grupo sangu\u00edneo, debe trat\u00e1rselle con sangue do grupo 0- para evitar unha reacci\u00f3n que doutro xeito lle poder\u00eda matar."}
{"id": "10824", "revid": "22570", "url": "https://gl.wikipedia.org/wiki?curid=10824", "title": "Citoaf\u00e9rese", "text": "A citoaf\u00e9rese \u00e9 unha combinaci\u00f3n de plasmaf\u00e9rese, eritroaf\u00e9rese e plaquetoaf\u00e9rese (\u00e9 dicir, \u00e9 unha doaz\u00f3n onde se extraen plaquetas, plasma e gl\u00f3bulos vermellos) e que permite a obtenci\u00f3n dunha pequena cantidade dos tres compo\u00f1entes do sangue separadamente pero nun mesmo proceso. Este sistema permite evitar que se someta o sangue \u00f3 labor de fraccionamento (mediante centrifugaci\u00f3n posterior) dos seus compo\u00f1entes e neste proceso obtense unha maior cantidade de plaquetas en comparaci\u00f3n cunha doaz\u00f3n convencional. As compo\u00f1entes do sangue prove\u00f1en dun s\u00f3 doador e por iso gar\u00e1ntese unha maior calidade transfusional. A frecuencia de doaz\u00f3n mediante citoaf\u00e9rese \u00e9 a mesma que na doaz\u00f3n convencional: catro veces anuais para os homes e tres veces anuais para as mulleres."}
{"id": "10828", "revid": "89787", "url": "https://gl.wikipedia.org/wiki?curid=10828", "title": "Sistema AB0", "text": "O sistema AB0 do sangue procede da clasificaci\u00f3n do sangue segundo os seus ant\u00edxenos nos eritrocitos, unha mol\u00e9cula existente na membrana das c\u00e9lulas. A detecci\u00f3n do tipo de mol\u00e9cula presente pode realizarse mediante dous m\u00e9todos:\nOs tres sistemas co\u00f1ecidos habitualmente proceden da fenotipaci\u00f3n dos grupos, pero existen outros subgrupos especiais que te\u00f1en reacci\u00f3ns distintas: por exemplo, existe un subgrupo dentro do A que s\u00f3 se pode detectar xenotipicamente, pois non presenta reacci\u00f3n ante o antisoro A.\nO nivel de reacci\u00f3n \u00e9 importante, sobre todo tras un primeiro contacto, pois daquela xa se produciron anticorpos no sistema inmmunitario do individuo receptor. Inda as\u00ed, non \u00e9 inmediato, como pode ser o caso do sistema Rhesus.\nA s\u00faa distribuci\u00f3n xeogr\u00e1fica no mundo \u00e9 desigual e permite co\u00f1ecer a evoluci\u00f3n demogr\u00e1fica, xen\u00e9tica e migratoria das poboaci\u00f3ns humanas. Util\u00edzase en combinaci\u00f3n coa tipolox\u00eda ling\u00fc\u00edstica para buscar a orixe da humanidade.\nDistribuci\u00f3n mundial de grupos ABO por grupos humanos.\nO grupo sangu\u00edneo B ten a s\u00faa frecuencia m\u00e1is alta no norte da India e a veci\u00f1a Asia central, e a s\u00faa incidencia dimin\u00fae tanto cara \u00f3 oeste como cara \u00f3 leste e baixa a porcentaxes dunha soa cifra en Espa\u00f1a. Crese que estivo totalmente ausente das poboaci\u00f3ns de aborixes australianos e dos nativos americanos antes da chegada dos europeos a estas zonas.\nO grupo sangu\u00edneo A as\u00f3ciase con altas frecuencias en Europa, especialmente en Escandinavia e Europa central, a\u00ednda que as s\u00faas frecuencias m\u00e1ximas danse para algunhas poboaci\u00f3ns aborixes australianas e os amerindios p\u00e9s negros de Montana."}
{"id": "10829", "revid": "23204", "url": "https://gl.wikipedia.org/wiki?curid=10829", "title": "Tipolox\u00eda areal", "text": "\u00c1frica.\nAs linguas faladas \u00f3 sur do S\u00e1hara son diversas, como \u00e9 a xente que vive nesta parte do mundo. Non foi ata 1963 en que Joseph Greenberg propuxo que estas linguas pod\u00edan agruparse en tres familias. Inda que a clasificaci\u00f3n inicialmente atopou unha cr\u00edtica vehemente, hoxe en d\u00eda case t\u00f3dolos ling\u00fcistas est\u00e1n de acordo con ela.\nOs bosquim\u00e1ns de Sur\u00e1frica e os seus curm\u00e1ns pastores Khoi-khoi falan o que se denominou linguas khois\u00e1n. Estas son as \u00fanicas linguas do mundo que se apoian fortemente nunha ampla variedade de sons de complicados chasquidos (\"clicks\"). P\u00f3dense facer polo menos cinco tipos de chasquidos con distintas partes da lingua, a gorxa ou a boca. Estes chasquidos poden realizarse con ton ascendente ou descendente, e aspirantes ou expirantes. Isto provoca que as linguas khoisan sexan incriblemente dif\u00edciles de aprender trala infancia. Polo mesmo motivo, escoitar a un falante de lingua khois\u00e1n \u00e9 unha experiencia \u00fanica xa que os sons son moi diferentes dos de calquera outra lingua.\nAlg\u00fans ling\u00fcistas especularon con que estes chasquidos indican que as linguas khois\u00e1n son as m\u00e1is antigas do mundo, onde os chasquidos se ter\u00edan perdido nas linguas que se espallaron polo resto do mundo. Esta teor\u00eda corresp\u00f3ndese ben cos antigos haplotipos de Y e de mitocondrias atopados en moitos bosquim\u00e1ns, pero outra posibilidade \u00e9 que os chasquidos se introduciron entre os bosquim\u00e1ns despois de diverxiren procedentes de linguas anteriores e que nunca se tivesen espallado m\u00e1is amplamente.\nAs linguas khois\u00e1n te\u00f1en unha anomal\u00eda importante. En Tanzania, a m\u00e1is dun milleiro de quil\u00f3metros dos bosquim\u00e1ns e dos khoi-khoi, viven dous pequenos grupos de xente (os hadza e os sandawe) que falan linguas que tam\u00e9n te\u00f1en moitos chasquidos. Os antrop\u00f3logos a\u00ednda non saben se estes grupos descenden de surafricanos que emigraron a \u00c1frica oriental ou se representan os restos dos falantes khois\u00e1n que noutrora viviron en \u00c1frica do sur e do leste.\nA maior\u00eda da poboaci\u00f3n de do sur, oeste e centro de \u00c1frica falan linguas que pertencen \u00e1 familia nixercordofana. A inmensa maior\u00eda de linguas desta familia pertencen \u00e1 subfamilia bant\u00fa, que comezou a espallarse dende a actual Nixeria hai dous mil cincocentos anos aproximadamente.\nAs linguas que pertencen \u00e1 terceira maior familia da \u00c1frica subsahariana, a nilosahariana, f\u00e1lanse en \u00e1reas inconexas \u00f3s norte e leste das linguas nixercordofanas. Alg\u00fans ling\u00fcistas suxeriron que as familias nilosahariana e nixercordofana te\u00f1en similitudes dabondo como para xuntarse nunha soa familia, un grupo que unir\u00eda a maior\u00eda das linguas que falan os africanos subsaharianos.\nOriente Medio.\nA maior\u00eda da poboaci\u00f3n do Medio Oriente e do norte de \u00c1frica falan linguas que pertencen \u00e1 familia afro-asi\u00e1tica. Esta familia consiste en seis subfamilias: a m\u00e1is grande \u00e9 a p\u00f3la sem\u00edtica, que incl\u00fae o \u00e1rabe, o hebreo e o arameo (respectivamente, as linguas do Islam, do Vello Testamento e do Novo Testamento).\nComo no caso das linguas indoeuropeas, as linguas afroasi\u00e1ticas semellan descender dunha \u00fanica lingua orixinalmente falada nunha pequena rexi\u00f3n, pero o protoafroasi\u00e1tico aparenta ser m\u00e1is vello que o protoindoeuropeo. Este claramente fal\u00e1base trala invenci\u00f3n da agricultura, como testemu\u00f1an as s\u00faas moitas verbas para plantas cultivadas e animais domesticados na linguaxe reconstru\u00edda. O protoafroasi\u00e1tico semella preceder \u00e1 invenci\u00f3n da agricultura. Ningu\u00e9n o co\u00f1ece con seguridade, pero quizais a falaban os primeiros homes que estableceron asentamentos estables (os natufios) e, cando se espallou o seu xeito de vida, tam\u00e9n o fixo a s\u00faa lingua.\nAsia e Australia.\nOs continuos movementos e mesturas de poboaci\u00f3ns por toda Asia produciu unha distribuci\u00f3n de linguas extremamente complexa. Alg\u00fans dos debates m\u00e1is encarnizados sobre as familias ling\u00fc\u00edsticas c\u00e9ntranse en Asia.\nProbablemente as linguas m\u00e1is vellas da rexi\u00f3n sexan as de Australia e Nova Guinea. Cando os europeos chegaron a Australia en 1788 fal\u00e1banse case 260 linguas aborixes australianas por parte dos habitantes do continente. M\u00e1is de 160 destas linguas est\u00e1n agora extintas, e s\u00f3 20 se falan por un n\u00famero considerable de persoas. A\u00ednda m\u00e1is linguas (categorizadas burdamente coma indopac\u00edficas) se falaban en Nova Guinea. Mesmo hoxe en d\u00eda que varios mill\u00f3ns de persoas viven no interior da illa (que \u00e9 un chisco m\u00e1is grande que Texas), falan case 700 linguas. A maior\u00eda delas descenden das linguas faladas polos colonizadores iniciais de Nova Guinea, inda que moitas son tan diferentes que alg\u00fans ling\u00fcistas se preguntan mesmo se est\u00e1n relacionadas entre si.\nNo sur da India a maior\u00eda da xente fala linguas que pertencen \u00e1 familia drav\u00eddica, e tam\u00e9n poder\u00eda pertencer a esta familia a lingua falada polos antigos elamitas, que constru\u00edron un poderoso estado no sur de Ir\u00e1n contra o terceiro milenio antes de Cristo. Unha posibilidade \u00e9 que as linguas drav\u00eddicas se espallasen entre Medio Oriente e o sur da India, quizais coma resultado dunha expansi\u00f3n cara \u00f3 leste dos granxeiros do Oriente Medio. De acordo con esta hip\u00f3tese, estas linguas drav\u00eddicas foron substitu\u00eddas despois en Ir\u00e1n e norte da India coa expansi\u00f3n das linguas indoeuropeas.\nAs familias ling\u00fc\u00edsticas do continente e as illas do sueste asi\u00e1tico son as m\u00e1is intricadas do planeta.\nAlg\u00fans ling\u00fcistas pensan que estas tres familias ling\u00fc\u00edsticas formar\u00edan parte dun grupo chamado a\u00fastrico. Se fose as\u00ed, o protoa\u00fastrico poder\u00eda ter sido unha das primeiras linguas faladas en Asia, xa que os primeiros humanos que chegaron a Australia e Nova Zelandia o fixeron dende o norte. Por\u00e9n, en xeral as linguas do sueste asi\u00e1tico a\u00ednda non recibiron estudo acad\u00e9mico de abondo coma para apoiar ou rexeitar esta hip\u00f3tese.\nM\u00e1is \u00f3 norte, a maior\u00eda da poboaci\u00f3n da China fala linguas pertencentes \u00e1 familia sinotibetana. Hai oito grandes dialectos chineses, inda que alg\u00fans ling\u00fcistas afirman que deber\u00edan chamarse linguas xa que non son mutuamente intercomprensibles. Por exemplo, os residentes en Xangai falan nun dialecto que non poden entender os de Beixing, inda que a maior\u00eda da xente de Xangai fala am\u00e9n mandar\u00edn, a lingua oficial da China. Por\u00e9n, a escrita nos distintos dialectos \u00e9 a mesma, debido a que est\u00e1 baseada en ideogramas e non nun alfabeto. Xa que logo, a xente que fala en dialectos distintos pode ler o mesmo xornal, pero se o lesen en voz alta, a pronuncia resultar\u00eda diferente.\nNo norte de Asia, as linguas m\u00e1is com\u00fans son as da familia altaica, que incl\u00fae \u00f3 turco e o mongol. As linguas turcas est\u00e1 moi esparexidas, fal\u00e1ndose dende Turqu\u00eda ata Asia nororiental, e tam\u00e9n te\u00f1en unha similitude importante, posiblemente debido a que as poboaci\u00f3ns n\u00f3mades que espallaron estas linguas mantiveron unha densa rede de conexi\u00f3ns ling\u00fc\u00edsticas por toda Asia. Outra familia importante, co\u00f1ecida coma ur\u00e1lica, est\u00e9ndese polo norte de Asia e Europa: por exemplo, o fin\u00e9s \u00e9 unha lingua ur\u00e1lica e non indoeuropea.\nA clasificaci\u00f3n axeitada de xapon\u00e9s, coreano e as linguas faladas polos Ainu no norte do Xap\u00f3n a\u00ednda \u00e9 pol\u00e9mica. Alg\u00fans ling\u00fcistas agr\u00fapanas cas linguas da familia altaica, inda que cunha forte influencia do chin\u00e9s. Outros din que pertencen a unha categor\u00eda propia. Xa que se defende un posicionamento m\u00e1is converxente ca diverxente, colocaranse na familia altaica.\nA familia de linguas paleosiberianas \u00e9 un valioso recordatorio das complexidads da clasificaci\u00f3n ling\u00fc\u00edstica: o agrupamento consiste en vairas linguas con relaci\u00f3n pouco obvias entre elas e que se falan por varios milleiros de persoas esparexidas por todo o nordeste de Siberia. A descrici\u00f3n destas linguas coma unha familia \u00e9 s\u00f3 un produto da tradici\u00f3n e da conveniencia: na s\u00faa singularidade, as linguas paleosiberianas lembran a algunhas outras pequenas illadas distribu\u00eddas por todo o mundo, coma o buruxaski, unha lingua sen relaci\u00f3ns co\u00f1ecidas falada por m\u00e1is de 20.000 persoas en Caxemira, India e Paquist\u00e1n.\nEuropa.\nA maior\u00eda das linguas de Europa son indoeuropeas, cunha parella de intrigantes excepci\u00f3ns. Unha destas excepci\u00f3ns \u00e9 o \u00e9uscaro, que se fala nas rexi\u00f3ns monta\u00f1osas da fronteira francoespa\u00f1ola por case un mill\u00f3n de persoas e semella ser un resto das linguas faladas na Europa da Idade de Pedra. O perfil xen\u00e9tico dos euskald\u00fans tam\u00e9n \u00e9 diferente do dos europeos. O que semella ser m\u00e1is probable \u00e9 que a xente que espallou as linguas indoeuropeas evitou as monta\u00f1osas terras euskald\u00fans, debido a que eran demasiado dif\u00edciles de cultivar ou de conquistar. Inda que os euskald\u00fans est\u00e1n mesturados co resto dos europeos, poder\u00edan ser os descendentes m\u00e1is directos dos homes modernos de Europa orixinarios.\nAlgunhas outras linguas non indoeuropeas sobreviviron ata a Idade da Escrita en Europa e ent\u00f3n extingu\u00edronse. Por exemplo, o etrusco (unha lingua falada amplamente en Italia antes do xurdimento de Roma) deixou vestixios que a\u00ednda non se descifraron completamente. En contraste, o h\u00fangaro \u00e9 unha lingua ur\u00e1lica introducida en Europa cando os maxiares n\u00f3mades invadiron Hungr\u00eda dende Rusia no s\u00e9culo IX antes de Cristo. Unhas outras cantas linguas non indoeuropeas faladas en Europa central e occidental datan de invasi\u00f3ns e conquistas similares.\nOutra \u00e1rea rica para as linguas en Europa (realmente a intersecci\u00f3n entre Europa, o Medio Oriente e Asia) son as monta\u00f1as do C\u00e1ucaso. Nunha estreita franxa entre o Mar Negro e o Mar Caspio, a xente fala unha sorprendente variedade de linguas. Ademais das linguas indoeuropeas, t\u00farcicas e sem\u00edticas que se introduciron na rexi\u00f3n nos \u00faltimos milleiros de anos, f\u00e1lanse case corenta linguas que pertencen \u00e1 antiga familia co\u00f1ecida coma cauc\u00e1sica.\nAm\u00e9rica.\nJoseph Greenberg defendeu durante varias d\u00e9cadas que t\u00f3dalas linguas faladas polos ind\u00edxenas americanos podian clasificarse en tres amplas familias, unha agrupaci\u00f3n que a\u00ednda non conta con aceptaci\u00f3n maioritaria.\nExemplo de estudo tipol\u00f3xico.\nSe comparamos os sistemas numerais do fiyiano, tongano, samoano e tahitiano, linguas da familia austron\u00e9sica (Pac\u00edfico) vemos que os n\u00famero un a nove se corresponden:\nAs\u00ed a todo, no 10, achamos unha anomal\u00eda\n\u00c9 obvio que o \u201ctini \u201c do fiyiano non ten ningunha correspondencia. \u00cb m\u00e1is obvio a\u00ednda que \u00e9 un pr\u00e9stamo do ingl\u00e9s \u201cten \u201c. Ademais, se nos fixamos nas correspondencias veremos que \u201ctolu \u201c (3) en fiyiano, tongano e samoano se corresponde con toru en tahitiano. Isto implica que o /l/ intervoc\u00e1lico nas tres primeiras linguas se corresponde a /r/ intervoc\u00e1lico en tahitiano.\nPoderiamos deixar aqu\u00ed a viaxe polo mapa ling\u00fc\u00edstico, pero traslad\u00e9monos a un lugar algo afastado, variando a latitude uns 130o. En Madagascar, f\u00e1lase o malgaxe. O seu sistema numeral \u00e9 o seguinte:\nA coincidencia coas linguas anteriores non pode ser casualidade. Estas linguas te\u00f1en que ter unha orixe com\u00fan e, de feito, este parentesco est\u00e1 f\u00f3ra de d\u00fabidas: hai m\u00e1is de 5000 anos o protoaustron\u00e9sico empezou a diferenciarse e xurdiron as linguas citadas."}
{"id": "10831", "revid": "181", "url": "https://gl.wikipedia.org/wiki?curid=10831", "title": "Qur\u00e1n", "text": ""}
{"id": "10832", "revid": "56817", "url": "https://gl.wikipedia.org/wiki?curid=10832", "title": "Trazo distintivo", "text": "En ling\u00fc\u00edstica, co\u00f1\u00e9cese como trazo distintivo ou marcado o trazo ling\u00fc\u00edstico que serve para caracterizar unha unidade ling\u00fc\u00edstica para un falante. O sistema de trazos distintivos d\u00e1se en t\u00f3dolos niveis da an\u00e1lise ling\u00fc\u00edstica (fon\u00e9tica, fonolox\u00eda, morfosintaxe, sem\u00e1ntica) e permite que o falante non deba ser consciente de t\u00f3dalas caracter\u00edsticas da fala cognitivamente.\nExemplo na fon\u00e9tica.\nEn castel\u00e1n non hai vogais semiabertas e semipechadas, pero en galego si. O trazo distintivo do grao de abertura voc\u00e1lica existe en galego pero non en castel\u00e1n, porque un castel\u00e1nfalante non debe interpretar se a primeira vogal de \"ven\" e a de \"ben\" ou \"v\u00e9n\" (o til non est\u00e1 estipulado pola norma ortogr\u00e1fica) son distintas ou non: para el son iguais e non far\u00e1 distinci\u00f3ns de significado, pero un galego distinguir\u00e1 o verbo en imperativo do adverbio ou do indicativo.\nDo mesmo xeito hai linguas (como o franc\u00e9s) que diferencian se a vogal medio aberta ou medio pechada, est\u00e1 arredondada ou non e, polo tanto, pode haber parellas de palabras que se distingan s\u00f3 por ese motivo: o trazo do arredondamento \u00e9 distintivo en franc\u00e9s.\nExemplo na sem\u00e1ntica.\nMentres que en galego existe un l\u00edmite l\u00e9xico entre \"verde, turquesa, azul, azul marino, azul cobalto\" etc. noutras linguas non se diferencia do mesmo xeito. O nivel e aplicaci\u00f3n de trazo distintivo non se d\u00e1 s\u00f3 entre linguas (por exemplo, no xapon\u00e9s).\nEst\u00e1 demostrado que dentro das variedades dunha lingua pode haber diferente aparici\u00f3n dos trazos distintivos: iso pasa no chamado discurso feminino para \"malva, burdeos, berenxena, violeta, lila, rosa\" etc., que no caso dos homes non \u00e9 tan doado de identificar (\u00e1 parte de daltonismo)."}
{"id": "10833", "revid": "1131", "url": "https://gl.wikipedia.org/wiki?curid=10833", "title": "Sem\u00e1ntica", "text": "A sem\u00e1ntica \u00e9 a subdisciplina da ling\u00fc\u00edstica que se encarga de estudar o significado. A s\u00faa \u00faltima revoluci\u00f3n foi a da ling\u00fc\u00edstica cognitiva, pois o estruturalismo de Ferdinand de Saussure (que descubriu a s\u00faa estrutura na lingua co construto das articulaci\u00f3ns ling\u00fc\u00edsticas), non lle proporcionou demasiado desenvolvemento e o transformacionalismo de Noam Chomsky non lle deu demasiada importancia.\nEntre os seus temas de estudo principais est\u00e1n os casos de sinonimia, homonimia, polisemia e campos sem\u00e1nticos. Co desenvolvemento multidisciplinar da ling\u00fc\u00edstica cognitiva por parte de Ronald Langacker na d\u00e9cada de 1980, reabr\u00edronse temas de traballo coma a met\u00e1fora, a metonimia e a categorizaci\u00f3n. Tam\u00e9n est\u00e1 moi asociada \u00e1 lexicolox\u00eda (e polo tanto coa lexicograf\u00eda), sobre todo mediante a estrutura chamada campo l\u00e9xico.\nSem\u00e1ntica filos\u00f3fica e sem\u00e1ntica ling\u00fc\u00edstica.\nO signo ling\u00fc\u00edstico est\u00e1 composto por un significante e un significado, pero o falante que emprega o signo ling\u00fc\u00edstico pon a este en relaci\u00f3n cun referente que non \u00e9 outra cousa ca realidade.\nA sem\u00e1ntica filos\u00f3fica preocuparase por cales son as relaci\u00f3ns entre o signo ling\u00fc\u00edstico e o referente extraling\u00fc\u00edstico. A sem\u00e1ntica ling\u00fc\u00edstica estudar\u00e1 as unidades significativas m\u00ednimas diferenciais, 'os lexemas', e as relaci\u00f3ns que entre eles se establecen no seo dunha lingua concreta.\nSem\u00e1ntica diacr\u00f3nica e sem\u00e1ntica sincr\u00f3nica ou lexicolox\u00eda.\nA sem\u00e1ntica, rama da ling\u00fc\u00edstica que se ocupa dos cambios de significaci\u00f3n que operan nas palabras, \u00e9 unha ciencia diacr\u00f3nica, fronte \u00e1 lexicolox\u00eda (tam\u00e9n denominada sem\u00e1ntica sincr\u00f3nica), disciplina que estuda o l\u00e9xico dunha lingua, e que traballa no plano sincr\u00f3nico.\nSem\u00e1ntica l\u00e9xica e sem\u00e1ntica gramatical.\nDebido \u00e1 distinci\u00f3n entre 'significado l\u00e9xico' e 'significado gramatical', dous \u00e1mbitos son reco\u00f1ecidos na sem\u00e1ntica:"}
{"id": "10834", "revid": "15490", "url": "https://gl.wikipedia.org/wiki?curid=10834", "title": "Combinatoria", "text": "A combinatoria \u00e9 a parte das matem\u00e1ticas que estuda a aplicaci\u00f3n inxectiva ou bixectiva, un\u00edvoca ou biun\u00edvoca dun conxunto noutro para esclarecer as s\u00faas posibilidades de combinaci\u00f3n. O habitual \u00e9 asocialo a problemas de escoller unha serie de elementos (e ou n) dun conxunto total para localizalos nun n\u00famero determinado de lugares ou posici\u00f3ns (p) (por exemplo, as posibles localizaci\u00f3ns de d\u00faas pezas de xadrez nos escaques dun taboleiro), pero tam\u00e9n se pode interpretar \u00e1 viceversa, coma unha escolla un n\u00famero determinado de veces (p ou r) de entre un grupo total de elementos (e) (como se se escollesen cartas dunha baralla). De calquera xeito, p\u00f3dese tratar un problema combinatorio coma unha suma de varios experimentos aleatorios individualizables, analizables estatisticamente. \u00c9 importante traballar cunha terminolox\u00eda clara e expl\u00edcita, pois \u00e9 doado cometer erros ling\u00fc\u00edsticos e malentendidos nas caracterizaci\u00f3ns dos problemas.\nXeneralidades.\nInda que as posibilidades de an\u00e1lise combinatorio dependen do problema concreto, as operaci\u00f3ns m\u00e1is co\u00f1ecidas son a permutaci\u00f3n, a variaci\u00f3n, a combinaci\u00f3n e a ordenaci\u00f3n. Debido \u00e1 existencia dunha certa indefinici\u00f3n terminol\u00f3xica, definiranse os seus valores dependendo das caracter\u00edsticas do problema. Para poder emprender a an\u00e1lise combinatoria, d\u00e9bense definir as propiedades do caso, que en termos xerais son as seguintes:\nExemplo de caracterizaci\u00f3n.\nSup\u00f3\u00f1ase un conxunto de b\u00f3las: unha branca, unha azul, unha vermella e unha negra, que se abreviar\u00e1n coa inicial da s\u00faa cor: BAVN. Se se meten nunha bolsa opaca e se extraen aleatoriamente unha serie de veces, p\u00f3dese facer unha caracterizaci\u00f3n do problema segundo os puntos mencionados antes:\nPosibilidades da an\u00e1lise.\nUnha t\u00e9cnica de an\u00e1lise \u00e9 a chamada \u00e1rbore de experimentos, onde se vai estruturando a serie de posibles resultados dependendo das condici\u00f3ns dos experimentos. Esta t\u00e9cnica permite facerse unha idea das caracter\u00edsticas do problema e acertar coa resoluci\u00f3n. Vela\u00ed os exemplos definidos segundo as caracterizaci\u00f3ns anteriores, para tres bolas de tres cores distintas:\nOutra posibilidade \u00e9 botar man directamente das ecuaci\u00f3ns, que se representan na seguinte t\u00e1boa tam\u00e9n clasificadas segundo as s\u00faas caracter\u00edsticas, numeradas igual c\u00e1s anteriores, exclu\u00edndo a 4):\nSubprobabilidades.\nEn todo o anterior simplemente importa o resultado de cada extracci\u00f3n, pero pode acontecer que cada extracci\u00f3n te\u00f1a unha probabilidade intr\u00ednseca. Isto vese m\u00e1is claro no seguinte exemplo.\nSupo\u00f1amos que nunhas oposici\u00f3ns s\u00e1canse cinco bolas consecutivamente sen reposici\u00f3n (dependentes) dunha caixa con 75 en total, que cada unha t\u00e9n un tema do temario oficial (de 75 temas en total), que len os temas que lle corresponden a cada bola e a persoa que vai facer o exame escolle un de entre eses cinco. Disto ded\u00facese que non hai subgrupos internos porque t\u00f3dalas b\u00f3las son distintas e a serie non est\u00e1 ordenada porque a orde de extracci\u00f3n non importa.\nLoxicamente, quen realiza o exame quere estudar cantos menos mellor, co cal supo\u00f1amos que s\u00f3 aprendeu ben \"x\", pero que os sabe moi ben. O mellor (para o c\u00e1lculo, non para ser gafe) \u00e9 calcular as probabilidades de que non saia ning\u00fan tema dos estudados. As probabilidades de que saquen unha primeira bola dun tema non estudado son de 75-x (=n\u00famero de temas non estudados)/75. As de que saquen unha segunda b\u00f3la de tema desco\u00f1ecido son 74-x/74 etc. As probabilidades finais de que t\u00f3dolos temas fosen desco\u00f1ecidos son:\nformula_1\nNon t\u00f3dalas calculadoras permiten c\u00e1lculos con valores tan elevados, as\u00ed que se pode p\u00f3r isto nunha folla de c\u00e1lculo e d\u00e1ndolle valores enteiros a \"x\" (n\u00famero de temas estudados), as probabilidades de que saquen t\u00f3dalas b\u00f3las con temas non estudados quedar\u00edan reflectidas nesta gr\u00e1fica (loxicamente sae unha funci\u00f3n polin\u00f3mica de quinto grao que pasa por [0,100%] e [75,0%]):\nPor exemplo, se se estudan s\u00f3 20 temas, a probabilidade de non saber ning\u00fan deles \u00e9 do 20,16% (\u00e9 dicir, haber\u00eda case un 80% de saber alg\u00fan e, con sabelo ben, aprobar). Con 27 temas ben estudados, a probabilidade de desco\u00f1ecer o correspondente a t\u00f3dalas b\u00f3las \u00e9 do 9,92%. Para ter un 50% de probabilidades de aprobar, haber\u00eda que estudar m\u00e1is de 9 temas e sabelos ben, pero sempre c\u00f3mpre estudar cantos m\u00e1is mellor para mellorar as posibilidades e non confiar s\u00f3 na estat\u00edstica."}
{"id": "10835", "revid": "23204", "url": "https://gl.wikipedia.org/wiki?curid=10835", "title": "O Cairo", "text": "O Cairo (\u200f\u0627\u0644\u0642\u0627\u0647\u0631\u0629\u200e, \"Al-Q\u0101hira\" en \u00e1rabe) \u00e9 a capital e maior cidade do Exipto, situada nas marxes do r\u00edo Nilo. Foi fundada no 969 para servir de capital do Exipto \u00e1rabe. Foi conquistada en 1517 polos turcos. Entre 1798 e 1801 foi ocupada polos franceses. \u00c9 a sede da Liga \u00c1rabe. Unha cidade que \u00e9 un museo aberto composto por unha mestura de antigo e moderno, que conviven nos seus barrios, r\u00faas, ruelas e becos. O Cairo relixioso, cheo de vida e de contrastes, cidade cosmopolita en culturas e xentes, que revela diferentes civilizaci\u00f3ns.\nA s\u00faa \u00e1rea metropolitana incl\u00fae unha poboaci\u00f3n aproximada de m\u00e1is de 20 mill\u00f3ns de habitantes,\u200b sendo a urbe m\u00e1is poboada do continente africano e doceava do mundo.\u200b \u00c9 co\u00f1ecida polos exipcios como a \"nai de t\u00f3dalas cidades\" e a \"cidade dos mil minaretes\".\nHistoria.\nAntigos asentamentos.\nA \u00e1rea ao redor do actual Cairo foi durante moito tempo o centro neur\u00e1lxico do Antigo Exipto debido \u00e1 s\u00faa situaci\u00f3n estrat\u00e9xica na confluencia das rexi\u00f3ns do Val do Nilo e do Delta do Nilo (aproximadamente Alto Exipto e Baixo Exipto), o que tam\u00e9n a situaba no cruzamento das principais rutas entre o norte de \u00c1frica e o Levante. Menfis, a capital de Exipto durante o Reino Antigo e cidade importante ata o per\u00edodo tolemaico, estaba situada ao sur e a pouca distancia do actual, O Cairo. Heli\u00f3polis, outra cidade importante e gran centro relixioso, estaba situada no que hoxe \u00e9 o suburbio do nordeste do Cairo. Foi en gran parte destru\u00edda polas invasi\u00f3ns persas nos anos 525 e 343 a. C. e parcialmente abandonada a finais do s\u00e9culo I a.C.\nNon obstante, as orixes do moderno Cairo rem\u00f3ntanse xeralmente a unha serie de asentamentos no primeiro milenio d.C. Ao redor do s\u00e9culo IV, a medida que Memfis segu\u00eda perdendo importancia, os romanos estableceron unha gran fortaleza ao longo da marxe oriental do Nilo. A fortaleza, chamada Babilonia, foi constru\u00edda polo emperador romano Diocleciano (r. 285\u2013305) na entrada dunha canle que conectaba o Nilo co mar Vermello que fora creado anteriormente polo emperador Traxano (r. 98\u2013115). M\u00e1is ao norte da fortaleza, preto do actual distrito de Al-Azbakiyah, hab\u00eda un porto e un posto avanzado fortificado co\u00f1ecido como Tendunyas. () ou Umm Dunayn. A\u00ednda que na zona non quedan estruturas anteriores ao s\u00e9culo VII, ademais das fortificaci\u00f3ns romanas, as evidencias hist\u00f3ricas apuntan a que exist\u00eda unha cidade de considerable tama\u00f1o. A cidade era o suficientemente importante como para que o seu bispo, Ciro, participase no segundo concilio de \u00c9feso do ano 449. Por\u00e9n, a guerra bizantino-sas\u00e1nida entre os anos 602 e 628 causou grandes dificultades e probablemente fixo que a maior parte da poboaci\u00f3n urbana marchase cara ao campo, deixando o asentamento parcialmente deserto. Hoxe en d\u00eda, o lugar segue sendo o n\u00facleo da comunidade ortodoxa copta, que se separou das igrexas romanas e bizantinas a finais do s\u00e9culo IV. As igrexas m\u00e1is antigas do Cairo, como a Igrexa de Santa B\u00e1rbara e a Igrexa dos Santos Serxio e Baco (finais do s\u00e9culo VII ou principios do VIII), at\u00f3panse dentro dos muros da fortaleza, no que hoxe se co\u00f1ece como Cairo Vello ou Cairo copto.\nFustat e outros asentamentos isl\u00e1micos.\nA conquista musulm\u00e1 do Exipto bizantino foi dirixida por Amr ibn al-As desde o 639 ata o 642. A fortaleza de Babilonia foi asediada en setembro do 640 e caeu en abril do 641. No 641 ou principios do 642, tras a rendici\u00f3n de Alexandr\u00eda (a capital exipcia daquela), fundou un novo asentamento xunto \u00e1 fortaleza de Babilonia. A cidade, co\u00f1ecida como Fustat (),serviu como cidade de guarnici\u00f3n e como nova capital administrativa de Exipto. Historiadores como Janet Abu-Lughod e Andr\u00e9 Raymond rastrexan a x\u00e9nese do Cairo actual ata a fundaci\u00f3n de Fustat. A elecci\u00f3n de fundar un novo asentamento neste lugar no interior, no canto de utilizar a capital existente de Alexandr\u00eda na costa do Mediterr\u00e1neo, puido deberse \u00e1s prioridades estrat\u00e9xicas dos novos conquistadores. Un dos primeiros proxectos da nova administraci\u00f3n musulm\u00e1 foi limpar e reabrir a antiga canle de Traxano para enviar grans m\u00e1is directamente desde Exipto a Medina, a capital do califato en Arabia. Ibn al-As tam\u00e9n fundou unha mesquita para a cidade ao mesmo tempo, agora co\u00f1ecida como Mesquita de Amr Ibn al-As, a mesquita m\u00e1is antiga de Exipto e \u00c1frica (a\u00ednda que a estrutura actual data de expansi\u00f3ns posteriores).\nNo ano 750, tras o derrocamento do califato omeia polos abas\u00edes, os novos gobernantes crearon o seu propio asentamento ao nordeste de Fustat que se converteu na nova capital provincial. Esta era co\u00f1ecida como al-Askar () xa que estaba disposta como un campamento militar. Tam\u00e9n se engadiu unha residencia de gobernador e unha nova mesquita, esta \u00faltima rematada no 786. No 861, por orde do califa abas\u00ed al-Mutawakkil, constru\u00eduse un nil\u00f3metro na illa Roda preto de Fustat. A\u00ednda que foi reparada e dotada dun novo tellado nos s\u00e9culos posteriores, a s\u00faa estrutura b\u00e1sica a\u00ednda se conserva na actualidade, polo que \u00e9 a estrutura isl\u00e1mica m\u00e1is antiga que se conserva hoxe no Cairo.\nNo ano 868 un comandante de orixe turco chamado Bakbak foi enviado a Exipto polo califa abas\u00ed al-Mu'taz para restablecer a orde despois dunha rebeli\u00f3n no pa\u00eds. Estivo acompa\u00f1ado polo seu fillastro, Ahmad ibn Tulun, quen chegaria a ser gobernador efectivo de Exipto. Co tempo, Ibn Tulun f\u00edxose cun ex\u00e9rcito e acumulou influencia e riqueza, o que lle permitiu converterse no 878 en gobernante independente \"de facto\" tanto de Exipto como de Siria. No 870, usou a s\u00faa crecente riqueza para fundar unha nova capital administrativa, al-Qata'i (), ao nordeste de Fustat e de al-Askar. A nova cidade inclu\u00eda un palacio co\u00f1ecido como \"Dar al-Imara\", un campo de desfile co\u00f1ecido como \"al-Maydan\", un bimaristan (hospital) e un acueduto para abastecer de auga a cidade. Entre o 876 e o 879 Ibn Tulun constru\u00edu unha gran mesquita, hoxe co\u00f1ecida como mesquita de Ibn Tulun, no centro da cidade, xunto ao palacio. Despois da s\u00faa morte no 884, Ibn Tulun foi sucedido polo seu fillo e os seus descendentes que continuaron cunha dinast\u00eda de curta duraci\u00f3n, os tulunidas. No 905, os abas\u00edes enviaron ao xeneral Muhammad Sulayman al-Katib para reafirmar o control directo do pa\u00eds. O dominio tulunida rematou e al-Qatta'i foi arrasada, excepto a mesquita que permanece en p\u00e9a d\u00eda de hoxe.\nFundaci\u00f3n e ampliaci\u00f3n do Cairo.\nNo 969, o califato fatim\u00ed xi\u00edta ismail\u00ed conquistou Exipto tras gobernar desde Ifriqiya. O xeneral fatim\u00ed Jawhar al-Saqili fundou unha nova cidade fortificada ao nord\u00e9s de Fustat e da antiga al-Qata'i. Tardouse catro anos en constru\u00edr a cidade, inicialmente co\u00f1ecida como al-Man\u1e63\u016briyyah,\n que \u00eda servir de nova capital do califato. Nesa \u00e9poca, por orde do califa, encargouse a construci\u00f3n da mesquita de al-Azhar, que se converteu na terceira universidade m\u00e1is antiga do mundo. Co tempo, O Cairo converter\u00edase nun centro de aprendizaxe, cunha biblioteca que conti\u00f1a centos de miles de libros. Cando o califa al-Mu'izz li Din Allah chegou da antiga capital fatim\u00ed de Mahdia en Tunes no 973, deu \u00e1 cidade o seu nome actual, \"Q\u0101hirat al-Mu'izz\" (\"O vencedor de al-Mu'izz\"), de onde procede os orixes do nome \"O Cairo\" (\"al-Q\u0101hira\"). Os califas viv\u00edan nun vasto e fastuoso complexo palaciano que ocupaba o coraz\u00f3n da cidade. O Cairo seguiu sendo unha cidade real relativamente exclusiva durante a maior parte desta \u00e9poca, pero durante o mandato de Badr al-Gamali como visir (1073-1094) suaviz\u00e1ronse as restrici\u00f3ns por primeira vez e permitiuse \u00e1s familias m\u00e1is ricas de Fustat mudarse \u00e1 cidade. Entre 1087 e 1092, Badr al-Gamali tam\u00e9n reconstru\u00edu as murallas de pedra e constru\u00edu as portas de Bab al-Futuh, Bab al-Nasr e Bab Zuweila, que a\u00ednda se conservan.\nDurante o per\u00edodo fatim\u00ed, Fustat alcanzou o seu apoxeo en tama\u00f1o e prosperidade, actuando como centro de artesan\u00eda e comercio internacional e como principal porto da zona no Nilo. As fontes hist\u00f3ricas informan de que na cidade exist\u00edan residencias comunais de varios pisos, sobre todo no seu centro, que adoitaban estar habitadas por residentes de clase media e baixa. Algunhas alcanzaban os sete pisos e pod\u00edan albergar entre 200 e 350 persoas. \u00c9 posible que fosen similares \u00e1 \"insulae\" romana e que fosen o prototipo dos complexos de apartamentos de alugueiro que se fixeron com\u00fans nos \u00faltimos per\u00edodos mameluco e otom\u00e1n.\nCon todo, en 1168, o visir fatim\u00ed Shawar prendeu lume a Fustat, que non estaba fortificada, para evitar a s\u00faa posible captura por parte de Amalarico, o rei cruzado do Xerusal\u00e9n. A\u00ednda que o incendio non destru\u00edu a cidade e seguiu existindo despois, si marcou o inicio do seu declive. Nos s\u00e9culos seguintes foi O Cairo, a antiga cidade-palacio, a que se converteu no novo centro econ\u00f3mico e atraeu a emigraci\u00f3n desde Fustat.\nA\u00ednda que os cruzados non capturaron a cidade en 1168, unha continua loita de poder entre Shawar, o rei Amalarico e o xeneral zeng\u00ed Shirkuh provocou a ca\u00edda do poder fatim\u00ed. En 1169, o sobri\u00f1o de Shirkuh Saladino foi nomeado novo visir de Exipto polos fatim\u00edes e dous anos m\u00e1is tarde arrebatou o poder \u00e1 familia do \u00faltimo califa fatim\u00ed, al-Adid. Como primeiro sult\u00e1n de Exipto, Saladino estableceu a dinast\u00eda ai\u00fabida, con sede no Cairo, e ali\u00f1ou a Exipto cos sunnitas abbas\u00edes, que ti\u00f1an a s\u00faa sede en Bagdad. En 1176, Saladino iniciou a construci\u00f3n da Cidadela do Cairo, que ser\u00eda a sede do goberno exipcio ata mediados do s\u00e9culo XIX. A construci\u00f3n da cidadela puxo fin definitivamente \u00e1 condici\u00f3n de cidade-palacio exclusiva do Cairo constru\u00edda polos fatim\u00edes e abriuna ao com\u00fan dos exipcios e aos comerciantes estranxeiros, impulsando o seu desenvolvemento comercial. Xunto coa cidadela, Saladino tam\u00e9n iniciou a construci\u00f3n dunha nova muralla de 20 quil\u00f3metros de lonxitude que protexer\u00eda O Cairo e Fustat polo seu lado oriental e conectar\u00edaos coa nova cidadela. Estes proxectos de construci\u00f3n continuaron m\u00e1is al\u00f3 da vida de Saladino e complet\u00e1ronse baixo os seus sucesores ai\u00fabidas.\nIsto foi o que pasou ata que chegou Napole\u00f3n Bonaparte o 1 de xullo de 1798, que derrotou \u00f3s mamelucos o 21 de xullo e conquistou Al-Qahira o 24 de xullo, na procura de recortar a expansi\u00f3n brit\u00e1nica cara \u00e1 India e aumentar o dominio franc\u00e9s. O d\u00eda 1 de agosto, o almirante ingl\u00e9s Nelson dirixiuse a Exipto e deixou illado a Napole\u00f3n na batalla de Abukir. Os turcos apoiaron improductivamente \u00f3s seus aliados ingleses, pero a moral francesa \u00eda debilit\u00e1ndose: nunha viaxe secreta de Napole\u00f3n a Francia, deixou o mando baixo o xeneral Kl\u00e9ber a quen matar\u00edan despois, o cal obrigou \u00e1 capitulaci\u00f3n en agosto de 1802.\nEtimolox\u00eda.\nCando naceu hai cinco milenios cham\u00e1rona \"Misr\", que agora se usa en \u00e1rabe como nome do pa\u00eds do que \u00e9 capital. S\u00e9culos despois, cando creceu, rebautizouse como \"Al-Qahira\" (\"A vitoriosa\"). Xa que logo, ser\u00eda incorrecta chamala \"o Cairo\" (que en galego significa \"o dente\") posto que isto ser\u00eda unha interpretaci\u00f3n do artigo castel\u00e1n, onde se lle cambia incoherentemente de x\u00e9nero. Ironicamente, a capital exipcia nunca venceu a ningu\u00e9n, sen\u00f3n que m\u00e1is ben foi case sempre derrotada no seu in\u00fatil empe\u00f1o de se converter no centro dun imperio. M\u00e1is adiante cham\u00f3uselle tam\u00e9n \"Um al-Dunya\" (\"A nai do mundo\"), mais agora verase que isto \u00e9 moito esbardallar.\nNa literatura.\nO poeta turco Fazul Bey xa escribiu no s\u00e9culo XV:\nNoutro libro da tradici\u00f3n \u00e1rabe, \"As mil e unha noites\", un personaxe afirma:\nO viaxeiro tanxerino Ibn Battuta visitouna varias veces no s\u00e9culo XIV no per\u00edodo mameluco e describiuna dun xeito m\u00e1is exacto:\nActividade continua.\nO certo \u00e9 que a \"Cidade dos mil minaretes\" representa todo o que \u00e9 Exipto. Xa entre o s\u00e9culo XI e o s\u00e9culo XII ti\u00f1a medio mill\u00f3n de habitantes cando daquela Par\u00eds ti\u00f1a douscentos mil, Londres corenta mil e Madrid era unha aldea. Hoxe hab\u00edtana vinte mill\u00f3ns de persoas e para a ONU \u00e9 a cidade poboada con m\u00e1is densidade: no centro da cidade chega a douscentos mil habitantes por quil\u00f3metro cadrado inda que nalgunhas zonas esa cifra ascende a medio mill\u00f3n.\nA s\u00faa superficie asfaltada \u00e9 superior \u00e1 de Nova York: case sen espazos verdes, a proporci\u00f3n de c\u00e9spede correspondente a cada cairota ten a superficie dunha sola de zapato. Os novos edificios de vinte pisos das aforas da cidade d\u00e9ixanse a mi\u00fado cos teitos sen rematar e as trabes vistas, coa idea de que nalg\u00fans anos sexa necesario engadir novos andares.\nUnha boa parte das familias cairotas habitan vivendas dun s\u00f3 cuarto e os integrantes fan quenda para comer, asearse ou durmir. Isto fai pensar que os habitantes de Al-Qahira esquecen a divisi\u00f3n natural entre d\u00eda e noite: sen horario de durmir, o tr\u00e1fico non baixa de intensidade e hai moitos mercados que contin\u00faan abertos toda a noite as\u00ed coma oito mil caf\u00e9s dos trinta mil totais. Tam\u00e9n deambulan douscentos mil vendedores ambulantes, corenta mil nenos sen fogar.\nCapitalidade.\nAl-Qahira desborda o concepto de capital occidental: t\u00f3dolos cami\u00f1os e estradas nacen ou morren na capital, onde viven un de cada catro exipcios. As principais universidades exipcias te\u00f1en a s\u00faa sede na urbe e t\u00f3dolos xornais se editan en Al-Qahira. T\u00f3dolos departamentos gobernamentais est\u00e1n na capital, censando m\u00e1is de dous mill\u00f3ns de funcionarios.\nTam\u00e9n se pode confirmar coma capital do islam, polo menos intelectual e art\u00edstica: \u00e9 onde se editan un 60 por cento dos textos \u00e1rabes do orbe, onde estudan as elites musulm\u00e1ns, nas s\u00faas escolas cor\u00e1nicas \u00e9 onde se forma boa parte do clero do islam (tanto fundamentalista coma tolerante), onde se filma a maior parte das pel\u00edculas e telenovelas \u00e1rabes (que consagra o dialecto cairota coma unha segunda lingua franca do islam, co permiso do \u00e1rabe cor\u00e1nico).\n\u00c9 a capital da arte no islam, onde se fai e exporta a mellor m\u00fasica \u00e1rabe: foi onde naceu, viviu e morreu a gran cantante Umm Kulsum, quen congregou no seu enterro m\u00e1is xente c\u00f3 presidente Nasser, pai da independencia. \"Al-Sitt\", \"a gran se\u00f1ora\" conmoveu coas s\u00faa baladas e a\u00ednda o fai dende Marrocos a Indonesia. \u00c9 onde se acollen as mellores na danza do ventre (que chegan a cobrar un mill\u00f3n de pesetas por actuaci\u00f3n), entre elas Fif\u00ed Abd\u00fa, quen, ante as prohibici\u00f3ns das autoridades relixiosas exipcias chegou a afirmar que a s\u00faa arte \"\u00e9 un asunto exclusivo entre Al-lah e mais eu\".\nIgual que gardi\u00e1n da espiritualidade e da fe e do rigor do pensamento, tam\u00e9n \u00e9 a anfitrioa dos seus pecados: a legalidade do alcohol atrae \u00f3s xeques de Arabia Saudita ou de Kuwait que o prohiben nos seus pa\u00edses e os seus lupanares son do mellor do islam.\nTransporte.\nA s\u00faa entrada en tren na \"Ramses Station\" ten pouco de fara\u00f3nica, pero sa\u00edr \u00e1 r\u00faa si que ofrece bastante de aventura, sorteando claxons, taxis e carros de tiro coma un toureiro para salvar a vida. O tr\u00e1nsito \u00e9 dun mill\u00f3n de veh\u00edculos a motor cunha media de quince anos de idade, e a\u00ednda pasean por ela cinco mil burros.\nMentres, a cidade ofrece unha moderna rede de metro, limpa e eficaz, con espazosas plataformas e anchos vest\u00edbulos (por exemplo nas estaci\u00f3ns Nasser ou Sadat) e con vag\u00f3ns moi novos. Existen vag\u00f3ns destinados s\u00f3 a mulleres."}
{"id": "10836", "revid": "5863", "url": "https://gl.wikipedia.org/wiki?curid=10836", "title": "Sobreira", "text": "A sobreira (Quercus suber L.) \u00e9 unha \u00e1rbore da familia do carballo e a aci\u00f1eira (as fag\u00e1ceas, antes cupul\u00edferas, integrada por 450 especies e con case t\u00f3dolos seus x\u00e9neros boreais), espont\u00e1nea e cultivada no sur de Europa e norte de \u00c1frica e a partir da cal \u00e9 o \u00fanico medio de onde se pode extraer a cortiza. Recibe en galego diferentes nomes com\u00fans, entre os m\u00e1is difundidos est\u00e1n corticeiro e corticeira.\nDescrici\u00f3n bot\u00e1nica.\nBotanicamente \u00e9 unha \u00e1rbore monoica, de folla simple (entre 2,5 e 10\u00a0cm. de longo e entre 1,2 e 6,5\u00a0cm. de ancho), de forma denticular, alterna, perenne, verde escura, con nervaci\u00f3n principal algo sinuosa e nerviaci\u00f3n secundaria composta por entre 5 e 8 pares de canais, sen pelos e con est\u00edpulas caducas. As s\u00faas flores son unisexuais:\nA polinizaci\u00f3n \u00e9 anem\u00f3fila e os froitos te\u00f1en forma de glande (balouta, lande ou landra): cada froito est\u00e1 provisto dunha c\u00fapula escuamiforme ou espi\u00f1enta.\nDebido \u00e1 s\u00faa casca formada como cortiza, a sobreira cultivouse dende hai tempo para a s\u00faa extracci\u00f3n. A operaci\u00f3n denom\u00ednase tam\u00e9n pela, e non \u00e9 mortal para a \u00e1rbore (e non ten por que ser prexudicial se se realiza correctamente, inda que a \u00e1rbore o sofre de xeito metab\u00f3lico e fisiol\u00f3xico). A causa de que saia indemne \u00e9 que o esp\u00e9cime volve a producir unha nova casca protectora de cortiza a partir da capa inmediatamente interior \u00e1 extra\u00edda (denominada c\u00e1mbium suberoso, que \u00e9 en realidade o material vivo da \u00e1rbore no toro). Cada oito a doce anos reprod\u00facese o espesor da capa de cortiza, en cada ciclo consecutivo con maior calidade cada vez.\nDistribuci\u00f3n.\nAdemais de cultivada, a sobreira \u00e9 unha especie natural e aut\u00f3ctona da Pen\u00ednsula Ib\u00e9rica: inda que \u00e9 espont\u00e1nea en moitos puntos de Espa\u00f1a e Portugal onde formou frondosos bosques en asociaci\u00f3n con outras especias de querc\u00edneas (\"quercetum\"), por iso mesmo se ten dito moitas veces que \u00e9 unha \u00e1rbore de clima mediterr\u00e1neo. Esta afirmaci\u00f3n est\u00e1 apoiada polos seus m\u00e1ximos de distribuci\u00f3n mundial (que abrangue o sur de Iberia e tam\u00e9n Alxeria e Marrocos), pero matizada pola enorme presenza da especie en localizaci\u00f3ns ib\u00e9ricas do interior (continental) e nororientais (atl\u00e1nticas).\nSe ben a influencia mediterr\u00e1nea nos vales interiores de Galicia e \u00f3 norte da cidade portuguesa de Porto \u00e9 incontestable, non cabe tampouco d\u00fabida que o clima galego e do norte de Portugal \u00e9 eminentemente atl\u00e1ntico. A existencia (e nalg\u00fans casos persistencia) demostrable en moitos puntos de Galicia (r\u00edo Arnego e encoro de Portodemouros no Deza, sobredas da Arnoia, Castrelo de Mi\u00f1o, Ancares, Courel e a mesma Ribeira Sacra) permiten facer a comparaci\u00f3n cos intentos de implantaci\u00f3n da especie que foron frustrantes noutros lugares non mediterr\u00e1neos (por exemplo, nos EEUU). Inda as\u00ed, \u00e9 certo que a s\u00faa distribuci\u00f3n xeogr\u00e1fica chega tam\u00e9n a puntos coma Tunisia, sur de Francia (monta\u00f1as Alb\u00e8res -no departamento de \"Pyr\u00e9nees-Orientales\", \"Pireneos orientais\"- e monta\u00f1as Maures, no de Var) e Italia, inda que se atopa naturalizado en certas rexi\u00f3ns de clima mediterr\u00e1neo.\nEdafoloxicamente dise que \u00e9 unha especie calc\u00edfuga, inda que m\u00e1is que dunha distribuci\u00f3n preferente deber\u00edase falar dunha exclusi\u00f3n territorial rel\u00edctica: a especie non vive mellor nas peores terras, barbeitos, ermos e bald\u00edos, sen\u00f3n que \u00e9 al\u00ed onde resiste porque as mellores terras se destinan a outros cultivos: trigo, ma\u00ednzo, pa\u00ednzo, millo, cebada, avea etc. Este proceder \u00e9 un erro, xa que a sobreira \u00e9 unha especie co\u00f1ecida pola s\u00faa capacidade de compatibilidade produtiva (sempre que sexa mediante m\u00e9todos extensivos).\n\u00c9 m\u00e1is, a s\u00faa explotaci\u00f3n tradicional est\u00e1 asociada a un sistema produtivo multinivel e sostible e \u00fanico no mundo pola s\u00faa integraci\u00f3n social e alt\u00edsimo rendemento: os sobreirais. A potencia produtiva deste sistema extensivo non ten igual debido \u00e1 s\u00faa diversidade produtiva: touros de lida, porcino de alta calidade, cortiza, cultivos alimentarios e de forraxe, vexetaci\u00f3n e fauna salvaxe dabondo para manter unha caza sostible, mantemento ou restauraci\u00f3n ed\u00e1fica, variedade territorial debido \u00e1 existencia de \"manchas\" ou \"currais\" (microclimas m\u00e1is h\u00famidos ou secos dependendo da orientaci\u00f3n xeogr\u00e1fica da aba), asociaci\u00f3n con outras especies coma o pi\u00f1eiro real (e a s\u00faa produci\u00f3n de pi\u00f1\u00f3ns), explotaci\u00f3n micol\u00f3xica nalg\u00fans casos e ap\u00edcola m\u00e1is habitualmente etc.\nA enorme variedade produtiva e a adaptaci\u00f3n coevolutiva da estrutura social e da distribuci\u00f3n territorial da poboaci\u00f3n no sur ib\u00e9rico a esta diversificaci\u00f3n fan necesaria a xesti\u00f3n do territorio por parte dun equipo de xesti\u00f3n forestal moi consciente da importancia social, ecol\u00f3xica e industrial deste modelo de produci\u00f3n.\nLocalizaci\u00f3ns singulares.\nEn Galicia quedan manchas que testemu\u00f1an unha expansi\u00f3n maior na antig\u00fcidade: os bosquetes co\u00f1ecidos m\u00e1is amplos sit\u00faanse nos seguintes puntos:\nO normal \u00e9 que a car\u00f3n destas zonas te\u00f1a existido un aproveitamento tradicional, cando menos para confeccionar alvarizas ou colmeas. Moi preto da primeira das localizaci\u00f3ns mencionadas, en Ventosela (na estrada entre Ribadavia e o antigo pazo de Otero Pedrayo en Trasalba), hai unha empresa de tratamento de cortizas.\nHistoricamente a s\u00faa distribuci\u00f3n foi moito maior e m\u00e1is densa tal e como demostra a distribuci\u00f3n dos top\u00f3nimos que proceden do latino \"suber\" (non debe confundirse con \"Sobrado\", que v\u00e9n de \"superatum\").\nF\u00f3ra de Galicia hai varias localidades mundialmente famosas:\nPela.\nA pela \u00e9 o proceso de descascado da sobreira. Os tipos de cortiza que se extrae clasif\u00edcanse cronoloxicamente coma:\nA pela faise a unha altura gradualmente crecente, que se establece por unha circunferencia \u00e1 altura do peito (C.A.P.) ou di\u00e1metro gradualmente menor.\nCortiza.\n\u00c1 parte da importancia simb\u00f3lica que ten que as primeiras c\u00e9lulas vistas nun microscopio fosen precisamente as de cortiza, a importancia industrial da cortiza \u00e9 moi clara: \u00e9 un material cunhas caracter\u00edsticas moi espec\u00edficas pero que non poden ser imitadas artificialmente por ning\u00fan outro composto sint\u00e9tico industrial. A imposibilidade actual de que a industria bioqu\u00edmica sexa capaz de reproducir cortiza ou materiais coas s\u00faas propiedades coloca \u00e1 industria nun lugar estrat\u00e9xico \u00fanico no mundo. Se t\u00f3dalas rollas das botellas do mundo (das de certa calidade, xa que a calidade do vi\u00f1o ou licor se pode estimar pola calidade da rolla que o tapa) saen das \u00e1rbores, hai que previr \u00f3 sector da sobreexplotaci\u00f3n, coidar os recursos actuais, prever un constante aumento do mercado cun constante aumento produtivo en calidade e cantidade e aumentar asemade a superficie forestal destinada a este recurso de momento insubstitu\u00edble.\nA cortiza util\u00edzase coma illante t\u00e9rmico e sonoro con aplicaci\u00f3ns moi diversas, pero o seu uso principal \u00e9 a produci\u00f3n de rollas para o peche de botellas. A calidade da cortiza \u00e9 proporcional \u00e1 dificultade da s\u00faa produci\u00f3n e \u00f3 seu valor, e os embotelladores esc\u00f3llena en funci\u00f3n da bebida que se debe conservar.\nAntropolox\u00eda.\nNo Courel ch\u00e1mase as\u00ed os alpendres acaroados \u00e1s casas.\nNome com\u00fan.\nSegundo as zonas a \u00e1rbore recibe diferentes nomes com\u00fans en galego: \"alcarnoque, alcornoque, \u00e1rbol da cortiza, azufireira, azufreira, colcheira, corcheira, corcheiro, cortezo, corticeira, corticeiro, cortixeiro, cortiza, cortizo, curcheiro, curticeira, curticeiro, encina, sebreira, sebreiro, sebre\u00f1a, segoreira, sobreira, sobreiro, sogureira, subreiro, sufreira, xufreira\" e \"zufreiro\". \"Sofreira\" \u00e9 a voz corrente na Terra Eo-Navia, e no galego de Estremadura denom\u00ednase \"alcornoque\" ou \"sobreira\" ."}
{"id": "10837", "revid": "23204", "url": "https://gl.wikipedia.org/wiki?curid=10837", "title": "Dubl\u00edn", "text": "Dubl\u00edn (en ; en ) \u00e9 a capital da Rep\u00fablica de Irlanda, as\u00ed como do condado hom\u00f3nimo. \u00c9 a cidade mais poboada da illa, con m\u00e1is dun mill\u00f3n de habitantes na s\u00faa \u00e1rea urbana e unha \u00e1rea de influencia que abrangue 2,1 mill\u00f3ns de persoas, na chamada Greater Dublin Area.\nEst\u00e1 situada na provincia de Leinster, cerca do centro da costa leste da Illa, na desembocadura do r\u00edo Liffey que atravesa a cidade, e aproximadamente no centro do Condado.\nTop\u00f3nimo.\nDubl\u00edn toma o seu nome do ga\u00e9lico \"Dubh linn\", que significa \"estanque escuro\", en referencia ao punto onde o r\u00edo Liffey se xunta co r\u00edo Poddle no estancamento deste \u00faltimo no actual Wellington Quay. O estanque mant\u00edvose ata principios de 1700, mais a expansi\u00f3n da cidade tivo como consecuencia a s\u00faa drenaxe, e a canalizaci\u00f3n e soterramento do r\u00edo Liffey, na actualidade o lugar do antigo estanque est\u00e1 ocupado polos Dubh Linn Gardens, tralo Castelo de Dubl\u00edn, mentres que o curso baixo do Poddle discorre ata o r\u00edo Liffey por unha canalizaci\u00f3n subterr\u00e1nea. Historicamente, na caligraf\u00eda irlandesa, \"bh\" escrib\u00edase cun punto sobre o \"b\", como \"Du\u1e03 Linn\" ou \"Du\u1e03linn\", mais os normandos de fala francesa omitiron o \"punto\" e deletrearon o nome como \"Develyn\" ou Dubl\u00edn.\nO seu nome en irland\u00e9s \u00e9 Baile \u00c1tha Cliath, que significa \"poboaci\u00f3n do vao de canizo\" e que ten a s\u00faa orixe nun antigo vao composto con paneis de cana e vimbio entrelazados (\"\u00c1tha Cliath\") que cruzaba o r\u00edo Liffey nun lugar pr\u00f3ximo \u00e1 actual estaci\u00f3n de ferrocarr\u00eds de Heuston. A voz irlandesa \"cliath\" trad\u00facese con frecuencia como \"valo\". Por\u00e9n, a traduci\u00f3n como \"canizo\" \u00e9 m\u00e1is axeitada: \"cliath\" (en irland\u00e9s; \"hurdle\", en ingl\u00e9s) \u00e9, en efecto, unha estrutura lixeira e movible de material vexetal entrelazado que se emprega con frecuencia para separar o gando, mais tam\u00e9n para asegurar o terreo inestable ou esvarad\u00edo. O nome da cidade foi escrito deste xeito dende 1368, data na que foi documentado nos Anais do Ulster. \"\u00c1tha Cliath\" \u00e9 o nome dun lugar que se refire a un punto de vao do r\u00edo Liffey nas inmediaci\u00f3ns da estaci\u00f3n de Heuston, posteriormente aplicouse o nome a un mosteiro cristi\u00e1n que se cre que estivo situado na zona da r\u00faa Aungier, actualmente ocupado pola igrexa carmelita da r\u00faa Whitefriar. Debido \u00e1 s\u00faa lonxitude, o nome irland\u00e9s de Dubl\u00edn adoita abreviarse como B\u00c1C.\nHistoria.\nOrixes.\nO primeiro asentamento preto deste lugar rem\u00f3ntase a m\u00e1is de cinco mil anos. A Cristiandade chegou con San Patricio no ano 432 d. C. e comezou as\u00ed unha idade dourada do catolicismo irland\u00e9s que produciu obras de arte relixiosa tan magn\u00edficas coma o \"Book of Kells\" (\"Libro de Kells\"), que hoxe en d\u00eda pode verse no \"Trinity College\".\nCon todo a orixe da cidade moderna est\u00e1 nun enclave viquingos establecido no ano 841, os viquingos consolidaron a s\u00faa presenza coa vitoria na batalla de Dubl\u00edn no ano 919. Os viquingos foron finalmente superados polos clans ga\u00e9licos na Batalla de Clontarf en 1014, pero a s\u00faa influencia a\u00ednda permanece en top\u00f3nimos coma \"Howth\", que procede do n\u00f3rdico \"hovud\" (que significa \"promontorio\"), ou \"Leixlip\", do n\u00f3rdico \"laxlep\" (que significa \"salto de salm\u00f3ns\").\nO dominio ingl\u00e9s.\nOs seguintes invasores foron os anglonormandos, enviados polo rei \"Henry II\" (\"Henrique II\"). Liderados polo conde de Pembroke, m\u00e1is co\u00f1ecido como \"Strongbow\" (\"forte n\u00f3\"), chegaron ao Condado de Wexford en 1169. Dubl\u00edn pronto foi derrotada pola potencia das s\u00faas tropas e os normandos axi\u00f1a se dispuxeron a modificar a faciana da vila. O rei garantiulle \u00e1 cidade un foro en 1171 e estableceu a s\u00faa corte aqu\u00ed. Os edificios sobreviventes m\u00e1is antigos da cidade datan desta \u00e9poca, inclu\u00edndo \"Christ Church\" (a igrexa de Cristo), \"Saint Patrick's Cathedral\" (a catedral de San Patricio) e partes do \"Dublin Castle\" (Castelo de Dubl\u00edn). Por\u00e9n, debido \u00f3 feito de que a madeira era a materia prima principal para as s\u00faas construci\u00f3ns, restan moi poucos edificios orixinais conservados que se poidan ver hoxe en d\u00eda.\nOs costumes e a lingua dos ingleses prevaleceron na cidade e na s\u00faa contorna, nunha zona que se deu en chamar Pale, pero os potentados irlandeses influ\u00edan en todas partes (dando lugar \u00e1 expresi\u00f3n \"beyond the Pale\", \"al\u00e9n do Pale\"). Contra 1542, o rei \"Henry VIII\" (Henrique VIII) autoproclamouse rei de Irlanda e Inglaterra, e a Reforma chegou a Irlanda. Por volta do ano 1592, fundouse o \"College of the Holy and Undivided Trinity of Queen Elizabeth\" (\"Colexio da Indivisa e Sagrada Trindade da ra\u00ed\u00f1a Sabela\") en terreos expropiados polo priorado de \"All Hallows\" (\"T\u00f3dolos Santos\"). Comunmente co\u00f1ecido coma \"Trinity College\", este centro protestante de ensino desenvolveu unha ilustre tarefa na historia de Dubl\u00edn durante os \u00faltimos catro s\u00e9culos.\nCo rei \"Charles I\" (Carlos I) destronado e a monarqu\u00eda inglesa abolida, Oliver Cromwell chegou a Dubl\u00edn cun enorme ex\u00e9rcito en 1649, iniciando unha \u00e9poca especialmente salvaxe e sanguenta na historia de Irlanda. Trala restauraci\u00f3n da monarqu\u00eda en 1660, Dubl\u00edn comezou a adoptar a forma coa que a co\u00f1ecemos agora. Dispux\u00e9ronse \"Saint Stephen's Green\" e \"Phoenix Park\" (a Praza de santo Estevo e o Parque F\u00e9nix) e erix\u00edronse moitos edificios p\u00fablicos significativos coma o \"Royal Hospital\" (Hospital real) en Kilmainham, agora \"Museum of Modern Art\" (Museo de arte moderna).\nContra 1685, o rei cat\u00f3lico \"James II\" (Xaime II) asent\u00e1base no trono e Irlanda axi\u00f1a se converteu no campo de batalla para unha guerra relixiosa que involucrou \u00e1 maior\u00eda das forzas m\u00e1is poderosas de Europa. En 1690, o rei James perdeu na batalla do Boyne contra o protestante \"William de Orange\" (Guillerme de Orange) quen se converteu en rei. Os cat\u00f3licos sufriron os efectos das \"Penal Laws\" (Dereito penal protestante), a cultura ga\u00e9lica converteuse en clandestina e sent\u00e1ronse os alicerces para a loita contra os ingleses pola autonom\u00eda irlandesa.\nDurante o s\u00e9culo XVIII iniciouse unha \u00e9poca dourada para Dubl\u00edn, onde a cidade floreceu tanto f\u00edsica coma culturalmente. \"Parliament House\" (o Parlamento) que agora \u00e9 o \"Bank of Ireland\" (Banco de Irlanda), \"Custom House\" (a Alf\u00e1ndega), \"Mansion House\", \"Four Courts\" e \"Marsh's Library\" (Biblioteca Marsh) constru\u00edronse todos durante este per\u00edodo. Jonathan Swift, o autor de \"Gulliver's Travels\" (\"As viaxes de Gulliver\") volveu \u00e1 cidade en 1713 para converterse no De\u00e1n da Saint Patrick's Cathedral, e o m\u00fasico H\u00e4ndel estivo en Dubl\u00edn en 1742 para dirixir a primeira representaci\u00f3n do seu \"Mes\u00edas\".\nO xurdimento do nacionalismo.\nLogo veu un s\u00e9culo de revoltas pol\u00edticas. Daniel O'Connell axudou a conseguir a emancipaci\u00f3n do catolicismo en 1829 e, xa que se desenvolveu unha clase media cat\u00f3lica, Dubl\u00edn comezou a converterse nunha cidade irlandesa distinta. A cidade logrou escapar \u00f3s peores efectos da \"epidemia da pataca\" que decimou a unha boa parte de Irlanda na d\u00e9cada de 1840 e axi\u00f1a se espallou grazas \u00f3s inmigrantes que aflu\u00edan do rural circundante. No entanto, o efecto da epidemia no campo en conxunto foi devastador: dunha poboaci\u00f3n total de oito mill\u00f3ns e medio, aproximadamente un mill\u00f3n morreron de inanici\u00f3n e emigraron arredor dun mill\u00f3n e medio, principalmente a Gran Breta\u00f1a e Norteam\u00e9rica. A epidemia serviu para aumentar os sentimentos antibrit\u00e1nicos e unha abortada rebeli\u00f3n por parte da \"Irish Republican Brotherhood\" (Irmandade republicana irlandesa) en 1868 levou a esixir o \"Irish home rule\" (Dereito civil irland\u00e9s).\nO caso da autonom\u00eda irlandesa foi levado \u00f3 parlamento ingl\u00e9s de Westminster polo l\u00edder protestante Charles Stewart Parnell. Por\u00e9n, Parnell morreu en 1891, pero o seu lugar pol\u00edtico foi ocupado por dous movementos culturais: a \"Gaelic League\" (Uni\u00f3n ga\u00e9lica), que se estableceu para revitalizar a lingua irlandesa, e o rexurdimento literario irland\u00e9s. William Butler Yeats desenvolveu un papel central na reconstituci\u00f3n do orgullo nacional coa fundaci\u00f3n do \"Abbey Theatre\" (Teatro Abbey) en 1904, dando prominencia a dramaturgos coma Sean O'Casey e J. M. Singe. Este nacionalismo cultural desembarcou nun nacionalismo pol\u00edtico coa creaci\u00f3n do \"Sinn F\u00e9in\" (\"N\u00f3s mesmos\"), un movemento pol\u00edtico que avogaba polo boicot do parlamento ingl\u00e9s. Co Reino Unido ocupado na primeira guerra mundial, o Sinn F\u00e9in organizou a ocupaci\u00f3n de varios edificios estrat\u00e9xicos por todo Dubl\u00edn, e declarou a Rep\u00fablica de Irlanda dende a s\u00faa sede central na \"General Post Office\" (Oficina central de correos) o luns de Pascua de 1916.\nTras seis d\u00edas de loita vinte mil efectivos das forzas brit\u00e1nicas conseguiron abortar o Alzamento de Pascua, e executaron 15 dos capit\u00e1ns rebeldes. Xurdiu unha onda de simpat\u00eda p\u00fablica e o Sinn F\u00e9in asegurouse unha vitoria aplastante nas elecci\u00f3ns de 1918. Axi\u00f1a se seguiu unha guerra de independencia entre os ex\u00e9rcitos brit\u00e1nico e republicano irland\u00e9s e, tras dous anos de loita, Michael Collins asinou un tratado en 1921 do que resultou a creaci\u00f3n do Estado Libre de Irlanda, que abrangu\u00eda a 26 dos 32 condados insulares. Os outros seis condados d\u00e9ronse en chamar Irlanda do norte e permaneceron dentro do Reino Unido. Collins dixo daquela que estaba asinando a s\u00faa sentenza de morte e o ano seguinte demostrouse que ti\u00f1a raz\u00f3n.\nO tratado provocou a divisi\u00f3n entre diferentes facci\u00f3ns dentro do Sinn F\u00e9in e estoupou unha amarga Guerra civil que durou un ano e implicou a destruci\u00f3n de boa parte da cidade. \u00c9amon de Valera ga\u00f1ou a loita polo control pol\u00edtico do novo estado e comezou un per\u00edodo de conservadorismo pol\u00edtico que durou ata o final da d\u00e9cada de 1950.\nIrlanda independente.\nIrlanda declarouse rep\u00fablica en 1949, pero non foi ata finais da d\u00e9cada de 1960 cando Dubl\u00edn comezou a expandirse cara a f\u00f3ra. De Valera retirouse para asumir o posto honor\u00edfico de Presidente de Irlanda mentres que o novo \"Taoiseach\" (Primeiro ministro) Sean Lemass tomou posesi\u00f3n e comezou o proceso de modernizaci\u00f3n e industrializaci\u00f3n do pa\u00eds. Quizais o momento m\u00e1is definitorio da historia recente de Dubl\u00edn foi a entrada de Irlanda na CEE en 1973.\nIrlanda transformouse nos \u00faltimos trinta anos dun pa\u00eds predominantemente agr\u00edcola a unha econom\u00eda industrial vibrante. Dubl\u00edn \u00e9 hoxe en d\u00eda unha moderna capital europea que presume dunha poboaci\u00f3n nova e ben preparada, atractiva para moitos investimentos estranxeiros. A igrexa e o goberno ve\u00f1en distanci\u00e1ndose cada vez m\u00e1is como evidencia o resultado do referendo de 1995 a favor do divorcio, e a flexibilizaci\u00f3n das leis relativas \u00e1 homosexualidade ou \u00f3 aborto.\nAs iniciativas gobernamentais para estableceren o \"International Financial Services Centre\" (\"Centro de servizos financeiros internacionais\") no coraz\u00f3n da cidade tivo \u00e9xito dabondo para atraeren moitos dos maiores bancos de investimento mundiais e Dubl\u00edn agora se sit\u00faa como un importante centro financeiro. Irlanda tam\u00e9n \u00e9 punteira en tecnolox\u00eda da informaci\u00f3n e electr\u00f3nica, e Dubl\u00edn converteuse nun importante centro europeo para a produci\u00f3n de programas inform\u00e1ticos. O progreso econ\u00f3mico dos \u00faltimos dez anos foi sorprendente, e o \"tigre celta\" agora ten unha renda per c\u00e1pita superior \u00e1 de Gran Breta\u00f1a por primeira vez na historia de Irlanda. Por\u00e9n, este proceso de modernizaci\u00f3n trouxo problemas ademais de beneficios. Prosperou unha cultura da droga e do crime organizado paralelamente \u00f3 resto da econom\u00eda, malia a loita levada a cabo polo goberno.\nConducir pola cidade habitualmente ten lugar a unha velocidade que est\u00e1 entre lenta e nula. Inda as\u00ed, Dubl\u00edn por fortuna conserva boa parte da calidez e grandiosidade da \u00e9poca xeorxiana. Para unha cidade cunha poboaci\u00f3n de case un mill\u00f3n de habitantes, permanece compacta e encantadora, e os lugares de interese est\u00e1n a unha distancia dabondo como para dar un paseo. Este factor, xunto coa s\u00faa rica tradici\u00f3n literaria e a reputaci\u00f3n de exuberancia moza e de amistosa benvida, converteuna nun dos destinos tur\u00edsticos favoritos en todo o mundo.\nTop\u00f3nimos de Dubl\u00edn.\nSt.=Street, Sq.=Square, Gr.=Green, Lr.=Lower, Upr.=Upper, Sth.=South, Rd.=Road\nEtimolox\u00eda dos top\u00f3nimos de Dubl\u00edn.\nNos top\u00f3nimos mencionados da capital irlandesa, hai certas reitaraci\u00f3ns que c\u00f3mpre mencionar:\nInda que non \u00e9 totalmente fiable a ortograf\u00eda e haber\u00eda que facer unha an\u00e1lise contemplando as variedades dialectais na pronuncia destes top\u00f3nimos, estas xeneralizaci\u00f3ns poden tomarse inicialmente como v\u00e1lidas partindo da base de que tanto o ingl\u00e9s coma o ga\u00e9lico escriben con ortograf\u00edas moi conservadoras e conservan na escrita trazos fon\u00e9ticos que pode que xa estean perdidos. Os resultados m\u00e1is visuais deste primeiro estudo xorden dos formantes prefixais \"Sand[y]\" ou \"Bal[ly]\" probablemente xerm\u00e1nicos e \"Clo-\" ou \"Kil-\" posiblemente c\u00e9lticos. Entre os nomes que poder\u00edan soar familiares para un o\u00eddo estranxeiro poden distinguirse Marino (3), Cabra (7), \u00bfClonsilla (15)?, Portobello (8), e do franc\u00e9s Beaumont (9) ou Belcamp (17).\nPol\u00edtica.\nGoberno nacional.\nO Parlamento Nacional da Rep\u00fablica de Irlanda, chamado en irland\u00e9s os \"Oireachtas\", consiste no Presidente de Irlanda e d\u00faas c\u00e1maras, D\u00e1il \u00c9ireann (a C\u00e1mara de Deputados ou Representantes) e o Seanad \u00c9ireann (Senado). Os tres te\u00f1en a s\u00faa sede na cidade. O Presidente de Irlanda vive en \u00c1ras an Uachtar\u00e1in, antiga residencia do Gobernador-Xeral do Estado Libre Irland\u00e9s, situada dentro dun dos parques m\u00e1is grandes de Europa, o Phoenix Park, s\u00f3 10\u00a0km\u00b2 m\u00e1is pequeno que o Richmond de Londres, pero maior que o Central Park de Nova York. As d\u00faas c\u00e1maras dos \"Oireachtas\" te\u00f1en a s\u00faa sede en Leinster House, antigo palacio ducal ao sur da cidade, dende a creaci\u00f3n do Estado Libre Irland\u00e9s o 6 de decembro de 1922.\nGoberno local.\nA cidade est\u00e1 gobernada polo Dublin City Council ou \"Comhairle Cathrach Bhaile \u00c1tha Cliath\" en irland\u00e9s (anteriormente denominado \"Dublin Corporation\" ou \"Bardas Bhaile \u00c1tha Cliath\"), que \u00e9 presidido polo Lord Mayor de Dubl\u00edn, que \u00e9 elixido anualmente e que reside na Mansion House (en irland\u00e9s \"Teach an Ardmh\u00e9ara\"). O Dublin City Council ten d\u00faas sedes: a principal \u00e9 o Dublin City Hall (\"Halla na Cathrach\" en irland\u00e9s e antigamente \"Royal Exchange\"), constru\u00eddo entre 1769 e 1779; ademais, o Dublin City Council foi adquirindo moitos dos terreos que compu\u00f1an o Wood Quay en distintas fases entre 1950 e 1975 para finalmente anunciar que ser\u00eda o lugar elixido para as s\u00faas novas oficinas, levantando unha gran pol\u00e9mica, xa que a construci\u00f3n das mesma supor\u00eda a destruci\u00f3n dun dos lugares m\u00e1is emblem\u00e1ticos da cidade.\nO Concello \u00e9 unicameral e consta de 52 membros electos cada cinco anos a partir das elecci\u00f3nss municipais. O partido ou coalici\u00f3n de partidos coa maior\u00eda dos asentos, \u00e9 o que decide quen senta na comisi\u00f3n, as pol\u00edticas a seguir, e quen \u00e9 o \"Lord Mayor\". O Concello est\u00e1 presidido polo Presidente da C\u00e1mara e ten un orzamento anual destinado \u00e1 xesti\u00f3n do tr\u00e1fico, o lixo, planificaci\u00f3n etc. O Dublin City Manager \u00e9 responsable da execuci\u00f3n das decisi\u00f3ns da C\u00e1mara Municipal. As Reuni\u00f3ns do Consello te\u00f1en lugar na sede do Dublin City Council, a antiga \"Royal Exchange\", retomado para o uso do goberno da cidade en 1850.\nO actual Lord Mayor \u00e9 Gerry Breen, pertencente ao Fine Gael. No 2008, o Goberno anunciou plans para unha reforma no goberno local que inclu\u00edan plans para a elecci\u00f3n dun alcalde con poderes executivos. O Ministro de Medio Ambiente John Gormley dixo que o novo alcalde deber\u00eda conseguir un goberno local m\u00e1is eficiente para os cidad\u00e1ns da capital. O plan inclu\u00eda tam\u00e9n plebiscitos locais, presuposto participativo, entre outras medidas. A\u00ednda que se publicou un proxecto de lei para lograr os trocos en outubro do 2010, a nova lei non completara o seu paso polo Oireachtas cando o Partido Verde deixou o goberno, propiciando as elecci\u00f3ns xerais a principios do 2011.\nComposici\u00f3n actual da c\u00e1mara municipal.\nLogo das elecci\u00f3ns municipais irlandesas do 2019, a composici\u00f3n da c\u00e1mara municipal de Dubl\u00edn quedou conformada do seguinte xeito:\nClima.\nDublin pos\u00fae un clima temperado mar\u00edtimo, caracterizado por invernos suaves e ver\u00e1ns frescos, sen temperaturas extremas. Con todo, contrariamente \u00e1 crenza popular, Dublin non ten unha pluviosidade moderada, recibindo a metade das precipitaci\u00f3ns que se recollen no Oeste de Irlanda. A capital irlandesa ten menos d\u00edas de choiva de media que Londres. As temperaturas m\u00e1ximas oscilan entre os 7.6\u00a0\u00b0C de media en xaneiro e os 18.9\u00a0\u00b0C de media en xullo e as m\u00ednimas entre os 2.5\u00a0\u00b0C de media nos meses de xaneiro e febreiro e os 11.4\u00a0\u00b0C de media no mes de xullo. Nos \u00faltimos anos super\u00e1ronse as temperaturas medias hist\u00f3ricas, por exemplo os 31\u00a0\u00b0C en xullo do 2006, 12\u00a0\u00b0C m\u00e1is elevada que a m\u00e1xima temperatura de media rexistrada historicamente. Os meses m\u00e1is fr\u00edos adoitan ser xaneiro, febreiro e marzo, se ben o inverno do 2009-2010 foi o m\u00e1is fr\u00edo dende 1963, rexistrando unha temperatura m\u00ednima hist\u00f3rica de -12.4\u00a0\u00b0C no Aer\u00f3dromo de Casement. Os meses con m\u00e1is d\u00edas soleados de media son maio e xu\u00f1o.\nO mes m\u00e1is h\u00famido de media \u00e9 decembro, co, 76\u00a0mm de choiva, mentres que o mes m\u00e1is seco \u00e9 febreiro, con 50\u00a0mm. A precipitaci\u00f3n total media anual (e outras formas de precipitaci\u00f3n) \u00e9 732,7\u00a0mm, inferior a Sydney, Nova York e mesmo Dallas. Debido a estar situada nunha latitude norte, Dubl\u00edn ten preto de 19 horas de luz no ver\u00e1n, e nove horas no inverno.Os ventos fortes achegados polas borrascas atl\u00e1nticas poden afectar \u00e1 capital irlandesa, mais xeralmente con menor intensidade que noutras partes de Irlanda. Os ventos mais fortes son m\u00e1is frecuentes durante os meses de inverno, pod\u00e9ndose rexistrar en calquera momento, especialmente entre outubro e febreiro. Durante un dos \u00faltimos temporais rexistr\u00e1ronse ventos de ata 151\u00a0km/h no Aer\u00f3dromo de Casement o 24 de decembro de 1997.\nTransporte.\nDubl\u00edn conta cunha ampla rede de transporte p\u00fablico operado por diversos operadores de transporte, a maior parte parte dos cales son entidades estatais ou \"case estatais\".\nTransporte ferroviario.\nO tren metropolitano DART (Dublin Area Rapid Transit), que percorre a cidade dende Malahide ao norte ata Greystones, e un dos ferrocarr\u00eds m\u00e1is empregados. Tam\u00e9n os trens lixeiros Luas (denominados as\u00ed pola palabra irlandesa de velocidade), que funcionan dende o 2004 e que consta de d\u00faas li\u00f1as (vermella e verde), van ga\u00f1ando popularidade entre a poboaci\u00f3n das zonas polas que circula. Dende o 2006 est\u00e1 programada a creaci\u00f3n dun metro dentro do plan do goberno irland\u00e9s de 2005 Transport 21, do cal se planearon d\u00faas li\u00f1as para servir ao norte e ao oeste da cidade, xa que o sur e o leste se encontran atendidas actualmente polo Luas e o DART respectivamente, e est\u00e1 previsto que a cuarta e \u00faltima fase se finalice no 2014\nAdemais de todos estes sistemas ferroviarios metropolitanos, a capital irlandesa conta cunha rede ferroviaria que a conecta con outras cidades importantes do resto do pa\u00eds e Irlanda do Norte. As principais estaci\u00f3ns ferroviarias son as de Heuston Station, Dublin Connolly e Docklands.\nTransporte a\u00e9reo.\nDubl\u00edn conta co maior aeroporto da Rep\u00fablica de Irlanda e de toda a Illa, e o 23\u00ba aeroporto de maior tr\u00e1nsito de Europa. Est\u00e1 situado a 10 km ao norte do centro da cidade na localidade de Collinstown (Fingal) e conta con accesos en autob\u00fas e coche. Este aeroporto conecta a capital irlandesa con outras cidades da Illa e cun bo n\u00famero de destinos internacionais en Europa, Am\u00e9rica do Norte, \u00c1fica e Oriente Medio principalmente. A ruta a Londres dende este aeroporto \u00e9 o corredor a\u00e9reo m\u00e1is transitado da Uni\u00f3n Europea.\nDemograf\u00eda.\nA Cidade de Dubl\u00edn \u00e9 a \u00e1rea administrada polo Dublin City Council, mais o termo \"Dublin\" ref\u00edrese xeralmente \u00e1 \u00e1rea urbana contigua que incl\u00fae partes dos concellos lim\u00edtrofes de Dun Laoghaire-Rathdown, Fingal e South Dublin. Ademais, as catro \u00e1reas do tradicional Condado de Dubl\u00edn. Esta \u00e1rea \u00e9 co\u00f1ecida tam\u00e9n como Dublin Region. A poboaci\u00f3n da \u00e1rea administrativa do City Council era de 505.739 no censo do 2006, cando a poboaci\u00f3n da \u00e1rea urbana era de 1.045.769. A poboaci\u00f3n do Condado de Dubl\u00edn era de 1.186.159, e a do Gran Dubl\u00edn de 1.661.185. A poboaci\u00f3n da cidade aumenta r\u00e1pido, e est\u00edmase que contra o 2020 poder\u00eda superar os 2,1 mill\u00f3ns de habitantes.\nDende finais da d\u00e9cada dos noventa do s\u00e9culo XX, Dubl\u00edn experimentou un significativo aumento da inmigraci\u00f3n, xeralmente de cidad\u00e1ns doutros pa\u00edses da Uni\u00f3n Europea, especialmente Reino Unido, Polonia e Lituania. Tam\u00e9n hai un n\u00famero importante de cidad\u00e1ns non europeos, especialmente da China e Nixeria (chegando a co\u00f1ecerse unha zona do Dubl\u00edn central como \"Little Africa\"). Ademais hai un importante \u00edndice de inmigraci\u00f3n interna de cidad\u00e1ns doutros puntos do pa\u00eds que se instalan na capital.\nDeporte.\nNa cidade de Dubl\u00edn at\u00f3panse as sedes de t\u00f3dalas federaci\u00f3ns deportivas nacionais da Rep\u00fablica de Irlanda. No ano 2010 foi designada \"Capital Europea do Deporte\".\nNa capital irlandesa at\u00f3pase o terceiro estadio con maior capacidade de Europa, Croke Park, propiedade da GAA e cunha capacidade para 82.300, sendo superado unicamente polo Camp Nou de Barcelona (99.354 espectadores) e polo Wembley Stadium de Londres (90.000 espectadores). Croke Park \u00e9 un estadio adicado \u00e1 pr\u00e1ctica dos deportes ga\u00e9licos, se ben excepcionalmente foi empregado para a pr\u00e1ctica do rugby e do f\u00fatbol durante o tempo que tardou en constru\u00edrse o \"novo Landsdown Road\" ou Aviva Stadium (cunha capacidade para 51.700 espectadores e que foi sede da final da UEFA Europa League no 2011) en substituci\u00f3n do vello Lansdowne Road, constru\u00eddo en 1872 e cunha capacidade para 48.000 espectadores (36.000 espectadores todos sentados). Tanto Croke Park como o Aviva Stadium te\u00f1en acollido concertos multitudinarios como os de U2 (en 2005 e 2009) no primeiro ou os de Michael Bubl\u00e9 no segundo os d\u00edas 24 e 25 de setembro do 2010.\nCidades irm\u00e1s.\nDubl\u00edn est\u00e1 irmandada coas seguintes cidades:"}
{"id": "10838", "revid": "1131", "url": "https://gl.wikipedia.org/wiki?curid=10838", "title": "Rolla", "text": "A rolla \u00e9 un obxecto que procede da cortiza da sobreira, usado para selar recipientes.\nVariedades.\nA rolla coa que se pechan as botellas pode ser de tres tipos:\nExisten tam\u00e9n unha rollas artificiais de imitaci\u00f3n, confeccionadas de escuma industrial e rodeados dunha capa pl\u00e1stica brillante cun debuxo copiando \u00e1s aut\u00e9nticas. Hai outras rollas mixtas reutilizables que se utilizan domesticamente para pechar sempre o mesmo tipo de bebida: constan dunha parte de cortiza con cabeza c\u00f3nica ou redondeada para facilitar a entrada na boca da botella e cun disco pl\u00e1stico de maior di\u00e1metro no outro extremo para que non esvare \u00f3 interior do recipiente e para coller a rolla m\u00e1is comodamente. Os l\u00edquidos que pecha poden ser: vi\u00f1o, cava, champa\u00f1a, licor caf\u00e9 e outros licores, normalmente de baixa gradaci\u00f3n."}
{"id": "10843", "revid": "1987", "url": "https://gl.wikipedia.org/wiki?curid=10843", "title": "Pedro Pires", "text": "Pedro Verona Rodrigues Pires, nado o 29 de abril de 1934 en S\u00e3o Filipe, Fogo, foi presidente de Cabo Verde dende marzo de 2001 ata setembro do 2011. Anteriormente fora primeiro ministro entre 1975 e 1991."}
{"id": "10844", "revid": "23204", "url": "https://gl.wikipedia.org/wiki?curid=10844", "title": "Fran\u00e7ois Boziz\u00e9", "text": "Fran\u00e7ois Boziz\u00e9 Yangouvonda, nado o 14 de outubro de 1946, \u00e9 un militar e pol\u00edtico da Rep\u00fablica Centroafricana dende o 15 de marzo de 2003.\nTraxectoria.\nO 23 de marzo de 2013 foi deposto por un ex\u00e9rcito rebelde dirixido polo Michel Djotodia. Fuxiu \u00e1 Rep\u00fablica Democr\u00e1tica do Congo."}
{"id": "10846", "revid": "88215", "url": "https://gl.wikipedia.org/wiki?curid=10846", "title": "Idriss D\u00e9by", "text": "Idriss D\u00e9by Itno, nado en Xamena (daquela na \u00c1frica Ecuatorial Francesa) o 18 de xu\u00f1o de 1952 e finado o 20 de abril de 2021, foi un militar e pol\u00edtico chadiano, presidente do Chad dende 1990 ata a s\u00faa morte en 2021. Era o l\u00edder do Movemento Patri\u00f3tico de Salvaci\u00f3n.\nTraxectoria.\nDespois de entrar na Escola de Oficiais na capital, Xamena, foi estudar a Francia, de onde retornou como piloto. Foi leal ao presidente F\u00e9lix Malloum N'gakoutou ata 1979, cando este foi destitu\u00eddo do poder.\nIdriss D\u00e9by destacouse no combate contra as forzas da Libia no leste do pa\u00eds.\nO 2 de decembro de 1990, despois de derrubar a Hiss\u00e8ne Habr\u00e9 do poder, tornouse novo presidente."}
{"id": "10847", "revid": "88215", "url": "https://gl.wikipedia.org/wiki?curid=10847", "title": "Ricardo Lagos", "text": "Ricardo Froil\u00e1n Lagos Escobar, nado en Santiago de Chile o 2 de marzo de 1938, foi Presidente de Chile dende o 11 de marzo de 2000 ata 11 de marzo de 2006."}
{"id": "10858", "revid": "736", "url": "https://gl.wikipedia.org/wiki?curid=10858", "title": "CEDA", "text": ""}
{"id": "10860", "revid": "109216", "url": "https://gl.wikipedia.org/wiki?curid=10860", "title": "Ardabil", "text": "Ardebil (en ) \u00e9 unha cidade da provincia de Ardabil, en Ir\u00e1n, localizada na rexi\u00f3n hist\u00f3rica do Acerbaix\u00e1n iraniano. Est\u00edmase a s\u00faa poboaci\u00f3n en 650.000 habitantes. Na cidade est\u00e1 o santuario e tumba do Shaikh Saf\u00ee ad-D\u00een."}
{"id": "10861", "revid": "1131", "url": "https://gl.wikipedia.org/wiki?curid=10861", "title": "Lorenzo Varela", "text": "Xes\u00fas Manuel Lorenzo Varela V\u00e1zquez, nado na Habana (Cuba) o 10 de agosto de 1916 e finado en Madrid o 25 de novembro de 1978, foi un combatente republicano, escritor e poeta galego que viviu a meirande parte da s\u00faa vida no exilio. Dedic\u00f3uselle o D\u00eda das Letras Galegas de 2005.\nTraxectoria.\nPrimeiros anos.\nNaceu no barco \"La Navarre\" cando seus pais estaban entrando no porto da capital cubana. Os seus pais, Jos\u00e9 Ram\u00f3n Varela Garc\u00eda e Perpetua V\u00e1zquez Ojea, volveron logo ao seu Monterroso natal e al\u00ed transcorreron os primeiros anos da infancia de Xes\u00fas Lorenzo. Mais en 1920 volveron todos a emigrar, desta volta a Buenos Aires, onde cursou os estudos primarios e talvez un primeiro curso de bacharelato. A familia instalouse de novo en Lugo en 1931, onde o alcumaban \"o arxentino\" polo seu acento porte\u00f1o. En Lugo estudou o bacharelato e nun acto do Partido Galeguista en 1932 co\u00f1eceu a Alfonso Daniel Rodr\u00edguez Castelao e Ram\u00f3n Su\u00e1rez Picallo. Participou na fundaci\u00f3n da Federaci\u00f3n de Mocedades Galeguistas, compartindo militancia con Francisco Fern\u00e1ndez del Riego, Celso Emilio Ferreiro, Ricardo Carballo Calero e Ram\u00f3n Pi\u00f1eiro, e afiliouse a un grupo trostkista, Izquierda Comunista. Iniciou unha relaci\u00f3n sentimental con Julita \u00c1lvarez e amizades permanentes con \u00c1nxel Fole e Ram\u00f3n Pi\u00f1eiro.\nEn 1934 marchou a Madrid para estudar Filosof\u00eda e Letras. Al\u00ed entrou en contacto co grupo PAN (Poetas Andantes Navegantes), dirixido por Xos\u00e9 Otero Espasand\u00edn, en cuxa revista publicou os seus primeiros textos, recensi\u00f3ns de obras de \u00c1lvaro Cunqueiro e Tom\u00e1s Meabe. Incorp\u00f3rase \u00e1s Misi\u00f3ns Pedag\u00f3xicas, asiste \u00f3s faladoiros que presiden os irm\u00e1ns Eduardo e Rafael Dieste e co\u00f1ece a Federico Garc\u00eda Lorca, Luis Cernuda, Pablo Neruda e Miguel Hern\u00e1ndez. Traballa como cr\u00edtico literario no prestixioso xornal \"El Sol\".\nGuerra civil.\nAp\u00f3s o Golpe de Estado do 18 de xullo de 1936, integrouse no Quinto Rexemento de Milicias Populares, e colaborou activamente na Alianza de Intelectuales Antifascistas en labores de axitaci\u00f3n e propaganda. Publicou os primeiros poemas na revista \"El Mono Azul\", que axudou a fundar, e escribiu cr\u00f3nicas de guerra no xornal \"Ahora\" e na revista \"Hora de Espa\u00f1a\". En 1937, tres dos seus poemas apareceron na escolla \"Poetas en la Espa\u00f1a leal\", xunto a Antonio Machado, Luis Cernuda, Rafael Alberti ou Le\u00f3n Felipe. No mesmo ano participou no \"II Congreso Internacional de Escritores para a Defensa da Cultura\", en Valencia, onde estiveron presentes, entre outros, Pablo Neruda, Nicol\u00e1s Guill\u00e9n, C\u00e9sar Vallejo, Ra\u00fal Gonz\u00e1lez Tu\u00f1\u00f3n, Octavio Paz e Andr\u00e9 Malraux. Participou nas batallas de Madrid, Guadalaxara, Brunete, Teruel e o Ebro e afiliouse ao Partido Comunista. Decidiu ficar en Madrid para defendelo cando xa o goberno republicano marchara para Valencia, con responsabilidades de mando frecuentemente ligadas \u00e1s Brigadas Internacionais; na batalla do Ebro foi comisario pol\u00edtico da 46 divisi\u00f3n do Quinto Corpo do Ex\u00e9rcito de Enrique L\u00edster.\nExilio.\nTrala Guerra civil espa\u00f1ola ex\u00edliase a Francia, a onde pasa en febreiro de 1939. Al\u00ed int\u00e9rnano no campo de concentraci\u00f3n de Saint Cyprien, se ben consegue sa\u00edr grazas \u00e1 presi\u00f3n de intelectuais franceses. O 23 de maio de 1939 embarca no \"Sinaia\", en compa\u00f1\u00eda doutros 1589 republicanos espa\u00f1ois, cara M\u00e9xico, onde botar\u00e1 tres anos. Octavio Paz (a quen xa co\u00f1ec\u00eda) b\u00fascalles un posto a el e a Antonio S\u00e1nchez Barbudo (quen o acollera) na revista \"Taller\" que dirix\u00eda. Nela publica tres poemas agrupados baixo o rubro de \"El h\u00e9roe\", unha traduci\u00f3n de Charles Baudelaire e varias recensi\u00f3ns de libros, entre elas un ensaio sobre a poes\u00eda de Rafael Alberti. Funda a revista \"Romance\", na que colaboran os exiliados espa\u00f1ois. En setembro de 1940 a editora, Ediapsa, expulsa aos redactores logo dun conflito con eles.\nA mediados de 1941 emb\u00e1rcase cara a Buenos Aires, logo dunha breve estad\u00eda en Cuba. Al\u00ed esp\u00e9rano o seu pai, Rafael Dieste, Xos\u00e9 Otero Espasand\u00edn, Arturo Cuadrado e Lu\u00eds Seoane. Este \u00faltimo prop\u00f3n a publicaci\u00f3n do seu primeiro poemario, \"Torres de amor\" \u00e1 editorial Emec\u00e9 e como lla negan vaise con Cuadrado e funda a Editorial Nova. \"Torres de amor\" publ\u00edcase o 5 de decembro de 1942 con limiar de Rafael Dieste e ilustraci\u00f3ns de Luis Seoane. Na capital arxentina recuperou a actividade pol\u00edtica e exerceu como cr\u00edtico de arte e tradutor do portugu\u00e9s.\nLorenzo Varela, que frecuentaba o faladoiro do caf\u00e9 Tortoni, funda e dirixe a revista \"De Mar a Mar\" (s\u00f3 sete n\u00fameros). Nela publica \"Duelo en tres cantos por la muerte de Miguel Hern\u00e1ndez\". Da nova revista, \"Correo Literario\" publ\u00edcanse 40 n\u00fameros entre novembro de 1943 e setembro de 1945 e nela aparecen varios poemas, ensaios, notas cr\u00edticas e reportaxes seus. Nesta revista comezan a publicar Julio Cort\u00e1zar e Ernesto Sabato.\nAs primeiras produci\u00f3ns de Lorenzo Varela en galego son \"Catro poemas pra catro grabados\", no \u00e1lbum \"Mar\u00eda Pita e tres retratos medievais\" de Lu\u00eds Seoane en 1944; os poemas foron musicados polo compositor Juli\u00e1n Bautista, que estreou en \u00c1msterdam. Antes escribira o poema \"\u00c9ramos tres irm\u00e1ns\", que aparece no ano seguinte.\nCando en 1946 Juan Domingo Per\u00f3n ga\u00f1a as elecci\u00f3ns, Lorenzo Varela, que militaba no Partido Comunista Argentino e que daquela dirix\u00eda a revista \"Cabalgata\", foxe ao Uruguai coa escritora Estela Canto, antiga noiva e musa de Jorge Luis Borges. Os Estados Unidos de Am\u00e9rica proh\u00edbenlle a entrada pola s\u00faa militancia comunista e en 1952 volta \u00e1 Arxentina, pero sen Estela, coa que rachara. En Buenos Aires frecuenta o faladoiro de Marika Gerstein, unha culta anticuaria de orixe xud\u00eda, con quen casar\u00eda en 1960.\nEn 1954 publica o poemario \"Lonxe\", no que cada un dos dez poemas leva unha ilustraci\u00f3n de Lu\u00eds Seoane. En 1960, cando traballaba como cr\u00edtico de arte do xornal \"La Raz\u00f3n\", conseguiu un permiso de seis meses para visitar Espa\u00f1a, pero a visita foi moi curta e s\u00f3 se sabe que Valent\u00edn Paz-Andrade lle ofreceu traballo na revista \"Industrias Pesqueras\", que visitou o Museo do Prado e probabelmente Monterroso. Continuou na Arxentina contribu\u00edndo en numerosas publicaci\u00f3ns e na radio e adquirindo un prestixio intelectual que era ignorado en Galiza.\nLorenzo Varela volveu do exilio en 1976, un home desfeito: non publicou nin reeditou nada. Morreu en Madrid o 25 de novembro de 1978 e foi soterrado nunha tumba an\u00f3nima no cemiterio da Almudena. Tres anos despois, os seus restos foron trasladados ao cemiterio de Fuf\u00edn, en Monterroso.\nObra.\nPoes\u00eda.\nTam\u00e9n traduciu ao castel\u00e1n textos dos franceses Charles Baudelaire, Benjamin Constant e G\u00e9rard de Nerval e o brasileiro Jorge Amado."}
{"id": "10862", "revid": "181", "url": "https://gl.wikipedia.org/wiki?curid=10862", "title": "Xes\u00fas Lorenzo Varela V\u00e1zquez", "text": ""}
{"id": "10865", "revid": "1505", "url": "https://gl.wikipedia.org/wiki?curid=10865", "title": "N\u00famero racional", "text": "Os n\u00fameros racionais son todos aqueles n\u00fameros que poden representarse como o cociente de dous n\u00fameros enteiros ou, m\u00e1is precisamente, un enteiro e un natural positivo; \u00e9 dicir, unha fracci\u00f3n com\u00fan formula_1 con numerador formula_2 e denominador formula_3 distinto de cero. O termo \u00abracional\u00bb alude a unha fracci\u00f3n ou parte dun todo. O conxunto dos n\u00fameros racionais den\u00f3tase por Q (ou ben formula_4, en letra grosa de enccerado) que deriva de \u00abcociente\u00bb (\"Quotient\" en varios idiomas europeos). Este conxunto de n\u00fameros incl\u00fae aos n\u00fameros enteiros (formula_5), e \u00e9 un subconxunto dos n\u00fameros reais (formula_6).\nA escritura decimal dun n\u00famero racional \u00e9, ou ben un n\u00famero decimal finito, ou ben peri\u00f3dico. Isto \u00e9 certo non s\u00f3 para n\u00fameros escritos en base 10 sistema decimal, tam\u00e9n en base binaria, hexadecimal ou calquera outra base enteira. Reciprocamente, todo n\u00famero que admite un desenvolvemento finito ou peri\u00f3dico \u00e9 un n\u00famero racional.\nPode verse un resumo xeral das \u00e1lxebras num\u00e9ricas no artigo acerca dos n\u00fameros."}
{"id": "10872", "revid": "25871", "url": "https://gl.wikipedia.org/wiki?curid=10872", "title": "Hu Jintao", "text": "H\u00fa J\u01d0nt\u0101o (\u80e1\u9526\u6d9b), nado en Jiangyan o 21 de decembro de 1942, \u00e9 un pol\u00edtico chin\u00e9s, presidente do seu pa\u00eds dende o 15 de marzo de 2003 at\u00e9 o 14 de marzo de 2013, e secretario xeral do Partido Comunista da China entre 2002 e 2012."}
{"id": "10874", "revid": "89787", "url": "https://gl.wikipedia.org/wiki?curid=10874", "title": "\u00c1lvaro Uribe", "text": "\u00c1lvaro Uribe V\u00e9lez, nado en Medell\u00edn o 4 de xullo de 1952, \u00e9 un avogado e pol\u00edtico colombiano. Foi presidente de Colombia dende o 7 de agosto de 2002 at\u00e9 o 7 de agosto de 2010."}
{"id": "10875", "revid": "98629", "url": "https://gl.wikipedia.org/wiki?curid=10875", "title": "Azali Assoumani", "text": "Azali Assoumani, nado en Mitsoudj\u00e9, Comores, o 1 de xaneiro de 1959, \u00e9 un pol\u00edtico comoriano, actual presidente de Comoresdende o 26 de maio de 2016. \nAnteriormente fora tam\u00e9n presidente entre o 30 de abril de 1999 e o 21 de xaneiro de 2002, e de novo dende o 26 de maio de 2002 ata o 26 de maio de 2006.\nEn maio de 2022, Azali Assoumani recibiu a Distinci\u00f3n Continental do Trofeo Africanidade da Embaixada de Marrocos nas Comores."}
{"id": "10876", "revid": "98629", "url": "https://gl.wikipedia.org/wiki?curid=10876", "title": "Denis Sassou Nguesso", "text": "Denis Sassou-Nguesso, nado en Edou (daquela pertencente \u00e1 \u00c1frica Ecuatorial Francesa) o 23 de novembro de 1943, \u00e9 un pol\u00edtico da Rep\u00fablica do Congo, presidente do seu pa\u00eds dende o 8 de febreiro do 1979 \u00f3 31 de agosto do 1992 e de novo dende o 25 de outubro de 1997 at\u00e9 a actualidade.\nInicios na pol\u00edtica.\nNaceu no distrito de Oyo, no norte do pa\u00eds, cando este a\u00ednda era unha colonia francesa, no seo dunha familia cat\u00f3lica da tribo mbochi. Seus pais eran Julien Nguesso e \u00c9milienne Mouebara. Era o irm\u00e1n m\u00e1is novo da familia. Alistouse no Ex\u00e9rcito en 1960, xusto antes da independencia do pa\u00eds. Recibiu adestramento militar en Alxeria e Saint Maixent, en Francia, antes de regresar ao seu pa\u00eds para unirse ao rexemento de paracaidistas de elite.\nTi\u00f1a tendencias socialistas e apoiou a oposici\u00f3n a Fulbert Youlou en \"Les Trois Glorieuses\" de agosto de 1963. A pesar disto, tomou parte no golpe de estado que levou a Marien Ngouabi ao poder, e foi un dos primeiros membros do Partido Congol\u00e9s do Traballo (PCT) cando se fundou en decembro de 1969.\nEn 1970 Sassou Nguesso foi nomeado Director de Seguridade e ministro do novo consello presidencial. Cando Ngouabi foi asasinado Nguesso desempe\u00f1ou un papel importante no mantemento do control, liderando brevemente o Comit\u00e9 Militar do PCT que controlou o Estado at\u00e9 a sucesi\u00f3n por parte do coronel Joachim Yhombi-Opango. Sassou Nguesso foi recompensado cunha promoci\u00f3n a coronel e o posto de vicepresidente do CMP.\nPrimeira presidencia.\nPermaneceu no cargo de vicepresidente at\u00e9 o 5 de febreiro de 1979, cando Yhomby-Opango foi expulsado do poder nun golpe de estado no que se lle acusou de corrupci\u00f3n e perversi\u00f3n pol\u00edtica. O 8 de febreiro o CMP elixiu a Nguesso como novo presidente e no Terceiro Congreso Extraordinario do PCT o seu cargo foi confirmado.\nSassou Nguesso sorprendeu a moitos observadores internacionais que v\u00edan nel unicamente un home forte desde un punto de vista militar ao amosar unhas fortes convicci\u00f3ns marxistas, as\u00ed como habilidades para a pol\u00edtica pr\u00e1ctica. Negociou pr\u00e9stamos co FMI e permitiulle aos investidores de Francia e os Estados Unidos acceder \u00e1s extracci\u00f3ns de petr\u00f3leo e minerais. Tam\u00e9n viaxou a Moscova en 1981 para asinar un pacto de amizade de vinte anos coa Uni\u00f3n Sovi\u00e9tica.\nFoi reelixido presidente por outros cinco anos no Congreso do PCT celebrado en 1984, nos que moderar\u00eda as pol\u00edticas socialistas se a situaci\u00f3n as\u00ed o requir\u00eda. Foi presidente da OUA entre 1986 e 1987. A finais de 1987 enfrontouse a unha revolta militar no norte do pa\u00eds coa axuda de Francia.\nTralo Congreso de 1989, Sassou Nguesso viu como se colapsaba o bloque comunista en Europa do Leste e, baixo a presi\u00f3n francesa, empezou a preparar o proceso de transici\u00f3n ao capitalismo. En decembro de 1989 anunciou a fin do control gobernamental da econom\u00eda e declarou unha amnist\u00eda parcial para os presos pol\u00edticos. Ao ano seguinte tratou de mellorar a situaci\u00f3n econ\u00f3mica e reducir os niveis de corrupci\u00f3n do seu goberno. Desde agosto de 1990 permitiuse a formaci\u00f3n doutros partidos pol\u00edticos e Sassou Nguesso realizou unha visita oficial simb\u00f3lica aos Estados Unidos que po\u00f1er\u00eda os cimentos dunha nova serie de pr\u00e9stamos do Fondo Monetario Internacional a finais daquel ano. En febreiro de 1991 decidiuse establecer un goberno democr\u00e1tico e Nguesso apartouse da primeira li\u00f1a pol\u00edtica, deixando que Andre Milongo fose nomeado presidente provisional do CSR at\u00e9 as elecci\u00f3ns de 1992.\nAfastamento do poder.\nNas elecci\u00f3ns de xu\u00f1o e xullo de 1992 o PCT conseguiu soamente 19 dos 125 escanos da Asemblea Nacional, a UPADS (\"Union panafricaine pour la d\u00e9mocratie sociale\") de Pascal Lissouba foi o partido m\u00e1is votado e o MCDDI (\"Mouvement Congolais pour la d\u00e9mocratie et le d\u00e9veloppement int\u00e9gral\") de Bernard Kolelas a segunda forza pol\u00edtica. Nas elecci\u00f3ns presidenciais de agosto, o combate pol\u00edtico librouse entre Lissouba (UPADS) e Kolelas (MCDDI). Lissouba ga\u00f1ou a segunda volta co 61% dos votos. Nguesso foi eliminado na primeira volta tras obter un 17% dos votos.\nLissouba empezou o seu goberno entre acusaci\u00f3ns de manipulaci\u00f3ns dos votos, o que provocou que incrementase a represi\u00f3n para poder manter o poder. Desde novembro de 1993 at\u00e9 finais de ano, os choques entre os partidarios de Kolelas e Lissouba acabaron cunha cifra de 1.500 mortos. En 1994 Sassou Nguesso abandonou o pa\u00eds con destino a Par\u00eds, de onde non volver\u00eda at\u00e9 1997 para participar nas elecci\u00f3ns electorais programadas para xullo.\nSegunda presidencia.\nO 5 de xu\u00f1o de 1997 Lissouba ordenoulle ao seu ex\u00e9rcito que rodease a residencia de Sassou Nguesso en Brazzaville. A milicia de Nguesso combateu co ex\u00e9rcito e estalou un conflito maior. Ngueso conseguiu o apoio de Angola e do 11 ao 14 de outubro as s\u00faas tropas tomaron Brazaville. Lissouba fuxiu e Nguesso foi nomeado presidente o 25 de outubro.\nSassou Nguesso preparouse para permitir unha volta \u00e1 democracia e empezar un proceso de transici\u00f3n de tres anos en 1998, pero o empeoramento das loitas coa oposici\u00f3n levaron ao fracaso do proxecto. Co incremento do poder das forzas gobernamentais e os subseguintes acordos de paz de 1999 as elecci\u00f3ns reprogram\u00e1ronse para 2002, a\u00ednda que non todos os grupos rebeldes asinaron os acordos. O 10 de marzo Sassou Nguesso ga\u00f1ou con case o 90% dos votos, pois impediuse participar aos seus dous rivais principais, Lissouba e Kolelas, e o \u00fanico rival de certo talle, Andre Milongo, pediulle aos seus partidarios que boicotearan as elecci\u00f3ns e polo tanto retirouse das mesmas. Acordouse unha nova constituci\u00f3n en xu\u00f1o de 2002 que lle garant\u00eda ao presidente novos poderes e ademais estend\u00eda o seu mandato a sete anos ademais de institu\u00edr unha nova asemblea bicameral.\nTendo exercido como presidente da Organizaci\u00f3n para a Unidade Africana, foi elixido presidente da Uni\u00f3n Africana, a organizaci\u00f3n sucesora da OUA en xaneiro de 2006. Ga\u00f1ou as elecci\u00f3ns presidenciais de 2002 e 2009.\nEn outubro de 2021, Denis Sassou N'Guesso foi citado no esc\u00e1ndalo dos \"Pandora Papers\". Segundo o consorcio internacional de xornalistas, foi en 1998, xusto despois do regreso ao poder de Denis Sassou N'Guesso, cando a compa\u00f1\u00eda Investimento interafricano rexistrouse nas Illas Virxes Brit\u00e1nicas, un para\u00edso fiscal do Caribe. Denis Sassou N'Guesso nega en bloque que sexan documentos."}
{"id": "10877", "revid": "85894", "url": "https://gl.wikipedia.org/wiki?curid=10877", "title": "Joseph Kabila", "text": "Joseph Kabila, nado o 4 de xu\u00f1o de 1971, \u00e9 o presidente da Rep\u00fablica Democr\u00e1tica do Congo desde o asasinato do seu pai Laurent-D\u00e9sir\u00e9 Kabila en xaneiro de 2001, no transcurso da Segunda Guerra do Congo.\nTraxectoria.\nGa\u00f1ou as elecci\u00f3ns presidenciais de 2006 polo que continuou no cargo. O seu partido pol\u00edtico \u00e9 o Partido do Pobo para a Reconstruci\u00f3n e a Democracia.\nIntentou deter a guerra civil e facer que se retiraran as tropas estranxeiras do Congo con certo \u00e9xito. Tras un acordo de paz, unha administraci\u00f3n temporal p\u00faxose en marcha en 2003. Nela inclu\u00edronse \u00f3s xefes dos dous principais grupos rebeldes nos cargos de vicepresidentes. Coa fin de organizar elecci\u00f3ns antes da fin de 2005, distribu\u00edronse os cargos proporcionalmente.\nO 28 de marzo de 2004 os seguidores do antigo presidente Mobutu Sese Seko intentaron derrocar \u00f3 fillo de Kabila mediante un golpe de estado.\nDesde a s\u00faa chegada \u00f3 poder, Joseph Kabila debeu facer fronte a continuas guerras no leste do Congo ou \u00e1s forzas rebeldes internas ou apoiadas polos gobernos veci\u00f1os (Uganda e Ruanda) que fan reinar a inestabilidade mediante a violencia, o crime e a pillaxe dos recursos mentres a comunidade internacional parece desviar a mirada. Os rebeldes s\u00e9ntense ademais motivados por cousas distintas \u00e1 obtenci\u00f3n da vitoria e o control das minas de ouro e diamante: que Kabila permita que os antigos xenocidas hutus se rearmen e realicen incursi\u00f3ns militares en Burundi. Tanto Ruanda como Burundi desexan acabar co per\u00edodo de inestabilidade da rexi\u00f3n dos Grandes Lagos, as\u00ed como dar caza \u00f3s milicianos que se reagrupan \u00f3 leste do Congo.\nEn outubro de 2021, Joseph Kabila defendeu a s\u00faa tese de graduaci\u00f3n na Universidade de Johannesburgo. Conced\u00e9uselle un m\u00e1ster en ciencias pol\u00edticas e relaci\u00f3ns internacionais ao remate dos seus estudos de cinco anos de duraci\u00f3n."}
{"id": "10878", "revid": "98629", "url": "https://gl.wikipedia.org/wiki?curid=10878", "title": "Abel Pacheco", "text": "Abel Pacheco de la Espriella, nado o 22 de decembro de 1933, foi o presidente de Costa Rica entre 2002 e 2006. M\u00e9dico psiquiatra de profesi\u00f3n, pertence ao Partido de Unidade Social Cristi\u00e1n."}
{"id": "10879", "revid": "27155", "url": "https://gl.wikipedia.org/wiki?curid=10879", "title": "Laurent Gbagbo", "text": "Laurent Koudou Gbagbo, nado o 31 de maio de 1945 en Gagnoa, \u00e9 un pol\u00edtico marfil\u00e9s que foi presidente do seu pa\u00eds entre 2000 e 2010.\nTraxectoria.\nFormaci\u00f3n.\nGbagbo naceu na aldea de Mama, preto de Gagnoa. Estudou Historia e comezou a traballar como profesor desa materia, ao tempo que iniciaba as s\u00faas actividades de oposici\u00f3n ao r\u00e9xime ditatorial de F\u00e9lix Houphou\u00ebt-Boigny. Prendeuno a polic\u00eda en marzo de 1971 e permaneceu no c\u00e1rcere case dous anos, ata xaneiro de 1973. Logo marchou a Francia onde se doutorou en Historia pola Universidade Par\u00eds Diderot. De volta a Costa do Marfil, converteuse no director do Instituto de Historia, Arte, e Arqueolox\u00eda Africana da Universidade de Abix\u00e1n. En 1982 participou nunha folga de profesorado e participou na creaci\u00f3n da Fronte Popular Marfilesa (FPI), feito que o levou de novo ao exilio a Francia. Regresou do exilio en 1988 para asistir ao congreso constitu\u00ednte do seu partido, do que foi proclamado secretario xeral.\nInicios pol\u00edticos.\nEn 1990 presentouse \u00e1s primeiras elecci\u00f3ns multipartidistas do pa\u00eds, como candidato \u00fanico das forzas da oposici\u00f3n a Houphou\u00ebt-Boigny. Malia contar co apoio econ\u00f3mico do presidente de Burkina Faso, Blaise Compaor\u00e9, s\u00f3 obtivo o 18.3% dos votos. Conseguiu, iso si, un escano na Asemblea Nacional, canda outros oito membros do FPI.\nGbagbo fora escollido por Ouragahio, no departamento de Gagnoa e foi voceiro do grupo parlamentario do FPI desde 1990 a 1995. En 1992 foi acusado polo goberno de Boigny de incitaci\u00f3n \u00e1 violencia, e foi xulgado e condenado a prisi\u00f3n. Liberado uns meses despois, o FPI boicoteu as elecci\u00f3ns presidenciais de 1995, pero participou nas lexislativas, onde Gbagbo revalidou o seu escano por Ouragahio e tam\u00e9n o cargo de voceiro do seu grupo parlamentario.\nNo III Congreso do FPI de 1999 foi elixido candidato \u00e1s elecci\u00f3ns presidenciais do 2000. Pero antes dos comicios Robert Gu\u00e9\u00ef encabezou un golpe de estado, f\u00edxose co poder, e postulouse el mesmo como candidato \u00e1s elecci\u00f3ns. Ademais, Gu\u00e9i prohibiulles a outros candidatos opositores, como Alassane Ouattara ou Henri Konan B\u00e9di\u00e9, concorrer aos comicios, co que Gbagbo quedou como \u00fanico representante da oposici\u00f3n. Nos comicios, celebrados o 22 de outubro de 2000, os dous candidatos reclamaron a vitoria e un levantamento popular en Abix\u00e1n fixo fuxir a Gu\u00e9i e colocou a Gbagbo no poder o 26 de outubro.\nA guerra civil.\nDous anos m\u00e1is tarde, o 19 de setembro de 2002, prod\u00facese un intento de golpe de estado militar contra o goberno de Gbagbo. Os soldados toman Bouak\u00e9 e Korhogo, pero fracasan na conquista de Abix\u00e1n. Os soldados rebeldes recib\u00edan apoio de Burkina Faso, e o goberno de Gbagbo axusou a Francia de favorecer tam\u00e9n os rebeldes, punto negado polas autoridades galas. A situaci\u00f3n mant\u00edvose e evolucionou cara a unha guerra civil con dous gobernos, un situado no norte, de maior\u00eda musulm\u00e1 e outro situado no sur do pa\u00eds, de maior\u00eda cristi\u00e1. En 2003 chegouse ao Acordo de paz de Linas-Marcoussis, que inclu\u00eda o despregamento de forzas de pacificaci\u00f3n internacionais (fundamentalmente francesas), a creaci\u00f3n dun goberno de unidade nacional de car\u00e1cter neutral, e o continuidade de Gbagbo na presidencia.\nPosguerra.\nLogo da sinatura do acordo, present\u00e1ronse diversas dificultades para conseguir o seu cumprimento. Como o desarmamento dos rebeldes non se produc\u00eda, Gbagbo lanzou ataques a\u00e9reos contra os rebeldes, e nun deses ataques morreron nove soldados franceses en Bouak\u00e9. O goberno marfil\u00e9s dixo que fora un erro, pero o ex\u00e9rcito franc\u00e9s respondeu bombardeando as posici\u00f3ns de Gbagbo, o que ocasionou diversos pogroms antigalos en Abix\u00e1n.\nO mandato de Gbagbo remataba en outubro de 2005, pero ante a imposibilidade de celebrar elecci\u00f3ns pediu unha extensi\u00f3n dun ano co arbitrio da Uni\u00f3n Africana. O plan foi aprobado polo Consello de Seguridade das Naci\u00f3ns Unidas. Ao cabo dun ano as condici\u00f3ns segu\u00edan sen darse, e Gbagbo solicitou un novo adiamento, neste caso coa clara oposici\u00f3n dos demais partidos e dos rebeldes do norte. A ONU concedeulle o adiamento, en troques de que o primeiro ministro Charles Konan Banny, gozase de maiores poderes. Gbagbo aceptou o acordo de maneira xeral, pero dixo que alg\u00fans puntos que violaban a constituci\u00f3n marfilesa non ser\u00edan de aplicaci\u00f3n.\nO 4 de marzo de 2007 asinouse un novo tratado de paz entre o goberno e os rebeldes das Forzas Novas de Costa do Marfil en Ouagadougou, e como consecuencia Guillaume Soro, dirixente rebelde, convert\u00edase en primeiro ministro.. O 30 de xullo de 2007 ten lugar unha cerimonia de desarmamento en Boauk\u00e9 onde Soro e Gbagbo queiman simbolicamente un contedor con armas. Durante a cerimonia Gbagbo declarou que a guerra estaba por fin rematada, e que ter\u00eda que producirse unha r\u00e1pida convocatoria electoral. En 2008 o FPI elixe de novo a Gbagbo como candidato \u00e1s elecci\u00f3ns presidenciais , pero os comicios volven adiarse ata 2010.\nElecci\u00f3ns de 2010.\nFinalmente, en 2010 ten lugar o proceso electoral, e pasan \u00e1 segunda volta Gbagbo e Alassane Ouattara. O 28 de novembro Ouattara imponse nas urnas cun 54.1% dos votos, pero os resultados non son publicados ata catro d\u00edas despois. Gbagbo acusa a Ouattara de fraude, mais os observadores internacionais n\u00e9gano. O Tribunal Constitucional decide ent\u00f3n anular os votos de diversos colexios do norte do pa\u00eds onde vencera Ouattara, sinalando que non foran limpos, e sen eses colexios o vencedor era Gbagbo con apenas o 51%. Gbagbo ent\u00f3n decide pechar as fronteiras, declara ilegal a prensa estranxeira e res\u00edstese a deixar o poder. Os gobernos internacionais, inclu\u00eddas a Uni\u00f3n Africana e a CEDEAO, reco\u00f1ecen a vitoria de Ouattara e solic\u00edtanlle a Gbagbo unha transici\u00f3n pac\u00edfica. Con todo, os enfrontamentos en diversos puntos do pa\u00eds re\u00e1brense de novo o 4 de decembro de 2010, coa ameaza dunha nova guerra civil.\nOuattara pola s\u00faa banda tam\u00e9n se proclama presidente e comeza o seu avance dende as posici\u00f3ns do norte cara a Abix\u00e1n, a principal cidade do pa\u00eds, onde se refuxia Gbagbo. A finais de marzo as tropas rebeldes cercan a cidade. O 5 de abril de 2011, as axencias de prensa reportaron que Gbagbo estar\u00eda negociando a s\u00faa rendici\u00f3n. Por\u00e9n, esta rendici\u00f3n non se produciu, e o 11 de abril foi detido, logo dunha semana de asedio na s\u00faa residencia.\nEn novembro de 2011 o ex\u00e9rcito ivoriense entregouno ao Tribunal Penal Internacional da Haia."}
{"id": "10880", "revid": "88215", "url": "https://gl.wikipedia.org/wiki?curid=10880", "title": "Stjepan Mesi\u0107", "text": "Stjepan Mesi\u0107, nado en Orahovica o 24 de decembro de 1934, \u00e9 un pol\u00edtico croata, co\u00f1ecido popularmente como Stipe Mesi\u0107. Foi presidente do seu pa\u00eds dende o 18 de febreiro de 2000, foi reelixido o 16 de xaneiro do 2005 para un segundo mandato de cinco anos que rematou o 18 de febreiro de 2010.\nFoi en 1991 o \u00faltimo representante croata na presidencia colectiva da Rep\u00fablica Federal Socialista de Iugoslavia, e foi tam\u00e9n formalmente o \u00faltimo presidente da Iugoslavia formada por seis rep\u00fablicas (Bosnia e Hercegovina, Croacia, Macedonia do Norte, Montenegro, Serbia e Eslovenia)."}
{"id": "10881", "revid": "5312", "url": "https://gl.wikipedia.org/wiki?curid=10881", "title": "Comit\u00e9 Revoluzonareo Arredista Galego", "text": "O Comit\u00e9 Revoluzonareo Arredista Galego (C.R.A.G.) foi unha agrupaci\u00f3n pol\u00edtica soberanista galega fundada na Habana por Fuco G\u00f3mez en 1921. Estaba artellada do mesmo xeito que as sociedades secretas nacionalistas irlandesas ou catal\u00e1s do momento. Persegu\u00eda a ca\u00edda da monarqu\u00eda, da ditadura de Primo de Rivera e a independencia de Galicia. Manti\u00f1a unha li\u00f1a ideol\u00f3xica parella \u00e1 Sociedade Nazonalista Pondal de Buenos Aires. O seu car\u00e1cter de organizaci\u00f3n secreta e semiclandestina dificulta o acceso aos historiadores aos seus textos. A intenci\u00f3n era artellar e coordenar o movemento arredista galego desde Cuba pero con grupos activos en Galicia.\nO 25 de xullo de 1922, o C.R.A.G. fixo a declaraci\u00f3n \"Independenza ou morte\". M\u00e1is tarde a organizaci\u00f3n redactou un proxecto de constituci\u00f3n para Galiza, e dese\u00f1ou unha bandeira, himno e escudo para a Rep\u00fablica de Galicia.\nEn outubro de 1933, o Comit\u00e9 Revoluzonario Arredista Galego publica na Coru\u00f1a o panfleto \u201cA independencia absoluta, \u00fanica salvaci\u00f3n de Galicia\u201d, manifesto que denuncia a dependencia econ\u00f3mica de Galiza baixo o r\u00e9xime republicano espa\u00f1ol. Esta publicaci\u00f3n foi requisada por orde gobernativa por promover a instauraci\u00f3n o 17 de Nadal dese mesmo ano a Rep\u00fablica Galega en todas as cidades do pa\u00eds, coincidindo co aniversario do asasinato de Pardo de Cela, colocando a bandeira arredista nas casas consistoriais. E ao ser Fuco G\u00f3mez o seu autor ten que fuxir a Portugal."}
{"id": "10883", "revid": "1888", "url": "https://gl.wikipedia.org/wiki?curid=10883", "title": "Xuntanza Nazonalista Galega d'Habana", "text": "A Xuntanza Nazonalista Galega d'Habana foi un grupo pol\u00edtico galeguista creado na Habana en 1920.\nHistoria.\nCreouse o 20 de xu\u00f1o de 1920 por Fuco G\u00f3mez, Andr\u00e9s Rodr\u00edguez Orjales, Sinesio Fraga, Tom\u00e1s Rodr\u00edguez Sabio, C\u00e9sar Parapar Sueiras e outros mozos nacionalistas de Cuba. Chegou a contar con m\u00e1is de cen militantes pero carec\u00eda de l\u00edderes notables. O grupo creou primeiro a revista \"N\u00f3s\" como \u00f3rgano period\u00edstico para a difusi\u00f3n das s\u00faas ideas e logo \"Terra Gallega\". Desapareceu en 1925."}
{"id": "10884", "revid": "23204", "url": "https://gl.wikipedia.org/wiki?curid=10884", "title": "Cairo", "text": "O top\u00f3nimo Cairo pode referirse a:"}
{"id": "10887", "revid": "5863", "url": "https://gl.wikipedia.org/wiki?curid=10887", "title": "Arendal", "text": "Arendal \u00e9 unha cidade e concello noruegu\u00e9s, capital do condado de Aust-Agder, na rexi\u00f3n de S\u00f8rlandet. Ten unha poboaci\u00f3n de 41.241 habitantes (2009). Situada no sur de Noruega \u00e9 unha importante cidade tur\u00edstica.\nHistoria.\nA fins do s\u00e9culo XIX Arendal converteuse nun importante porto mar\u00edtimo."}
{"id": "10888", "revid": "23204", "url": "https://gl.wikipedia.org/wiki?curid=10888", "title": "Dan Brown", "text": "Dan Brown, nado en Nova Hampshire o 22 de febreiro de 1964, \u00e9 un escritor norteamericano.\nTraxectoria.\nGraduado pola Phillips Exeter Academy, onde o seu pai era profesor de matem\u00e1ticas, completou os seus estudos no Amherst College, antes de regresar a Phillips Exeter como profesor de ingl\u00e9s.\nEn 1997, o seu interese polos c\u00f3digos e os servizos secretos nacionais levouno a escribir a s\u00faa primeira novela,\"Digital Fortress\" (\"A fortaleza dixital\"), convertida nun \u00e9xito de vendas nos Estados Unidos.\nA relaci\u00f3n entre a ciencia e a relixi\u00f3n serviu de inspiraci\u00f3n \u00e1 s\u00faa segunda novela \"Anxos e demos\".\nAs s\u00faas novelas de suspense est\u00e1n protagonizadas polo profesor de simbolox\u00eda, Robert Langdon. Dan Brown pasou moito tempo no Museo do Louvre recollendo documentaci\u00f3n que inclu\u00edu en \"O c\u00f3digo Da Vinci\", a s\u00faa novela m\u00e1is famosa, e tam\u00e9n a m\u00e1is controvertida, xa que cuestiona alg\u00fans principios da Igrexa Cat\u00f3lica.\nAs s\u00faas novelas traduc\u00edronse a m\u00e1is de 30 linguas."}
{"id": "10890", "revid": "15490", "url": "https://gl.wikipedia.org/wiki?curid=10890", "title": "S\u00e1rmatas", "text": "Os s\u00e1rmatas eran unha coalici\u00f3n de tribos n\u00f3mades iranianas relacionadas cos escitas que se desprazaron gradualmente desde as chairas ao norte do mar Caspio at\u00e9 o leste de Europa e ameazaron o Imperio Romano.\nHistoria.\nHerodoto, o historiador grego, descr\u00edbeos nas s\u00faas \"Historias\" como descendentes de pais escitas e nais amazonas. Isto \u00e9 pura lenda, pero os s\u00e1rmatas si habitaron nas chairas que van do Mar Negro ao Mar Caspio, ao norte do C\u00e1ucaso e naquela altura o r\u00edo Don serv\u00eda de separaci\u00f3n entre eles e os escitas.\nDurante os s\u00e9culos que seguiron, os s\u00e1rmatas viaxaron cara o oeste. Un texto de mediados do s\u00e9culo IV a.C. (a\u00ednda que atribu\u00eddo ao explorador do s\u00e9culo VI a.C. Esc\u00edlax de Carianda) sit\u00faaos xa ao oeste do Don. A mediados do s\u00e9culo III a.C. esta tribo controlaba unha boa parte de Escitia, o cal se deduce dos restos de tumbas. Os gregos describen a s\u00faa fereza, que lles permitiu requirir tributo das cidades gregas situadas na costa norte do Mar Negro. As relaci\u00f3ns, por\u00e9n, non foron sempre malas e s\u00e1rmatas e gregos comerciaban e chegaban mesmo a un\u00edrense para repeler aos escitas. Estes \u00faltimos desaparecen da historia e o seu territorio pasa a co\u00f1ecerse como Sarmacia.\nNo s\u00e9culo II a.C., Pausanias explica que non traballaban os metais pero que usaban \u00f3sos e pezu\u00f1os para as s\u00faas armas, resultando nunha efectividade parella. As armaduras medievais posibelmente te\u00f1an a s\u00faa orixe nas coirazas destes materiais que utilizaban os s\u00e1rmatas e que lles permitiron enfrontarse con \u00e9xito \u00e1s chuvias de frechas, t\u00e1ctica t\u00edpica dos escitas. \nA comezos do s\u00e9culo I a.C. ali\u00e1ronse con Mitr\u00eddades, que reinaba sobre varios pa\u00edses nos arredores do Mar Negro e era un dos m\u00e1is inimigos m\u00e1is irredut\u00edbeis do Imperio Romano. Foi derrotado por Pompeio en -66, pero retirouse a Crimea e continuou enfront\u00e1ndose aos romanos apoiado polos s\u00e1rmatas at\u00e9 que foi obrigado a suicidarse. Os s\u00e1rmatas continuaron a alianza antirromana co seu fillo Farnaces, a quen venceu Xulio C\u00e9sar en -47 en Zela (ocasi\u00f3n que este describiu co c\u00e9lebre \"Vini, vidi, vinci\").\nOs s\u00e1rmatas, como todas as tribos, constitu\u00edan sociedades pouco organizadas. Durante a s\u00faa migraci\u00f3n cara o oeste foron asimilando outros grupos \u00e9tnicos e constitu\u00edronse nunha federaci\u00f3n de tribos. Polo xe\u00f3grafo Estrab\u00f3n, a mediados do s\u00e9culo I a.C., co\u00f1\u00e9cese a existencia de polo menos catro tribos s\u00e1rmatas entre o Dniper e o Danubio.\nA sociedade s\u00e1rmata era xer\u00e1rquica e divid\u00edase entre aristocracia guerreira (\"argaragantes\") e escravos (\"limigantes\"). A tribo era a\u00ednda n\u00f3made e despraz\u00e1base en cabalo ou en carromatos cubertos (\"kibitkas\"). As mulleres gozaban dun estatuto social moito mellor que en Grecia ou Roma e pod\u00edanse dedicar tam\u00e9n \u00e1 guerra (de onde se explica que os gregos afirmasen que os s\u00e1rmatas descend\u00edan das amazonas).\nA mediados do s\u00e9culo I, algunhas tribos s\u00e1rmatas chegaron a Romenia e Hungr\u00eda, onde se enfrontaron coa lexi\u00f3n III \"Gallica\" en 68/69, a\u00ednda que a s\u00faa chegada favorec\u00eda a Roma pois debilitaba o reino dacio. Pouco despois, por\u00e9n, dacios e s\u00e1rmatas colig\u00e1ronse e destru\u00edron unha lexi\u00f3n romana (no 92). Os romanos decid\u00edronse pola conquista de territorios na beira norte do Danubio e entre 102 e 106 Traxano subxugounos. O seu sucesor, Hadriano, liberounos a cambio de que se convertesen en aliados do Imperio.\nSendo Marco Aurelio emperador, os s\u00e1rmatas rebel\u00e1ronse xunto con outros grupos, como os alanos e os marcomanos. Roma venceu habitualmente nesta ocasi\u00f3n as\u00ed como en distintos enfrontamentos durante o s\u00e9culo II. No s\u00e9culo III os s\u00e1rmatas ocuparon a Dacia. A comezos do IV, Diocleciano desprazounos e o seu sucesor, Constantino, aceptounos como granxeiros nos Balc\u00e1ns. Os que ficaran ao norte do Danubio foron destru\u00eddos polos Hunos.\nTecnolox\u00eda.\nA tecnolox\u00eda militar do pobo s\u00e1rmata influenciou a tecnolox\u00eda dos seus aliados tanto como a dos seus inimigos. As calidades guerreiras dos s\u00e1rmatas, dos seus devanceiros, os saur\u00f3matas, e dos seus descendentes, os alanos, foron a mi\u00fado descritas polos autores antigos. Polibio, Diodoro S\u00edculo, Estrab\u00f3n, Flavio Xosefo, T\u00e1cito, Pausanias ou Di\u00f3n Casio deixaron cadros testemu\u00f1ais moi vivos destas tribos iranias que ti\u00f1an costumes tan ex\u00f3ticos para os gregos e os romanos. Moi xerarquizados, os s\u00e1rmatas tiveron varios reis e, polo menos, unha ra\u00ed\u00f1a: Amag\u00ea. De feito, as mulleres ti\u00f1an unha elevada posici\u00f3n social e as guerreiras da fase antiga, que realmente existiron, contribu\u00edron a manter vivo o mito das amazonas.\nInicialmente instalados entre o Don e o Ural, os primeiros s\u00e1rmatas invadiron os territorios dos escitas. Despois, venceron aos partos e aos armenios. Desde o final do s\u00e9culo -I, enfront\u00e1ronse aos romanos no sur do Danubio. Durante o s\u00e9culo II, logo de varias confrontaci\u00f3ns, os romanos recrutaron a varios lanceiros s\u00e1rmatas. M\u00e1is tarde, crearon unidades de catafractos, tomando dos s\u00e1rmatas a armadura de escamas, a lanza longa (\"contus\"), a espada con p\u00f3mulo anular e mesmo a s\u00faa insignia: o \"Draco\" (unha especie de pau tubular cuxa embocadura de bronce representa a boca dun drag\u00f3n)."}
{"id": "10891", "revid": "98629", "url": "https://gl.wikipedia.org/wiki?curid=10891", "title": "Hidr\u00f3xeno", "text": "O hidr\u00f3xeno (en grego, 'creador de auga') \u00e9 un elemento qu\u00edmico de n\u00famero at\u00f3mico 1, representado polo s\u00edmbolo H. Cunha masa at\u00f3mica do 1,00794 (7) u, \u00e9 o m\u00e1is lixeiro dos elementos da t\u00e1boa peri\u00f3dica. Polo xeral, pres\u00e9ntase na s\u00faa forma molecular, formando o gas diat\u00f3mico (H2) en condici\u00f3ns normais. Este gas \u00e9 inflamable, incoloro, inodoro, non met\u00e1lico e insoluble en auga.\nO elemento hidr\u00f3xeno, por posu\u00edr distintas propiedades, non se encadra claramente en ning\u00fan grupo da t\u00e1boa peri\u00f3dica, sendo moitas veces colocado no grupo 1 (ou familia 1A) por posu\u00edr s\u00f3 un electr\u00f3n na capa de valencia (ou capa superior).\nA s\u00faa forma monatomica (H) \u00e9 a substancia qu\u00edmica m\u00e1is abundante no Universo, constitu\u00edndo aproximadamente o 75% de toda a masa bari\u00f3nica. Na s\u00faa secuencia principal, as estrelas est\u00e1n compostas principalmente por hidr\u00f3xeno en estado de plasma. O hidr\u00f3xeno elemental \u00e9 relativamente raro na Terra e \u00e9 producido industrialmente a partir de hidrocarburos como, por exemplo, o metano. A maior parte do hidr\u00f3xeno elemental obtense \"in situ\", \u00e9 dicir, no lugar e no momento no que se necesita. Os maiores mercados no mundo gozan da utilizaci\u00f3n do hidr\u00f3xeno para o melloramento de combustibles f\u00f3siles (no proceso de hidrocraqueo) e na produci\u00f3n de amon\u00edaco (principalmente para o mercado de fertilizantes). O hidr\u00f3xeno pode obterse a partir da auga por un proceso de electr\u00f3lise, pero resulta un m\u00e9todo moito m\u00e1is caro que a obtenci\u00f3n a partir do gas natural.\nO hidr\u00f3xeno \u00e9 o elemento m\u00e1is sinxelo, cun s\u00f3 prot\u00f3n e un s\u00f3 electr\u00f3n.\nTen tres is\u00f3topos naturais:\nCo\u00f1\u00e9cense outros is\u00f3topos inestables, que non se atopan na natureza: 4H, 5H e 6H.\nFoi descuberto en Londres no 1766 por Henry Cavendish.\nEstado natural.\nO hidr\u00f3xeno \u00e9 o elemento qu\u00edmico de n\u00famero at\u00f3mico 1. \u00c9 o elemento qu\u00edmico m\u00e1is lixeiro e m\u00e1is abondoso do Universo, compo\u00f1ente principal das estrelas (H2 e H) durante a meirande parte da s\u00faa vida (en estado de plasma) e presente no espazo interestelar (H). Na Terra, aparece \"libre\" s\u00f3 en trazas na baixa atmosfera (0.5 ppm, H2), por\u00e9n, combinado est\u00e1 moi distribu\u00eddo en multitude de substancias: o 80% do planeta est\u00e1 recuberto por auga, os compostos org\u00e1nicos, como carbohidratos e prote\u00ednas da materia viva, e en combustibles f\u00f3siles (hidrocarburos e gas natural).\nEn estado libre, en condici\u00f3ns normais, non se atopa baixo a s\u00faa forma at\u00f3mica illada, sen\u00f3n formando mol\u00e9culas diat\u00f3micas. A vida media dos \u00e1tomos illados \u00e9 moi pequena (~0.3 s) debido a que a mol\u00e9cula ten unha entalp\u00eda de formaci\u00f3n moi alta (\u0394H\u00ba = -436 kJ/mol H2). Este \u00e9 un gas incoloro e inodoro.\n\u00c9 capaz de reaccionar coa meirande parte dos elementos. O n\u00facleo do is\u00f3topo m\u00e1is abundante est\u00e1 formado por un s\u00f3 prot\u00f3n. Ademais existen outros dous is\u00f3topos naturais: o deuterio, cun neutr\u00f3n e o tricio con dous.\nIs\u00f3topos.\nO is\u00f3topo m\u00e1is com\u00fan do hidr\u00f3xeno, chamado protio, non ten neutr\u00f3ns, existindo outros dous, o deuterio (D) cun e o tricio (T), radioactivo con dous. O deuterio ten unha abundancia natural entre 0,0184% e 0,0082% (IUPAC), mentres do Tricio e outros is\u00f3topos m\u00e1is pesados s\u00f3 existen trazas:\nO hidr\u00f3xeno \u00e9 o \u00fanico elemento qu\u00edmico que ten nomes e s\u00edmbolos qu\u00edmicos distintos para os seus diferentes is\u00f3topos.\nCaracter\u00edsticas principais.\nO hidr\u00f3xeno \u00e9 o elemento qu\u00edmico m\u00e1is lixeiro, estando o seu is\u00f3topo m\u00e1is abundante feito por un \u00fanico par prot\u00f3n-electr\u00f3n. En condici\u00f3ns normais de presi\u00f3n e temperatura forma un gas diat\u00f3mico, H2 cun punto de ebulici\u00f3n de tan s\u00f3 20,27 K (-252,88 \u00b0C) e un punto de fusi\u00f3n de 14,02 K (-259,13\u00a0\u00b0C). A moi alta presi\u00f3n, como no n\u00facleo das estrelas xigantes de gas, as mol\u00e9culas var\u00edan as s\u00faas propiedades e o hidr\u00f3xeno conv\u00e9rtese nun l\u00edquido met\u00e1lico (ver hidr\u00f3xeno met\u00e1lico). A moi baixa presi\u00f3n, como a do espazo exterior, o hidr\u00f3xeno tende a existir en \u00e1tomos individuais, sinxelamente porque \u00e9 moi baixa a probabilidade de que se combinen; por\u00e9n, cando isto sucede poden chegar a formarse nubes de H2 que se asocian \u00e1 x\u00e9nese das estrelas.\nEste elemento ten unha funci\u00f3n fundamental no universo, pois pola fusi\u00f3n estelar (combinaci\u00f3n de \u00e1tomos de hidr\u00f3xeno do que resulta un \u00e1tomo de helio) proporciona grandes cantidades de enerx\u00eda.\nPosibilidades de enlace.\nQu\u00edmica i\u00f3nica cati\u00f3nica.\nA reacci\u00f3n de discociaci\u00f3n dunha mol\u00e9cula diat\u00f3mica de hidr\u00f3xeno (H2) coa posterior ionizaci\u00f3n do hidr\u00f3xeno elemental (H) a i\u00f3n cati\u00f3nico H+ (prot\u00f3n), consome unha enerx\u00eda total de reacci\u00f3n de 1529 kJ/mol H+, o que, compar\u00e1ndoo con elementos met\u00e1licos do seu mesmo grupo, como o Li cun consumo de 682 kJ/mol no proceso total, converte este tipo de qu\u00edmica practicamente imposbile para o hidr\u00f3xeno.\nEn disoluci\u00f3n acuosa as cousas cambian, podemos atopar a especie prot\u00f3n, mais nunca libre, sen\u00f3n que sempre asociado a mol\u00e9culas de auga na forma H3O+(ac) pois a entalp\u00eda do proceso de formaci\u00f3n desta \u00faltima especie \u00e9 de -1120 kJ/mol.\nQu\u00edmica i\u00f3nica ani\u00f3nica.\nA reacci\u00f3n de discociaci\u00f3n dunha mol\u00e9cula diat\u00f3mica de hidr\u00f3xeno (H2) coa posterior ionizaci\u00f3n do hidr\u00f3xeno elemental (H) a i\u00f3n ani\u00f3nico H- (hidruro), ten unha entalp\u00eda de reacci\u00f3n de \u0394H\u00ba = 146 kJ/molm m\u00e1is favorable que no caso do prot\u00f3n, polo que a qu\u00edmica de hidruros i\u00f3nicos \u00e9 posible e existe.\nQu\u00edmica covalente.\nEste tipo de qu\u00edmica \u00e9 a m\u00e1is abundante do hidr\u00f3xeno, estando na s\u00faa maior\u00eda de compostos: H2O, CH4 (e todos os compostos org\u00e1nicos), H2SO4...\nDescuberta e usos.\nO hidr\u00f3xeno diat\u00f3mico gasoso, H2, foi o primeiro producido artificialmente e formalmente descrito por T. von Hohenheim (m\u00e1is co\u00f1ecido por Paracelso), quen o obtivo artificialmente mesturando metais con \u00e1cidos fortes. Paracelso non era consciente de que o gas inflamable xerado nestas reacci\u00f3ns qu\u00edmicas estaba composto por un novo elemento qu\u00edmico. En 1671, Robert Boyle redescubriu e describiu a reacci\u00f3n que se produc\u00eda entre limaduras de ferro e \u00e1cidos dilu\u00eddos, o que resulta na produci\u00f3n de gas hidr\u00f3xeno. En 1766, Henry Cavendish foi o primeiro en reco\u00f1ecer o hidr\u00f3xeno gasoso como unha substancia discreta, identificando o gas producido na reacci\u00f3n metal-\u00e1cido como \"aire inflamable\", e descubrindo m\u00e1is profundamente en 1781 que o gas produce auga cando se queima. Xeralmente, se lle da o cr\u00e9dito polo seu descubrimento como un elemento qu\u00edmico. En 1783, Antoine Lavoisier deu ao elemento o nome de \"hidr\u00f3xeno\" (do grego \"\u03c5\u03b4\u03c1\u03ce\" (hydro), auga e \"\u03b3\u03ad\u03bd\u03bf\u03c2-\u03bf\u03c5\" (xenes) xerar, \u00e9 dicir, \"produtor de auga\") cando el e Laplace reproduciron o descubrimento de Cavendish, onde se produce auga cando se queima hidr\u00f3xeno.\nLavoisier produciu hidr\u00f3xeno para os seus experimentos sobre conservaci\u00f3n da masa facendo reaccionar un fluxo de vapor con ferro met\u00e1lico a trav\u00e9s dun tubo de ferro incandescente quentado ao lume. A oxidaci\u00f3n anaerobia de ferro polos prot\u00f3ns da auga a alta temperatura pode ser representada esquematicamente polo conxunto das seguintes reacci\u00f3ns:\nMoitos metais, como o circonio, som\u00e9tense a unha reacci\u00f3n similar coa auga, o que conduce \u00e1 produci\u00f3n de hidr\u00f3xeno.\nO hidr\u00f3xeno foi licuado por primeira vez por James Dewar en 1898 ao usar refrixeraci\u00f3n rexenerativa, e a s\u00faa invenci\u00f3n aproxim\u00e1base moito ao que co\u00f1ecemos hoxe como termo. Produciu hidr\u00f3xeno s\u00f3lido o ano seguinte. O deuterio foi descuberto en decembro de 1931 por Harold Urey, e o tritio prepar\u00e1rono en 1934 Ernest Rutherford, Marcus Oliphant e Paul Harteck. A auga pesada, que ten deuterio no canto de hidr\u00f3xeno regular na mol\u00e9cula de auga, foi descuberta polo equipo de Urey en 1932.\nFran\u00e7ois Isaac de Rivaz constru\u00edu o primeiro dispositivo de combusti\u00f3n interna propulsado por unha mestura de hidr\u00f3xeno e os\u00edxeno en 1806. Edward Daniel Clarke inventou o retroceso de gas de hidr\u00f3xeno en 1819. A l\u00e1mpada de D\u00f6bereiner e a luminaria Drummond foron inventadas en 1823.\nO enchido do primeiro globo con gas hidr\u00f3xeno foi documentado por Jacques Charles en 1783. O hidr\u00f3xeno prov\u00eda por primeira vez dun xeito fiable o ascenso nos viaxes a\u00e9reos despois da invenci\u00f3n de Henri Giffard en 1852 da primeira aeronave elevado por hidr\u00f3xeno. O conde alem\u00e1n Ferdinand von Zeppelin promoveu a idea de utilizar o hidr\u00f3xeno para elevar aeronaves r\u00edxidas, m\u00e1is tarde chamadas zepelines, a primeira das cales tivo o seu voo inaugural en 1900. Os voos normais comezaron en 1910 e para o inicio da Primeira guerra mundial, en agosto de 1914, traslad\u00e1ranse 35\u00a0000 pasaxeiros sen ning\u00fan incidente grave. Os dirixibles elevados con hidr\u00f3xeno utiliz\u00e1ronse como plataformas de observaci\u00f3n e bombardeiros durante a guerra.\nA primeira traves\u00eda transatl\u00e1ntica sen escalas f\u00edxoa o dirixible brit\u00e1nico \"R34\" en 1919. Poucos anos despois iniciouse o servizo regular de pasaxeiros e o descubrimento do helio nos Estados Unidos promet\u00eda incrementar a seguridade, mais o goberno estadounidense negouse a vender o gas para este fin. Polo tanto o dirixible Hindenburg usaba H2 cando resultou destru\u00eddo polas lapas no medio do aire de Nova Jersey o 6 de maio de 1937. O incidente puido ser seguido en directo pola radio e foi filmado. O encendido dunha fuga de hidr\u00f3xeno atribuiuse como a causa do incidente, pero as investigaci\u00f3ns posteriores sinalaron \u00e1 ignici\u00f3n do revestimento de tecido aluminizado debido \u00e1 electricidade est\u00e1tica. Por\u00e9n, o dano \u00e1 reputaci\u00f3n do hidr\u00f3xeno como gas elevador de dirixibles xa estaba feito, e cesaron as viaxes comerciais destas aeronaves. Hoxe en d\u00eda, o hidr\u00f3xeno segue us\u00e1ndose, con preferencia ao non inflamable pero m\u00e1is caro helio, como gas elevador dos globos meteorol\u00f3xicos.\nEse mesmo ano de 1937, a Dayton Power &amp; Light Co. puxo en servizo en Daitona o primeiro turboxerador refrixerado con hidr\u00f3xeno, que usaba hidr\u00f3xeno gasoso como refrixerante no rotor e no estator debido \u00e1 s\u00faa condutividade t\u00e9rmica. Hoxe \u00e9 o tipo m\u00e1is com\u00fan no seu campo.\nAplicaci\u00f3ns.\n\u00dasase para o procesado de alimentos (como a hidroxenaci\u00f3n de aceites), na industria neces\u00edtanse grandes cantidades de hidr\u00f3xeno (como redutor, para a s\u00edntese de amon\u00edaco no chamado Proceso Haber, do metanol, do \u00e1cido clorh\u00eddrico e de diversas combinaci\u00f3ns org\u00e1nicas), como combustible de foguetes, na soldadura aut\u00f3xena, como refrixerante (en estado l\u00edquido), nas c\u00e9lulas combustibles etc.\nOutros usos que poden citarse son:\nNiveis de enerx\u00eda.\nO estado enerx\u00e9tico fundamental do electr\u00f3n nun \u00e1tomo de Hidr\u00f3xeno \u00e9 de 13,6 eV, equivalente a un fot\u00f3n ultravioleta de aproximadamente 92 nm.\nSegundo o Modelo de Bohr, os niveis enerx\u00e9ticos do \u00e1tomo de Hidr\u00f3xeno poden ser calculados aproximadamente. Bas\u00e9ase no c\u00e1lculo do movemento dun electr\u00f3n arredor dun prot\u00f3n, \u00f3 xeito da Terra arredor do Sol, se ben no caso planetario a forza \u00e9 a da gravidade, mentres no \u00e1tomo \u00e9 a forza electromagn\u00e9tica. Outra diferenza \u00e9 debida \u00e1 consideraci\u00f3n da Mec\u00e1nica cu\u00e1ntica, resultando que as posici\u00f3ns do electr\u00f3n est\u00e1n estatisticamente limitadas. A modelaxe do \u00e1tomo de hidr\u00f3xeno deste xeito subministra os niveis correctos para a enerx\u00eda e o espectro.\nObtenci\u00f3n.\nO hidr\u00f3xeno \u00e9 o elemento m\u00e1is abondoso, o 75% da masa e o 90% dos \u00e1tomos do universo. At\u00f3pase en abundancia nas estrelas e nos planetas xigantes gasosos. Non obstante, na atmosfera terrestre at\u00f3pase s\u00f3 nunha fracci\u00f3n de 1\u00a0ppm en volume.\nA fonte m\u00e1is com\u00fan de hidr\u00f3xeno \u00e9 a auga, composta por dous \u00e1tomos de hidr\u00f3xeno e un de os\u00edxeno (H2O). Outra fonte \u00e9 a meirande parte dos compostos org\u00e1nicos, inclu\u00eddos os participantes nas formas vivas, os combustibles f\u00f3siles e o gas natural. O metano, produto da descomposici\u00f3n org\u00e1nica, estase a usar cada vez m\u00e1is para a obtenci\u00f3n do hidr\u00f3xeno.\nO hidr\u00f3xeno Obtense por:\nCompostos.\nO hidr\u00f3xeno ten unha electronegatividade intermedia (2,2), polo que pode formar compostos nos que ser o elemento con maior ou menor car\u00e1cter met\u00e1lico. Tanto cos elementos met\u00e1licos dos grupos 1 e 2 como cos non metais dos grupos 15, 16 e 17 forma hidruros. Cos primeiros est\u00e1 presente en forma de H- (\u00e9 algo as\u00ed como se o hidr\u00f3xeno estivera disolto entre os \u00e1tomos do outro elemento) mentres que nos segundos est\u00e1 presente como i\u00f3n H+, polo que estes derradeiros te\u00f1en car\u00e1cter \u00e1cido, con forte tendencia a atraer electr\u00f3ns. Os \u00e1cidos en disoluci\u00f3n forman i\u00f3ns hidronio (H3O+).\nAlg\u00fans compostos binarios son amon\u00edaco (NH3), hidracina (N2H4), auga (H2O), auga osixenada (H2O2), sulfuro de hidr\u00f3xeno (H2S) etc. Na formaci\u00f3n destes compostos lib\u00e9rase unha gran cantidade de enerx\u00eda; por exemplo, H e O queiman explosivamente no aire.\nCo carbono (elemento do grupo 14) forma unha gran cantidade de compostos, os hidrocarburos e derivados que son o obxecto de estudo da qu\u00edmica org\u00e1nica.\nFormas.\nEn condici\u00f3ns normais, o gas hidr\u00f3xeno \u00e9 unha mestura de dous tipos de hidr\u00f3xeno diferentes en funci\u00f3n da direcci\u00f3n do esp\u00edn dos seus electr\u00f3ns e n\u00facleos. Estas formas co\u00f1\u00e9cense como orto- e para-hidr\u00f3xeno. O hidr\u00f3xeno normal est\u00e1 composto por un 25% da forma para- e un 75% da forma orto-, a considerada \"normal\", a\u00ednda que non poida obterse en estado puro. \u00c1mbalas d\u00faas formas te\u00f1en enerx\u00edas lixeiramente diferentes, o que provoca que as s\u00faas propiedades f\u00edsicas non sexan id\u00e9nticas; as\u00ed, a forma para- ten puntos de fusi\u00f3n e fervenza 0,1 K m\u00e1is baixos que a forma orto-.\nPrecauci\u00f3ns.\nO hidr\u00f3xeno \u00e9 un gas extremadamente inflamable. Reacciona violentamente co fl\u00faor e cloro, especialmente co F, co que a reacci\u00f3n \u00e9 tan r\u00e1pida e imprevisible que non se pode controlar. Tam\u00e9n \u00e9 perigosa a s\u00faa despresurizaci\u00f3n r\u00e1pida, pois a diferenza do resto de gases, \u00f3 expandirse por riba de -40\u00a0\u00b0C qu\u00e9ntase, e pode inflamarse.\nA auga pesada \u00e9 t\u00f3xica para a meirande parte das especies, a\u00ednda que a dose mortal \u00e9 moi grande."}
{"id": "10892", "revid": "1987", "url": "https://gl.wikipedia.org/wiki?curid=10892", "title": "Carbono", "text": "O carbono (do lat\u00edn, \"carbo\", 'carb\u00f3n') \u00e9 un elemento qu\u00edmico de n\u00famero at\u00f3mico 6, s\u00edmbolo C e masa at\u00f3mica 12,01. \u00c9 un non metal e tetravalente, dispo\u00f1endo de catro electr\u00f3ns para formar ligaz\u00f3ns qu\u00edmicas covalentes. Tres is\u00f3topos do carbono producense de forma natural, os estables 12C e 13C e o is\u00f3topo radioctivo 14C, que decae cunha vida media duns 5730 anos. O carbono \u00e9 un dos poucos elementos co\u00f1ecidos desde a antig\u00fcidade, e \u00e9 o piar b\u00e1sico da\nqu\u00edmica org\u00e1nica. Est\u00e1 presente na Terra en estado de corpo simple (carb\u00f3n e diamantes), de compostos inorg\u00e1nicos (CO2 e CaCO3) e de compostos org\u00e1nicos (biomasa, petr\u00f3leo e gas natural). Tam\u00e9n se sintetizaron moitas novas estruturas baseadas no carbono: carb\u00f3n activado, negro de fume, fibras, nanotubos, fulerenos e grafeno.\nO carbono \u00e9 o 12.\u00ba elemento m\u00e1is abundante na cortiza terrestre, e o cuarto elemento m\u00e1is abundante no universo en masa despois do hidr\u00f3xeno, o helio e o os\u00edxeno. A abundancia do carbono, a s\u00faa diversidade \u00fanica de compostos org\u00e1nicos e a s\u00faa infrecuente capacidade para formar pol\u00edmeros \u00e1s temperaturas comunmente atopadas na Terra, permite que este elemento sirva como compo\u00f1ente com\u00fan de toda a vida co\u00f1ecida. \u00c9 o segundo elemento m\u00e1is abundante no corpo humano en masa (aproximadamente o 18,5%) despois do os\u00edxeno.\nOs \u00e1tomos de carbono poden unirse de diferentes maneiras, denominadas al\u00f3tropos do carbono, reflexo das condici\u00f3ns de formaci\u00f3n. Os m\u00e1is co\u00f1ecidos que ocorren naturalmente son o grafito, o diamante e o carbono amorfo. As propiedades f\u00edsicas do carbono var\u00edan amplamente coa forma alotr\u00f3pica. Por exemplo, o grafito \u00e9 opaco e negro, mentres que o diamante \u00e9 altamente transparente. O grafito \u00e9 o suficientemente brando como para formar unha raia no papel (de a\u00ed o seu nome, do verbo grego \"\u03b3\u03c1\u03ac\u03c6\u03b5\u03b9\u03bd\" que significa 'escribir'), mentres que o diamante \u00e9 o material natural m\u00e1is duro co\u00f1ecido. O grafito \u00e9 un bo condutor el\u00e9ctrico mentres que o diamante ten unha baixa condutividade el\u00e9ctrica. En condici\u00f3ns normais, o diamante, os nanotubos de carbono e o grafeno te\u00f1en as condutividades t\u00e9rmicas m\u00e1is altas de todos os materiais co\u00f1ecidos. Todos os al\u00f3tropos do carbono son s\u00f3lidos en condici\u00f3ns normais, sendo o grafito a forma termodin\u00e1micamente estable. Son qu\u00edmicamente resistentes e requiren altas temperaturas para reaccionar mesmo con os\u00edxeno.\nO estado de oxidaci\u00f3n m\u00e1is com\u00fan do carbono nos compostos inorg\u00e1nicos \u00e9 +4, mentres que +2 at\u00f3pase no mon\u00f3xido de carbono e en complexos carbonilos de metais de transici\u00f3n. As maiores fontes de carbono inorg\u00e1nico son as calcarias, dolomitas e di\u00f3xido de carbono, pero cantidades significativas prod\u00facense en dep\u00f3sitos org\u00e1nicos de carb\u00f3n, turba, petr\u00f3leo e clatratos de metano. O carbono forma un gran n\u00famero de compostos, m\u00e1is que calquera outro elemento, con case dez mill\u00f3ns de compostos descritos ata a data (con 500.000 compostos novos por ano), sendo con todo ese n\u00famero s\u00f3 unha fracci\u00f3n do n\u00famero de compostos teoricamente posibles baixo condici\u00f3ns est\u00e1ndar. Por esta raz\u00f3n, a mi\u00fado o carbono describiuse como o \u00abrei dos elementos\u00bb.\nA combusti\u00f3n do carbono en todas as s\u00faas formas foi a base do desenvolvemento tecnol\u00f3xico desde tempos prehist\u00f3ricos. Os materiais baseados no carbono te\u00f1en aplicaci\u00f3ns en numerosas \u00e1reas de vangarda tecnol\u00f3xica: materiais compostos, bater\u00edas de i\u00f3ns de litio, descontaminaci\u00f3n do aire e da auga, el\u00e9ctrodos para fornos de arco, na s\u00edntese de aluminio, etc.\n\u00c9 s\u00f3lido a temperatura ambiente, e dependendo das condici\u00f3ns de formaci\u00f3n, pode atoparse na natureza en distintas formas alotr\u00f3picas, carbono amorfo e cristalino en forma de grafito ou diamante. Na t\u00e1boa peri\u00f3dica, \u00e9 o primeiro (fila 2) dos seis elementos en columna (grupo) 14, que te\u00f1en en com\u00fan a composici\u00f3n da s\u00faa capa electr\u00f3nica exterior. O carbono \u00e9 un dos poucos elementos co\u00f1ecidos dende a antig\u00fcidade.\n\u00c9 o alicerce b\u00e1sico da qu\u00edmica org\u00e1nica: co\u00f1ecendose preto de 10 mill\u00f3ns de compostos de carbono, e forma parte de t\u00f3dolos seres vivos co\u00f1ecidos. Forma o 0,2 % da codia terrestre. Todas as formas de vida que se co\u00f1ecen est\u00e1n formadas de mol\u00e9culas compostas principalmente por carbono, hidr\u00f3xeno, nitr\u00f3xeno e os\u00edxeno (ademais de multitude doutros elementos en menor proporci\u00f3n). Este elemento non met\u00e1lico ten a interesante propiedade de ser quen de enlazarse con el mesmo e cunha ampla variedade doutros elementos. \nHistoria.\nO carb\u00f3n (do lat\u00edn \"carbo -\u014dnis\", \"carb\u00f3n\") foi descuberto polas primeiras civilizaci\u00f3ns humanas na prehistoria e co\u00f1ec\u00edase nas formas de tisne (ou feluxe) e carb\u00f3n vexetal. Os diamantes co\u00f1ec\u00edanse probablemente xa no ano 2500\u00a0a.C. na China, mentres que o carbono en forma de carb\u00f3n vexetal produc\u00edase arredor da \u00e9poca romana da mesma forma que hoxe en d\u00eda, queimando madeira nunha estrutura en forma de pir\u00e1mide cuberta de arxila para aislala do aire.\nEn 1722, Ren\u00e9 Antoine Ferchault de R\u00e9aumur demostrou que o ferro se transformaba en aceiro mediante a absorci\u00f3n dalgunha substancia, hoxe co\u00f1ecida como carbono.\n En 1772, Antoine Lavoisier demostrou que os diamantes son unha forma de carbono; cando queimou mostras de carb\u00f3n vexetal e diamante e descubriu que ning\u00fan produc\u00eda auga e que ambos liberaban a mesma cantidade de di\u00f3xido de carbono por gramo. \n En 1779, Carl Wilhelm Scheele demostrou que o grafito, que fora considerado como unha forma de chumbo, era id\u00e9ntico ao carb\u00f3n vexetal pero cunha pequena mestura de ferro, e que daba \"\u00e1cido a\u00e9reo\" (o seu nome para o di\u00f3xido de carbono) cando se oxida con \u00e1cido n\u00edtrico. En 1786, os cient\u00edficos franceses Claude Louis Berthollet, Gaspard Monge e C. A. Vandermonde confirmaron que o grafito era principalmente carbono oxidado en os\u00edxeno do mesmo xeito que Lavoisier fixera co diamante. Tam\u00e9n quedaba algo de ferro, que os cient\u00edficos franceses consideraban necesario para a estrutura do grafito. Na s\u00faa publicaci\u00f3n propuxeron o nome \"carbone\" (lat\u00edn \"carbonum\") para o elemento do grafito que se desprend\u00eda en forma de gas ao queimarse. Antoine Lavoisier inclu\u00edu ent\u00f3n o carbono como elemento no seu libro de texto de 1789.\nUn novo al\u00f3tropo do carbono, o fulereno, descuberto en 1985\n incl\u00fae formas nanoestructuradas como buckybolas e nanotubos Os seus descubridores\u00a0\u2013 Robert Curl, Harold Kroto e Richard Smalley\u00a0\u2013 recibiron o Premio Nobel de Qu\u00edmica en 1996. O interese renovado resultante en novas formas levou ao descubrimento de outros al\u00f3tropos ex\u00f3ticos, inclu\u00edndo o carbono v\u00edtreo, e a darse conta de que o \"carbono amorfo\" non \u00e9 estritamente amorfo.\nProduci\u00f3n.\nGrafito.\nExisten xacementos naturais de grafito comercialmente viables en moitas partes do mundo, pero as fontes m\u00e1is importantes economicamente at\u00f3panse na China, India, Brasil e Corea do Norte. Os xacementos de grafito son de orixe metam\u00f3rfico, e at\u00f3panse asociados a cuarzo, mica e feldespatos en xistos, gneis e arenitos e calcaria metamorfoseadas en forma de lente ou veta, \u00e1s veces dun metro ou m\u00e1is de espesor. Ao principio, os xacementos de grafito de Borrowdale, Cumberland, Inglaterra eran o suficientemente grandes e puros como para que, ata o s\u00e9culo XIX, os lapis se fabricasen aserrando bloques de grafito natural en tiras antes de envolvelos en madeira. Na actualidade, os xacementos de grafito m\u00e1is pequenos obt\u00e9\u00f1ense triturando a rocha nai e facendo flotar o grafito m\u00e1is lixeiro na auga.\nExisten tres tipos de grafito natural: amorfo, en escamas ou cristalino e en vetas ou terr\u00f3ns. O grafito amorfo \u00e9 de menor calidade e m\u00e1is abundante. Contrariamente \u00e1 ciencia, na industria \"amorfo\" ref\u00edrese a un tama\u00f1o de cristal moi pequeno e non \u00e1 ausencia total de estrutura cristalina. Amorfo \u00fasase para produtos de grafito de menor valor e \u00e9 o grafito de menor prezo. Grandes dep\u00f3sitos de grafito amorfo at\u00f3panse na China, Europa, M\u00e9xico e os Estados Unidos. O grafito en escamas \u00e9 menos com\u00fan e de maior calidade que o amorfo; pres\u00e9ntase en forma de placas separadas que cristalizaron en rocas metam\u00f3rficas. O prezo do grafito en escamas pode cuadriplicar o do amorfo. As escamas de boa calidade poden transformarse en grafito expandible para moitos usos, como retardante de chama. Os xacementos m\u00e1is importantes at\u00f3panse en Austria, Brasil, Canad\u00e1, China, Alema\u00f1a e Madagascar. O grafito en vetas ou en anacos \u00e9 o tipo de grafito natural m\u00e1is raro, valioso e de maior calidade. S\u00f3 se extrae comercialmente en Sri Lanka.\nSegundo o USGS, a produci\u00f3n mundial de grafito natural foi de 1,1\u00a0mill\u00f3ns de toneladas en 2010, o que contribu\u00edron a China con 800.000\u00a0t, a India con 130.000\u00a0t, o Brasil con 76.000\u00a0t, Corea do Norte con 30.000\u00a0t e o Canad\u00e1 con 25.000 t. Non se informou da extracci\u00f3n de grafito natural nos Estados Unidos, pero en 2009 produc\u00edronse 118.000 t de grafito sint\u00e9tico cun valor estimado de 998\u00a0mill\u00f3ns de d\u00f3lares.\nDiamante.\nA cadea de subministraci\u00f3n de diamantes est\u00e1 controlada por un n\u00famero limitado de empresas poderosas e tam\u00e9n est\u00e1 moi concentrada nun pequeno n\u00famero de lugares de todo o mundo (v\u00e9xase o mapa).\nS\u00f3 unha fracci\u00f3n moi pequena do mineral de diamante son diamantes reais. O mineral triturase, durante o cal hai que ter coidado para evitar que os diamantes m\u00e1is grandes se destruan neste proceso, posteriormente, as part\u00edculas clasif\u00edcanse por densidade. Na actualidade, os diamantes local\u00edzanse na fracci\u00f3n de densidade rica en diamantes con axuda da fluorescencia de raios X, tras o cal real\u00edzanse a man os \u00faltimos pasos de clasificaci\u00f3n. Antes de que se xeneralizase o uso de raios X, a separaci\u00f3n realiz\u00e1base con cintas de graxa; os diamantes te\u00f1en unha maior tendencia a adherirse \u00e1 graxa que os demais minerais da mena.\nHistoricamente sab\u00edase que os diamantes s\u00f3 se atopaban en dep\u00f3sitos aluviais do sur da India. A India liderou o mundo na produci\u00f3n de diamantes desde o momento do seu descubrimento, aproximadamente no s\u00e9culo IX a.C ata mediados do s\u00e9culo XVIII d. C., pero o potencial comercial destas fontes esgotarase a finais do s\u00e9culo XVIII e nese momento a India queda eclipsada polo Brasil onde se atoparon os primeiros diamantes non indios en 1725.\nA produci\u00f3n de diamantes en xacementos primarios (kimberlitas e lamproitas) non comezou ata a d\u00e9cada de 1870, tras o descubrimento dos campos de diamantes en Sur\u00e1frica. A produci\u00f3n aumentou co tempo e desde ent\u00f3n levase extra\u00eddo un total acumulado de m\u00e1is de 4.500 mill\u00f3ns de quilates. A maior\u00eda dos dep\u00f3sitos de diamantes comercialmente viables estaban en Rusia, Botswana, Australia e a Rep\u00fablica Democr\u00e1tica do Congo. En 2005, Rusia produciu case unha quinta parte da produci\u00f3n mundial de diamantes (principalmente no territorio da Rep\u00fablica de Sakha; por exemplo, Pipa Mir e Pipa Udachnaya), pero o mina Argyle en Australia converteuse na maior produtora, producindo 14 mill\u00f3ns de quilates en 2018. Esp\u00e9rase que os novos achados, nas minas canadense de Diavik e Ekati, se fagan a\u00ednda m\u00e1is valiosos debido \u00e1 produci\u00f3n de pedras preciosas de alta calidade. \nNos Estados Unidos, atop\u00e1ronse diamantes en Arcansas, Colorado e Montana. En 2004, o sorprendente descubrimento dun diamante microsc\u00f3pico nos Estados Unidos levou \u00e1 toma de mostras a granel, en xaneiro de 2008, de tubos de kimberlita nunha parte remota de Montana.\nAplicaci\u00f3ns.\nO carbono \u00e9 esencial para todos os sistemas vivos co\u00f1ecidos, e sen el non poder\u00eda existir a vida tal e como a co\u00f1ecemos. O principal uso econ\u00f3mico do carbono, \u00e1 parte dos alimentos e a madeira, \u00e9 en forma de hidrocarburos, sobre todo o combustible f\u00f3sil gas metano e o petr\u00f3leo. O petr\u00f3leo bruto \u00e9 destilado en refiner\u00edas pola industria petroqu\u00edmica para producir gasolina, queroseno e outros produtos . A celulosa \u00e9 un pol\u00edmero natural que cont\u00e9n carbono producido polas plantas en forma de madeira, algod\u00f3n, li\u00f1o e c\u00e1nabo. A celulosa \u00fasase principalmente para manter a estrutura das plantas. Os pol\u00edmeros de carbono de orixe animal de valor comercial incl\u00faen a la, caxemira e seda. Os pl\u00e1sticos est\u00e1n feitos de pol\u00edmeros de carbono sint\u00e9ticos, a mi\u00fado con \u00e1tomos de os\u00edxeno e nitr\u00f3xeno inclu\u00eddos a intervalos regulares na cadea principal do pol\u00edmero. As materias primas para moitas destas substancias sint\u00e9ticas proceden do petr\u00f3leo cru.\nOs usos do carbono e dos seus compostos son moi variados. Pode formar aliaxes co ferro, dos cales o m\u00e1is com\u00fan \u00e9 o aceiro \u00f3 carbono. O grafito comb\u00ednase con arxilas para formar a 'barra de grafito' usada nos lapis usados para escritura e debuxo. Tam\u00e9n se usa como lubricante e pigmento, como material de moldeo na fabricaci\u00f3n de vidro, en el\u00e9ctrodos para bater\u00edas e en galvanizado e electroformado, en vasoiri\u00f1as para motores el\u00e9ctricos e como moderador de neutr\u00f3ns en reactores nucleares.\nO carb\u00f3n vexetal util\u00edzase como material de debuxo en obras de arte, para asar a carne nas grellas, fundir ferro e en moitas outras aplicaci\u00f3ns. A madeira, o carb\u00f3n e o petr\u00f3leo util\u00edzanse como combustible para producir enerx\u00eda e calefacci\u00f3n. O diamante de calidade, a xema, util\u00edzase en xoier\u00eda, e o diamante industrial empr\u00e9gase en ferramentas de perforaci\u00f3n, corte e pulido para o mecanizado de metais e pedra. Os pl\u00e1sticos fabr\u00edcanse a partir de hidrocarburos f\u00f3siles, e a fibra de carbono, obtida por pir\u00f3lise de fibras sint\u00e9ticas de poli\u00e9ster, util\u00edzase para reforzar os pl\u00e1sticos e formar materiais compostos avanzados e lixeiros.\nA fibra de carbono faise por pir\u00f3lise de filamentos extru\u00eddos e estirados de poliacrilonitrilo (PAN) e outras substancias org\u00e1nicas. A estrutura cristalogr\u00e1fica e as propiedades mec\u00e1nicas da fibra dependen do tipo de material de partida, e do procesado posterior. As fibras de carbono feitas a partir de PAN te\u00f1en unha estrutura que se asemella a filamentos estreitos de grafito, pero o procesamento t\u00e9rmico pode reordenar a estrutura nunha folla laminada continua. O resultado son fibras cunha resistencia espec\u00edfica \u00e1 tracci\u00f3n m\u00e1is alta que o aceiro.\nO negro de carb\u00f3n util\u00edzase como pigmento negro na impresi\u00f3n con tinta, pinturas \u00f3 \u00f3leo e acuarelas de artistas, papel carb\u00f3n, acabados de autom\u00f3biles, tinta chinesa e nos t\u00f3ner das impresoras l\u00e1ser. O negro de carb\u00f3n tam\u00e9n se usa como recheo en produtos de goma como pneum\u00e1ticos e en compostos de pl\u00e1stico. O carb\u00f3n activado util\u00edzase como absorbente e adsorbente no material filtrante de aplicaci\u00f3ns tan diversas como as m\u00e1scaras de gas, purificaci\u00f3n de auga, e nas campas extractoras das coci\u00f1a, e en medicina para absorber toxinas, velenos ou gases do sistema dixestivo. O carbono \u00fasase na reduci\u00f3n qu\u00edmica a altas temperaturas. O coque \u00fasase na fundici\u00f3n durante a reduci\u00f3n do mineral de ferro. A cementaci\u00f3n do aceiro cons\u00e9guese quentando os compo\u00f1entes de aceiro acabados en po de carbono. Os carburos de silicio, volframio, boro e titanio, est\u00e1n entre os materiais m\u00e1is duros co\u00f1ecidos, e util\u00edzanse como abrasivos en ferramentas de corte e moenda. Os compostos de carbono constit\u00faen a maior\u00eda dos materiais utilizados na roupa, como os t\u00e9xtiles naturais e sint\u00e9ticos e o coiro, e case todas as superficies interiores do ambiente constru\u00eddo, excepto vidro, pedra e metal.\nDiamantes.\nA industria do diamante div\u00eddese en d\u00faas categor\u00edas: unha oc\u00fapase dos diamantes de calidade xema e a outra, dos diamantes de calidade industrial. A\u00ednda que existe un gran comercio de ambos os tipos de diamantes, os dous mercados funcionan de forma moi diferente.\nA diferenza dos metais preciosos como o ouro ou o platino, os diamantes xema non se comercializan como unha mercador\u00eda: a venda de diamantes ten unha marxe de beneficio considerable e non existe un mercado moi activo de revenda de diamantes.\nOs diamantes industriais val\u00f3ranse sobre todo pola s\u00faa dureza e condutividade t\u00e9rmica, sendo irrelevantes as calidades gemol\u00f3gicas de claridade e cor. Ao redor do 80% dos diamantes extra\u00eddos (o que equivale a uns 100 mill\u00f3ns de quilates ou 20\u00a0toneladas anuais) non son aptos para o seu uso como pedras preciosas e quedan relegados ao uso industrial (co\u00f1ecido como \"bort)\". Os diamantes sint\u00e9ticos, inventados nos anos 50, atoparon aplicaci\u00f3ns industriais case inmediatas; cada ano prod\u00facense 3.000 mill\u00f3ns de quilates (600 toneladas) de diamantes sint\u00e9ticos.\nO uso industrial dominante do diamante \u00e9 o corte, a perforaci\u00f3n, o esmerilado e o pulido. A maior\u00eda destas aplicaci\u00f3ns non requiren diamantes de gran tama\u00f1o; de feito, a maior\u00eda dos diamantes de calidade xema, salvo polo seu pequeno tama\u00f1o, poden utilizarse industrialmente. Os diamantes incr\u00fastanse nas puntas dos trades ou nas follas das serras, ou se moen en po para utilizalos en aplicaci\u00f3ns de esmerilado e pulido.\n As aplicaci\u00f3ns especializadas incl\u00faen o uso en laboratorios como contenci\u00f3n para experimentos de alta presi\u00f3n (v\u00e9xase c\u00e9lula de bigornia de diamante), rodamentos de alto rendemento e uso limitado en fiestras especializadas. Cos continuos avances na produci\u00f3n de diamantes sint\u00e9ticos, cada vez son m\u00e1is factibles novas aplicaci\u00f3ns. A posibilidade de utilizar o diamante como semicondutor apto para microchips e, debido \u00e1 s\u00faa excepcional condutividade t\u00e9rmica, como disipador de calor en electr\u00f3nica espertou un gran interese.\nCaracter\u00edsticas.\nO seu n\u00famero at\u00f3mico \u00e9 6, \u00e9 dicir, disp\u00f3n de 6 prot\u00f3ns no n\u00facleo, e, en estado neutro, 6 electr\u00f3ns na periferia. A s\u00faa masa at\u00f3mica \u00e9 de 12 um, pois o is\u00f3topo m\u00e1is abundante ten 6 neutr\u00f3ns e polo tanto o seu n\u00famero m\u00e1sico \"Z\" \u00e9 12). O seu s\u00edmbolo \u00e9 \"C\"\nComo ten catro electr\u00f3ns de valencia, pode tomar tanto catro electr\u00f3ns como cedelos. As\u00ed, pode xuntarse con outros \u00e1tomos de carbono formando as longas cadeas t\u00edpicas das mol\u00e9culas org\u00e1nicas.\nEstado.\nAt\u00f3pase na natureza en forma libre (diamante, grafito) e noutros compostos, tales como o carb\u00f3n, nos carbonatos met\u00e1licos, ademais de t\u00f3dolos compostos org\u00e1nicos, xa que \u00e9 un elemento imprescindible para a vida. Por exemplo, as plantas abs\u00f3rbeno durante o proceso da fotos\u00edntese para transformalo en hidratos de carbono.\nCompostos inorg\u00e1nicos.\nO m\u00e1is importante \u00f3xido de carbono \u00e9 o di\u00f3xido de carbono (CO2), un compo\u00f1ente minoritario da atmosfera terrestre (da orde do 0,04% en peso) producido e usado polos seres vivos (ver ciclo do carbono). Na auga forma trazas de \u00e1cido carb\u00f3nico (H2CO3) pero, do mesmo xeito que outros compostos similares, \u00e9 inestable, a\u00ednda que a trav\u00e9s del poden producirse i\u00f3ns carbonato estables por resonancia. Alg\u00fans minerais importantes, como a calcita, son carbonatos.\nOs outros \u00f3xidos son o mon\u00f3xido de carbono (CO) e o m\u00e1is raro sub\u00f3xido de carbono (C3O2). O mon\u00f3xido f\u00f3rmase durante a combusti\u00f3n incompleta de materias org\u00e1nicas e \u00e9 incoloro e inodoro. Dado que a mol\u00e9cula de CO cont\u00e9n un enlace triplo, \u00e9 moi polar, polo que manifesta unha acusada tendencia a unirse \u00e1 hemoglobina, formando un novo composto moi perigoso denominado Carboxihemoglobina e imped\u00edndollo ao os\u00edxeno, polo que se di que \u00e9 un asfixiante de substituci\u00f3n. O ion cianuro (CN\u2212), ten unha estrutura similar e comp\u00f3rtase como os i\u00f3ns haluro.\nCon metais, o carbono forma tanto carburos como acetiluros, ambos moi acedos. A pesar de ter unha electronegatividade alta, o carbono pode formar carburos covalentes como \u00e9 o caso de carburo de silicio (SiC), con propiedades semellantes \u00e1s do diamante.\nPrecauci\u00f3ns.\nO carbono puro ten unha toxicidade extremadamente baixa para o ser humano e pode manipularse con seguridade en forma de grafito ou carb\u00f3n vexetal. \u00c9 resistente \u00e1 disoluci\u00f3n ou ao ataque qu\u00edmico, mesmo no contido acedo do tracto dixestivo. Por conseguinte, unha vez que penetra nos tecidos do organismo, \u00e9 probable que permaneza al\u00ed indefinidamente. O negro de carb\u00f3n foi probablemente un dos primeiros pigmentos que se utilizaron para tatuar, e descubriuse que \u00d6tzi o home de xeo ti\u00f1a tatuaxes de carb\u00f3n que sobreviviron durante a s\u00faa vida e durante 5200\u00a0anos despois da s\u00faa morte. A inhalaci\u00f3n de po de carb\u00f3n ou feluxe (negro de carb\u00f3n) en grandes cantidades pode ser perigosa, xa que irrita os tecidos pulmonares e provoca a enfermidade pulmonar conxestiva, neumoconiose do traballador do carb\u00f3n. O po de diamante utilizado como abrasivo pode ser nocivo se se inxere ou inhala. Os gases de escape dos motores di\u00e9sel producen micropart\u00edculas de carbono que poden acumularse nos pulm\u00f3ns. Nestes exemplos, o dano pode deberse a contaminantes (por exemplo, produtos qu\u00edmicos org\u00e1nicos, metais pesados) e non ao propio carbono.\nEn xeral, o carbono \u00e9 pouco t\u00f3xico para a vida na Terra, pero as nanopart\u00edculas de carbono son mortais para as \"moscas da froita\" adultas.\nO carb\u00f3n pode arder vigorosa e brillantemente en presenza de aire a altas temperaturas. As grandes acumulaci\u00f3ns de carb\u00f3n, que permaneceron inertes durante centos de mill\u00f3ns de anos en ausencia de os\u00edxeno, poden arder espontaneamente cando se expo\u00f1en ao aire nos vertedoiros de residuos das minas de carb\u00f3n, nas adegas de carga dos barcos, nas carboeiras,\n e nas tullas de almacenamento.\nAlg\u00fans compostos de carbono te\u00f1en un amplo rango de toxicidade. O mon\u00f3xido de carbono, presente nos gases de escape dos motores de combusti\u00f3n e o cianuro (CN) son extremadamente t\u00f3xicos para os mam\u00edferos. Os gases org\u00e1nicos eteno, etino e metano son explosivos e inflamables en presenza de aire. Polo contrario, moitos outros compostos non son t\u00f3xicos sen\u00f3n esenciais para a vida."}
{"id": "10895", "revid": "75439", "url": "https://gl.wikipedia.org/wiki?curid=10895", "title": "Pietro Aretino", "text": "Pietro Aretino, nado en Arezzo o 20 de abril de 1492 e finado en Venecia o 21 de outubro de 1556, foi un escritor italiano.\nTraxectoria.\nEstudou en Perugia e Roma, protexido por Agostino Chigi, rico banqueiro e patr\u00f3n de Rafael, grazas ao que entrou en contacto co mundo literario da \u00e9poca. Aretino, na s\u00faa obra, describe con crueza e sarcasmo aos gobernantes e \u00e1 curia papal, polo que sufriu desterros e castigos infamantes.\nProtexido por Le\u00f3n X, Federico II Gonzaga de Mantua e Clemente VII, despois dunha tentativa de asasinato en 1525 marchou ao norte de Italia, asent\u00e1ndose en Venecia. Foi amigo de Tiziano, quen pintou o seu retrato cando menos tres veces\nAretino \u00e9 lembrado sobre todo polas s\u00faas cartas, que circularon amplamente en manuscritos ata que el as publicou."}
{"id": "10898", "revid": "85894", "url": "https://gl.wikipedia.org/wiki?curid=10898", "title": "M\u00e1moa", "text": "As m\u00e1moas ou medo\u00f1as son t\u00famulos funerarios caracter\u00edsticos do Neol\u00edtico do noroeste da Pen\u00ednsula Ib\u00e9rica.\nCaracter\u00edsticas.\nSon amoreamentos artificiais de terra e/ou pedras, habitualmente de forma circular (xa que \u00e1s veces presentan unha estrutura lixeiramente el\u00edptica), que se presentan de forma brusca sobre o terreo que sinalan e conte\u00f1en un ou varios enterramentos. \nNormalmente no seu interior agachan unha estrutura p\u00e9trea co\u00f1ecida como dolmen ou anta, formando o conxunto un t\u00famulo funerario caracter\u00edstico da cultura megal\u00edtica. \u00c9 habitual que presenten unha depresi\u00f3n na parte superior co\u00f1ecida como cono de violaci\u00f3n, resto dalgunha escavaci\u00f3n ilegal na busca de materiais preciosos ou m\u00e1is comunmente para aproveitar as pedras. At\u00f3panse m\u00e1moas en moitos lugares onde houbo cultura megal\u00edtica.\nA m\u00e1moa m\u00e1is antiga datada en Galicia \u00e9 A Chousa Nova I, en Silleda. Est\u00e1 datada hai 6350 anos, mil m\u00e1is antiga que o dolmen de Dombate.\nAs m\u00e1moas forman grupos en campos chamados \u00e1s veces \"oleiros\" ou \"campo das olas\", polos restos de cer\u00e1mica que conte\u00f1en. Sinalouse restos de escritura hemisf\u00e9rica e talvez altares dru\u00eddricos sospeitados por Obermayer.\nArredor das m\u00e1moas hai lendas, como a que di que se aparece unha gali\u00f1a con pitos debaixo dun dolmen na noite de san Xo\u00e1n, conv\u00e9rtense en ouro, ou que nelas hai escondidas pota que poden ter ouro ou veleno.\nDenominaci\u00f3ns.\nA denominaci\u00f3n m\u00e1is estendida para co\u00f1ecer este tipo de monumentos \u00e9 a de \"m\u00e1moa\" e procede do diminutivo latino \"mammula\" '\u00f3rgano glandular das femias dos mam\u00edferos'. Esta denominaci\u00f3n apl\u00edcase metaforicamente a este tipo de monumentos pola similitude dos mesmos cun peito feminino. Tam\u00e9n se usan diminutivos como \"mamo\u00ed\u00f1a\" ou \"mamoela\".\nOutras denominaci\u00f3ns te\u00f1en que ver coa voz latina \"meta\" (galego \"meda\"), obxecto de forma c\u00f3nica ou marco de delimitaci\u00f3n. Esta palabra unida a distintos sufixos deu \u00e1 s\u00faa vez distintas verbas usadas para referirse a este tipo de t\u00famulos:\nMETA + ONEA &gt; medo\u00f1a\nMETA + ORRA &gt; medorra\nMETA + ELA&gt; medela"}
{"id": "10899", "revid": "98629", "url": "https://gl.wikipedia.org/wiki?curid=10899", "title": "Dolmen", "text": "Un dolmen, pala ou anta \u00e9 un monumento megal\u00edtico tumulario colectivo, datado desde o fin do V milenio a.C. ata o fin do III milenio a.C. en Europa, e ata o I milenio no Extremo Oriente. Est\u00e1 constitu\u00eddo por unha c\u00e1mara formada por unha gran laxe pousada horizontalmente sobre pedras verticais que a sustentan (ort\u00f3statos).\nClasificaci\u00f3n.\nDentro dos monumentos megal\u00edticos \u00e9 pertinente facer a distinci\u00f3n entre m\u00e1moas e dolmens:\nEstes monumentos foron frecuentemente espoliados e desprovistos da protecci\u00f3n orixinal, xa que segundo as crenzas populares, os enterramentos neol\u00edticos agachaban importantes riquezas no seu interior. Sirva como exemplo destas afirmaci\u00f3ns a licenza que no s\u00e9culo XVII lle concedeu a Coroa espa\u00f1ola ao Licenciado V\u00e1zquez de Orxas para escavar os monumentos megal\u00edticos na busca de tesouros.\nEtimolox\u00eda.\nParece ser que Th\u00e9ophile Malo Corret de la Tour d'Auvergne foi quen \"inventou\" o termo \u00abdolmen\u00bb, sendo despois retomado por Pierre Jean-Baptiste Legrand d'Aussy (1737-1800), quen prop\u00f3n unha visi\u00f3n diferente da funci\u00f3n do dolmen, interpret\u00e1ndoo xa non como unha mesa de sacrificio sen\u00f3n m\u00e1is ben como sepultura.\nO termo semellar\u00eda estar acu\u00f1ado a partir das palabras bretoas \"t(d)aol\" 'mesa' e \"men\" 'pedra'. Non obstante, este nome non est\u00e1 rexistrado como bret\u00f3n, sendo \u00abLiah vaen\u00bb o nome bret\u00f3n real para designar un dolmen. Por outra banda, certos dicionarios etimol\u00f3xicos asocian o termo co c\u00f3rnico \u00abtolmen\u00bb, que nomear\u00eda na s\u00faa orixe un c\u00edrculo de pedras.\nPalabras galegas tradicionalmente usadas co mesmo significado.\nDentro das palabras patrimoniais galegas utilizadas para referirnos a estas estruturas atop\u00e1monos principalmente con anta, procedente segundo Joan Coromines do lat\u00edn \"antae, antarum\", para denominar as columnas da parte frontal dun edificio, colocadas a ambos os lados dunha porta. Tam\u00e9n esta palabra latina pertencer\u00eda probablemente a unha antiqu\u00edsima familia indoeuropea, da que quedaron restos l\u00e9xicos en numerosas linguas, con valores como \u2018fin\u2019, \u2018l\u00edmite\u2019 ou \u2018fronteira\u2019. Segundo Lu\u00eds Monteagudo, esta denominaci\u00f3n utilizouse nun primeiro momento para referirse aos dolmens e logo para referirse a unha lousa de pedra en xeral. Da verba \"anta\" proceden alg\u00fans diminutivos como \"antela\" ou \"anti\u00f1a\".\nOutra palabra usada para referirse a este tipo de monumentos \u00e9 arca que, segundo Monteagudo, poder\u00eda proceder de \"arceo\" (prohibir o paso) e que en primeiro lugar significou marco, l\u00edmite. Tam\u00e9n, segundo Monteagudo, poder\u00eda vir directamente do lat\u00edn \"arca\" no significado de 'caixa', 'furna' ou 'cofre'.\nAlg\u00fans derivados de arca son \"arcal\", \"arqueta\" ou \"arqui\u00f1a\".\nOutras denominaci\u00f3ns utilizadas para referirse a estas estruturas son \"casa\", \"caseta\", \"forno\", \"forni\u00f1o\" ou\" altar.\"\nO dolmen no folclore.\nNas crenzas populares bretoas, os dolmens \u00e1brense durante a noite de Nadal para mostrar os tesouros dos que son gardi\u00e1ns."}
{"id": "10900", "revid": "98629", "url": "https://gl.wikipedia.org/wiki?curid=10900", "title": "Mouros (hom\u00f3nimos)", "text": "O termo mouros pode referirse a:\nAmais, como top\u00f3nimo, Mouros pode referirse a:"}
{"id": "10905", "revid": "23204", "url": "https://gl.wikipedia.org/wiki?curid=10905", "title": "Fidel Castro", "text": "Fidel Alejandro Castro Ruz , nado en Bir\u00e1n o 13 de agosto de 1926 e finado na Habana o 25 de novembro de 2016, foi un avogado e revolucionario comunista cubano, con orixe galega, que gobernou Cuba como primeiro ministro de 1959 a 1976 e logo como presidente de 1976 a 2008.\nNacionalista e marxista-leninista, exerceu como Primeiro Secretario do Partido Comunista de Cuba dende 1965 a 2011. Baixo o seu mandato, o pa\u00eds transformouse nun pa\u00eds socialista, con gran parte da industria e da econom\u00eda nacionalizadas.\nFillo dun emigrante galego acomodado, Castro adoptou as ideas antiimperialistas mentres estudaba Dereito na Universidade da Habana. Despois de participar en rebeli\u00f3ns contra a ditadura de Rafael Trujillo na Rep\u00fablica Dominicana e o goberno dereitista colombiano, planeou o derrocamento do ditador cubano Fulgencio Batista lanzando un ataque contra o cuartel Moncada en 1953. O intento fracasou e tras pasar un ano no c\u00e1rcere, viaxou a M\u00e9xico onde formou un grupo revolucionario, o Movemento do 26 de xullo, xunto co seu irm\u00e1n Ra\u00fal Castro e o Che Guevara. De volta en Cuba, Fidel liderou o Movemento nunha guerra de guerrillas contra as forzas de Batista en Sierra Maestra. Despois do derrocamento de Batista, asumiu o poder pol\u00edtico e militar como primeiro ministro de Cuba. Os Estados Unidos opux\u00e9ronse ao goberno de Castro e tentaron derrocalo mediante centos de intentos de asasinato, bloqueo econ\u00f3mico e contrarrevoluci\u00f3n, inclu\u00eddo o intento de invasi\u00f3n da illa en Ba\u00eda de Cochinos. Para contrarrestar estas ameazas, ali\u00f1ouse coa Uni\u00f3n Sovi\u00e9tica, permit\u00edndolle a esta instalar armas nucleares en Cuba en 1962, provocando a Crise dos m\u00edsiles, punto \u00e1lxido da guerra fr\u00eda.\nAdoptando un modelo de desenvolvemento marxista-leninista, Fidel converteu Cuba nun Estado socialista de partido \u00fanico baixo o liderado do Partido Comunista, o \u00fanico no hemisferio occidental. Introduc\u00edronse pol\u00edticas de econom\u00eda planificada e expand\u00edronse a sanidade e a educaci\u00f3n. No plano internacional, Castro apoiou a diversos grupos revolucionarios antiimperialistas, deu apoio aos gobernos de esquerdas de Chile, Nicaragua e Granada e enviou tropas aos seus aliados nas guerras de Yom Kippur, Ogad\u00e9n e a guerra civil angolana. Estas acci\u00f3ns, xunto ao liderado de Castro no Movemento de Pa\u00edses Non Ali\u00f1ados, aumentaron a notoriedade internacional da illa.\nTras a disoluci\u00f3n da URSS en 1991, o goberno cubano afrontou unha recesi\u00f3n econ\u00f3mica no chamado \"Per\u00edodo Especial\" e abrazou ideas antiglobalizaci\u00f3n e a favor do medio ambiente. Na d\u00e9cada de 2000, Castro forxou unha alianza coa chamada \"marea rosa\" latinoamericana (principalmente coa Venezuela de Hugo Ch\u00e1vez) e asinou o ingreso de Cuba na Alianza Bolivariana para as Am\u00e9ricas. En 2006, Fidel transferiu os seus poderes ao vicepresidente Ra\u00fal Castro, que logo foi elixido presidente do Consello de Estado pola Asemblea Nacional en 2008.\nO mandato de Fidel Castro foi o m\u00e1is longo dun xefe de Estado non mon\u00e1rquico dos s\u00e9culos XX e XXI e polarizou a opini\u00f3n mundial. Os seus partidarios veno como un palad\u00edn do socialismo e a causa antiimperialista, cuxo goberno revolucionario levou unha avanzada xustiza social e econ\u00f3mica ao pa\u00eds, mentres asegurou a independencia de Cuba do imperialismo estadounidense. Pola outra banda, os seus cr\u00edticos def\u00edneno como un ditador que perpetrou abusos dos dereitos humanos, o \u00e9xodo de milleiros de cubanos e o empobrecemento da econom\u00eda cubana. Fidel Castro foi condecorado cunha gran cantidade de reco\u00f1ecementos internacionais e influ\u00edu de xeito significativo en persoas e grupos de todo o mundo.\nTraxectoria.\nCuba antes do nacemento de Fidel Castro.\nO 20 de maio de 1902, declarouse a Cuba como unha rep\u00fablica independente. Era a \u00faltima das colonias espa\u00f1olas sobre o continente americano que chegaba a emanciparse. As\u00ed e todo hab\u00eda unha parte de farsa e ficci\u00f3n; tal e como Leonard Wood, \u00faltimo gobernador xeral de Cuba, escrib\u00eda ao Presidente Theodore Roosevelt:\nUn ano m\u00e1is tarde, o senador Chauncey Depew declaraba:\nNon se tomou nunca esta iniciativa; ao contrario, incesantes alborotos pol\u00edticos internos conduciron a un segundo emprego da forza militar americana, de 1906 a 1909; logo a un desembarque da infanter\u00eda de Mari\u00f1a americana (\"os marines\") para a protecci\u00f3n dos intereses e cidad\u00e1ns americanos na provincia de Oriente, en 1910, e un novo desembarque da mesma clase en 1917, destinado a convencer a Cuba de entrar na primeira guerra mundial, dada a posici\u00f3n estrat\u00e9xica da illa no cruzamento de numerosas rutas mar\u00edtimas.\nPara protexer os intereses americanos contra a axitaci\u00f3n social e a sabotaxe na provincia de Oriente, os \"marines\" permaneceron en Cuba ata 1923. Fidel Castro nacer\u00eda tan s\u00f3 tres anos m\u00e1is tarde.\nInfancia e mocidade.\nOs pais de Fidel Castro foron o emigrante galego \u00c1ngel Castro Argiz, natural de L\u00e1ncara, e a cubana de orixe canaria Lina Ruz Gonz\u00e1lez, nada en Pinar del R\u00edo. \u00c1ngel Castro nacera nunha familia campesi\u00f1a e participara na guerra de Cuba substitu\u00edndo a un mozo da Coru\u00f1a de m\u00e1is recursos econ\u00f3micos. Ao rematar a guerra volveu a Galicia, mais en 1905 retornou a Cuba, onde acabou por ser o rico propietario dun latifundio, Manacas, dedicado \u00e1 cana de azucre. Casou con Mar\u00eda Luisa Argota Reyes, coa que tivo varios fillos, e anos m\u00e1is tarde divorciouse e casou coa s\u00faa empregada Lina Ruz, coa que tivo 7 fillos. Os tres primeiros fillos con Lina (\u00c1ngela, Ram\u00f3n e Fidel) naceron antes de divorciarse da primeira esposa.\nDe calquera maneira, \u00c1ngel e Lina casaron pola igrexa, pero ben despois do nacemento de Fidel, durante unha cerimonia ama\u00f1ada polo cura, tam\u00e9n galego, Enrique P\u00e9rez Serantes, amigo da familia Castro. \nAos catro anos comezou a ir \u00e1 escola p\u00fablica de Bir\u00e1n ata os seis anos, cando foi enviado xunto s\u00faa irm\u00e1 \u00c1ngela a estudar ao colexio lasaliano de Santiago de Cuba, ao coidado da que fora a s\u00faa mestra en Bir\u00e1n. A pesar da situaci\u00f3n econ\u00f3mica da s\u00faa familia en 1932, Castro sufriu a fame, xa que a institutriz que o coidou empregaba a s\u00faa asignaci\u00f3n econ\u00f3mica para manter a toda a s\u00faa familia, nun per\u00edodo de especial dureza econ\u00f3mica no pa\u00eds.\nAos 8 anos, o 19 de xaneiro de 1935 foi bautizado Fidel co nome de Fidel Hip\u00f3lito na parroquia da Santa Igrexa, catedral da vila e arcebispado de Santiago de Cuba. Foron os padri\u00f1os da cerimonia, Louis Hippolyte Hibbert, c\u00f3nsul de Hait\u00ed, e Emerenciana Feliu, a s\u00faa esposa. O pai, \u00c1ngel Castro, non aparece na partida de nacemento. Nesta data o neno Fidel s\u00f3 ti\u00f1a un apelido, \"Ruz\". Logo m\u00e1is tarde ser\u00eda oficialmente reco\u00f1ecido polo pai o 11 de decembro de 1943 cos apelidos \"Castro Ruz\" \u00e1 idade de 17 anos.\nEn setembro de 1939 ingresou como interno do colexio xesu\u00edta de Dolores en Santiago de Cuba, onde Fidel asistiu ata 1941. En 1942 ingresou ao colexio de Bel\u00e9n da Habana onde foi seleccionado mellor deportista do curso 1943-1944. Finalizou o bacharelato en 1945, xunto ao seu futuro cu\u00f1ado Rafael D\u00edaz-Balart, amigo seu naquel momento e inimigo m\u00e1is tarde.\nUniversidade.\nIngresou na Universidade da Habana o 4 de setembro de 1945. Nos primeiros anos, a s\u00faa vida acad\u00e9mica caracterizouse pola s\u00faa ausencia case total das aulas. A partir do terceiro ano, Castro dedicouse con especial intensidade ao seu traballo acad\u00e9mico, matricul\u00e1ndose por libre ata en tres carreiras (Dereito, Dereito diplom\u00e1tico e Ciencias Sociais) coa intenci\u00f3n de obter unha bolsa para estudar en Europa ou Estados Unidos.\nFoi no per\u00edodo universitario cando tivo acceso a algunhas obras literarias que, segundo el, lle permitiron alcanzar unha certa madurez pol\u00edtica. Os seus primeiros pasos na pol\u00edtica foron no \u00e1mbito estritamente universitario. Foi elixido delegado e recibiu ameazas de morte ante un candidato da Federaci\u00f3n Estudantil Universitaria (FEU) apoiado polo goberno de Ram\u00f3n Grau San Mart\u00edn.\nEn 1947, con vinte e un anos, como presidente do Comit\u00e9 Dominicano pro Democracia, promoveu acci\u00f3ns para esixir a destituci\u00f3n do ditador dominicano Rafael Trujillo e formou parte da invasi\u00f3n de Cayo Confites, co obxectivo de derrocalo. Cando foron interceptados na ba\u00eda de Nipe ao intentar chegar a terra dominicana, lanzouse \u00e1 auga e nadou ata Cayo Saet\u00eda. De volta \u00e1 Habana, Castro tivo un papel principal nas protestas dos estudantes contra o asasinato dun alumno de instituto por gardas do goberno. As protestas, acompa\u00f1adas dunha represi\u00f3n contra os considerados comunistas, provocaron enfrontamentos violentos entre activistas e polic\u00edas en febreiro de 1948, nos que Castro recibiu unha dura malleira. Neste punto, os seus discursos p\u00fablicos tomaron unha inclinaci\u00f3n claramente de esquerda ao condenar a desigualdade social e econ\u00f3mica en Cuba. En contraste, as s\u00faas antigas cr\u00edticas p\u00fablicas centr\u00e1banse na condena \u00e1 corrupci\u00f3n e ao imperialismo dos Estados Unidos. Tras visitar os barrios m\u00e1is pobres da Habana, participou tam\u00e9n en campa\u00f1as estudant\u00eds antirracistas.\nEn 1948, co patrocinio de Juan Domingo Per\u00f3n, foi enviado a Colombia como delegado da Federaci\u00f3n de Estudantes Universitarios \u00e1 IX Conferencia Interamericana. Estaba citado para atoparse co candidato a presidente Jorge Eli\u00e9cer Gait\u00e1n a mesma tarde en que este foi asasinado, no preludio do \"Bogotazo\". Ao seu regreso a Cuba, contraeu matrimonio o 12 de outubro de 1948 con Mirta D\u00edaz-Balart, unha estudante de filosof\u00eda dunha acomodada familia de Banes, a uns 50 quil\u00f3metros de Bir\u00e1n. En setembro de 1949, Mirta deu a luz ao seu primeiro fillo, Fidelito. En 1950 obtivo a s\u00faa graduaci\u00f3n en Dereito.\nCarreira como avogado e inicios na pol\u00edtica.\nCastro co-fundou un bufete de avogados que atend\u00eda principalmente a cubanos pobres, o cal se demostrou como un fracaso financeiro. Coidaba pouco o aspecto econ\u00f3mico e material e non era capaz de pagar as s\u00faas facturas. Os seus mobles foron embargados e cort\u00e1ronlle a electricidade. Participou nunha protesta dun instituto en Cienfuegos en novembro de 1950 pola prohibici\u00f3n por parte do ministerio de educaci\u00f3n das asociaci\u00f3ns de estudantes, enfront\u00e1ndose coa polic\u00eda. Foi arrestado e acusado de conduta violenta, pero o maxistrado rexeitou os cargos.\nEn 1951, suicidouse Eduardo Chib\u00e1s, l\u00edder do Partido Ortodoxo, co que Fidel simpatizaba dende os seus anos universitarios. En xu\u00f1o de 1952 presentouse por este partido como independente, para unha circunscrici\u00f3n da Habana, como candidato \u00e1 C\u00e1mara de Representantes do Congreso cubano, pero o golpe de estado do xeneral Fulgencio Batista derrocou o goberno de Carlos Pr\u00edo Socarr\u00e1s e anulou as elecci\u00f3ns. O golpe, reco\u00f1ecido polo goberno dos Estados Unidos, provocou a inquietude de Castro, que empregou os seus contactos coa Mocidade do Partido Ortodoxo para reunir a un grupo de mozos que protagonizar\u00edan no futuro o asalto ao cuartel Moncada.\nEnfrontamento con Batista.\nEn marzo de 1952, Fidel Castro xa denunciara a Batista ante un Tribunal de Urxencia por violar a Constituci\u00f3n. Expo\u00f1\u00eda que os delitos cometidos eran competencia daquel tribunal e sobre a posible actuaci\u00f3n deste argumentou:\nOs tribunais rexeitaron a demanda, polo que Castro entendeu que a loita armada estaba lexitimada como o \u00fanico xeito posible de derrocar a ditadura.\nAsaltos aos cuarteis Moncada e Carlos Manuel de C\u00e9spedes.\nCo convencemento de que a \u00fanica sa\u00edda era a loita revolucionaria, Fidel formou un grupo chamado \"\"El Movimiento\" (O Movemento) que operaba a trav\u00e9s de c\u00e9lulas clandestinas, publicando o diario clandestino \"El Acusador\"\" (O Acusador), mentres armaba e adestraba a recrutas anti-Batista. Nun ano o grupo xa sumaba uns 1.200 membros, a maior\u00eda deles dos barrios m\u00e1is pobres da Habana. A pesar da s\u00faa simpat\u00eda polo socialismo evitou unha alianza co comunista Partido Socialista Popular, temendo que isto puidera afastar aos moderados, pero mantivo contacto con membros do partido como o seu irm\u00e1n Ra\u00fal.\nFidel elaborou un plan de ataque armado contra os cuarteis Moncada, en Santiago de Cuba, e Carlos Manuel de C\u00e9spedes, de Bayamo (como avanzada para combater o contraataque), ambos na provincia de Oriente para o 26 de xullo de 1953.\nO intento de tomar o cuartel de Moncada deb\u00edase a que, debido \u00e1s s\u00faas caracter\u00edsticas (un importante valor estrat\u00e9xico pola s\u00faa posici\u00f3n, agrupaba polo menos 3000 armas, ademais de estar nunha zona activamente oposta ao golpe dado por Batista), poder\u00eda levar a un levantamento popular armado, chamar ao pobo \u00e1 folga xeral dende a radio e aproveitar as caracter\u00edsticas do terreo (rodeado de monta\u00f1as e preto do mar) que poder\u00edan permitir o desenvolvemento da loita armada.\nA t\u00e1ctica ideada consist\u00eda en chegar armados e disfrazados de sarxentos, coa \u00fanica diferenza do calzado para poder reco\u00f1ecerse. Unha vez dentro, tratar\u00edase de utilizar o valor simb\u00f3lico da \"Rebeli\u00f3n dos Sarxentos\" (movemento militar que derrocou ao presidente Gerardo Machado en 1933) para contactar coas outras guarnici\u00f3ns e animalas \u00e1 sublevaci\u00f3n. Se a rebeli\u00f3n non recib\u00eda apoio, a idea era escapar aos montes e armar ao pobo para continuar coa loita. Antes de marchar, Castro pronunciou o seguinte discurso:\nO ataque ser\u00eda realizado por 165 revolucionarios en tres grupos: un dirixido por Abel Santamar\u00eda, que deb\u00eda tomar o Hospital Civil, outro baixo o mando do irm\u00e1n de Fidel, Ra\u00fal Castro, que deb\u00eda facerse co Palacio de Xustiza e o grupo principal dirixido por Fidel que deb\u00eda tomar a xefatura do cuartel. O intento fracasou, entre outros factores, porque se perdeu o factor sorpresa por culpa dunha posta que o rexemento do cuartel engadiu por mor da celebraci\u00f3n do entroido na cidade. A pesar de que alg\u00fans dos atacantes lograron fuxir coa axuda de civ\u00eds, varias ducias deles foron capturados e asasinados (nese momento ou nos d\u00edas seguintes) e varios tam\u00e9n torturados, como o propio Abel Santamar\u00eda. Fidel Castro logrou escapar con alg\u00fans homes \u00e1 Sierra Maestra. Despois de varios d\u00edas cami\u00f1ando, decidiron entrar nunha pequena casa nas monta\u00f1as, onde foron sorprendidos mentres durm\u00edan. Castro salvou a vida grazas ao sarxento que o detivo, que ao entregalo pediu que non fose torturado.\nSegundo o grupo de Castro, s\u00f3 seis guerrilleiros morreron na batalla e acusaron ao ex\u00e9rcito de Batista de torturar e executar posteriormente a m\u00e1is de oitenta atacantes. Fidel Castro foi feito prisioneiro, xulgado (xunto a outras 121 persoas) e condenado a quince anos de prisi\u00f3n. No xu\u00edzo, Fidel Castro prescindiu de avogado e defendeuse a si mesmo, pronunciando ao final un discurso, no que defend\u00eda as s\u00faas acci\u00f3ns e explicaba as s\u00faas opini\u00f3ns pol\u00edticas, que m\u00e1is tarde reconstru\u00edu e que foi titulado \"A historia absolverame\".\nDespois de vinte e dous meses na prisi\u00f3n Modelo, na Illa de Pinos, foi liberado durante a amnist\u00eda xeral de maio de 1955. Meses despois exiliouse aos Estados Unidos e finalmente a M\u00e9xico.\nPrisi\u00f3n e Movemento 26 de xullo.\nEncarcerado con 25 compa\u00f1eiros, Fidel renomeou o seu grupo como \"Movemento do 26 de xullo\" (M-26-7) conmemorando a data do ataque ao Moncada, e formou unha escola para os presos. Leu amplamente, desfrutando das obras de Marx, Lenin e Mart\u00ed, pero tam\u00e9n leu libros de Freud, Kant, Shakespeare, Munthe, Maugham e Dostoievski, analiz\u00e1ndoos dentro dun marco marxista. Inicialmente permit\u00eduselle unha relativa liberdade dentro da prisi\u00f3n, pero foi encerrado en confinamento solitario despois de que os internos cantasen canci\u00f3ns \"antibatistianas\" nunha visita do presidente en febreiro de 1954. Mentres tanto, a muller de Castro, Mirta, f\u00edxose cun emprego no Ministerio do Interior, algo que Fidel descubriu a trav\u00e9s dun anuncio radiof\u00f3nico. Avergo\u00f1ado, Fidel dixo que prefer\u00eda morrer \"mil veces\" que \"sufrir impotentemente tal insulto\". Tanto Fidel como Mirta iniciaron os procedementos do divorcio, con Mirta custodiando ao seu fillo Fidelito. Isto enfadou a Fidel, que non quer\u00eda que o seu fillo medrase nun ambiente burgu\u00e9s.\nEn 1954, o goberno de Batista celebrou elecci\u00f3ns presidenciais, pero sen ning\u00fan pol\u00edtico como oposici\u00f3n, as elecci\u00f3ns foron consideradas fraudulentas. Permitiu que se manifestase algunha oposici\u00f3n pol\u00edtica e os partidarios de Castro pediron unha amnist\u00eda para os autores do incidente do Moncada. Alg\u00fans pol\u00edticos suxeriron que unha amnist\u00eda ser\u00eda boa publicidade e o Congreso e Batista aceptaron. Contando co apoio dos Estados Unidos e das grandes corporaci\u00f3ns, Batista creu que Castro non era unha ameaza e o 15 de maio de 1955, os prisioneiros foron liberados. Ao regresar \u00e1 Habana, Fidel deu entrevistas radiof\u00f3nicas e conferencias de prensa, que foron monitorizadas de preto polo goberno, reducindo as s\u00faas actividades. Agora divorciado, mantivo relaci\u00f3ns con d\u00faas seguidoras, Naty Revuelta e Mar\u00eda Laborde, que deron a luz a un fillo cada unha.\nEn 1955, os atentados e manifestaci\u00f3ns violentas levaron a unha ofensiva contra a disidencia, polo que Fidel e Ra\u00fal fuxiron do pa\u00eds para evadir o arresto. Fidel enviou unha carta \u00e1 prensa, afirmando que estaba \"abandonando Cuba porque se me pecharon todas as portas da loita pac\u00edfica... Como seguidor de Mart\u00ed, creo que \u00e9 hora de tomar os nosos dereitos e non de pedilos, de loitar en vez de suplicar por eles\". Os Castro e varios camaradas viaxaron a M\u00e9xico, onde Ra\u00fal se amizou cun m\u00e9dico arxentino marxista-leninista chamado Ernesto Guevara, que traballaba como xornalista e fot\u00f3grafo da \"Agencia Latina de Noticias\". Gustoulle a Fidel, quen m\u00e1is tarde o describiu como \"un revolucionario m\u00e1is avanzado ca min\". Castro tam\u00e9n se asociou co espa\u00f1ol Alberto Bayo, que aceptou instru\u00edr aos rebeldes na guerra de guerrillas. Con falta de financiamento, Fidel percorreu Estados Unidos en busca de partidarios, e foi vixiado polos axentes de Batista, que presuntamente organizaron un intento fracasado de asasinato. Castro manti\u00f1a o contacto co M-26-7 en Cuba, onde ga\u00f1ara unha gran base de apoio no Oriente. Xurdiron tam\u00e9n outros grupos militantes antibatistianos, principalmente no movemento estudantil, sendo o m\u00e1is destacable o Directorio Revolucionario Estudantil (DRE), fundado por Jos\u00e9 Antonio Echeverr\u00eda. Echeverr\u00eda reuniuse con Fidel na Cidade de M\u00e9xico, onde asinaron a chamada Carta de M\u00e9xico, na que acordaban a colaboraci\u00f3n das d\u00faas agrupaci\u00f3ns para loitar pola revoluci\u00f3n.\nA loita revolucionaria.\nTras financiarse con di\u00f1eiro de particulares, en especial co que lle proporcionou Aureliano S\u00e1nchez Arango, exministro de Pr\u00edo, Fidel partiu cara a Cuba o 25 de novembro de 1956 a bordo dun pequeno buque, o \"Granma\" (\"Avoa\", en ingl\u00e9s), con 81 camaradas do chamado Movemento do 26 de xullo, entre eles o seu irm\u00e1n Ra\u00fal e o arxentino Ernesto Che Guevara, para intentar derrocar a Batista. O desembarco deb\u00eda executarse de xeito sincronizado cun grupo de membros da organizaci\u00f3n, encabezado por Frank Pa\u00eds, que intentar\u00eda tomar Santiago de Cuba. O plan era chegar en cinco d\u00edas, polo que o quinto d\u00eda os homes de Frank Pa\u00eds realizaron alzamentos en Santiago e Manzanillo. Por\u00e9n, por culpa de diversos contratempos, o Granma tardou sete d\u00edas en chegar e os guerrilleiros de Pa\u00eds dispers\u00e1ronse despois de dous d\u00edas de ataques intermitentes.\nO Granma desembarcou nun mangleiral na praia Las Coloradas, preto de Los Cayuelos o 2 de decembro de 1956. Fuxindo cara ao interior, a s\u00faa tripulaci\u00f3n dirixiuse \u00e1 cordilleira da Sierra Maestra de Oriente, sendo reiteradamente atacada polas tropas de Batista. \u00c1 chegada, Castro descubriu que s\u00f3 19 rebeldes chegaran ao seu destino, o resto foran asasinados ou capturados. Os superviventes, entre os que estaban os irm\u00e1ns Castro, o Che Guevara, Juan Almeida e Camilo Cienfuegos, estableceron un campamento. Comezaron a lanzar incursi\u00f3ns sobre pequenos polos do ex\u00e9rcito para obter armas e en xaneiro de 1957 invadiron o posto avanzado en La Plata. Trataron medicamente aos soldados que feriron pero executaron a Chicho Osorio, o \"mayoral\" local (supervisor da compa\u00f1\u00eda propietaria das terras), que era desprezado polos campesi\u00f1os locais e que se xactaba de ter matado a un dos rebeldes. A execuci\u00f3n de Osorio axudou aos rebeldes a ga\u00f1ar a confianza dos veci\u00f1os, a\u00ednda que non eran moi entusiastas e desconfiaban dos revolucionarios. Segundo foi crecendo a confianza, alg\u00fans habitantes locais un\u00edronse aos rebeldes, a\u00ednda que a maior\u00eda dos novos recrutas proced\u00edan de \u00e1reas urbanas. Os voluntarios aumentaron as forzas rebeldes a m\u00e1is de 200 en xullo de 1957. Fidel dividiu o seu ex\u00e9rcito en tres columnas, comandadas por el, o seu irm\u00e1n e Guevara. Os membros do MR-26-7 que operaban en \u00e1reas urbanas continuaron con actividades de axitaci\u00f3n e de env\u00edo de subministraci\u00f3ns \u00e1 serra. O 16 de febreiro de 1957 Fidel reuniuse con outros destacados membros do Movemento para discutir a t\u00e1ctica e aqu\u00ed co\u00f1eceu a Celia S\u00e1nchez, que se converter\u00eda nunha amiga \u00edntima.Por toda Cuba, grupos anti-Batista levaron a cabo ataques e sabotaxes, mentres a polic\u00eda respond\u00eda con detenci\u00f3ns masivas, torturas e execuci\u00f3ns extraxudiciais. En marzo de 1957, o DRE lanzou un ataque infrutuoso contra o palacio presidencial, durante o cal, Antonio Echeverr\u00eda foi abatido. O goberno de Batista recorreu a mi\u00fado a m\u00e9todos brutais para controlar as cidades de Cuba. Nas monta\u00f1as da Sierra Maestra, Castro uniuse a Frank Sturgis, que se ofreceu para adestrar \u00e1s tropas de Castro na loita de guerrillas. Castro aceptou a oferta, pero tam\u00e9n ti\u00f1a unha necesidade inmediata de armas e munici\u00f3ns, polo que Sturgis converteuse nun subministrador de armas. Sturgis mercou lotes de armas e munici\u00f3ns da International Armament Corporation de Samuel Cummings, experto en armas da CIA, en Alexandria, Virxinia. Sturgis abriu un campo de adestramento nas monta\u00f1as da Sierra Maestra, onde instru\u00edu na guerra de guerrillas ao Che Guevara e a outros soldados rebeldes do 26 de xullo. Frank Pa\u00eds tam\u00e9n foi asasinado, deixando a Fidel como l\u00edder indiscutible do MR-26-7. A\u00ednda que Guevara e Ra\u00fal eran co\u00f1ecidos polos seus puntos de vista marxista-leninistas, Castro escondeu o seu, esperando obter o apoio de revolucionarios menos radicais. En 1957 reuniuse cos principais membros do Partido Ortodoxo, Ra\u00fal Chib\u00e1s (irm\u00e1n do falecido Eduardo Chib\u00e1s) e Felipe Pazos, e asinaron o Manifesto de Sierra Maestra, no que esix\u00edan que se establecese un goberno civil provisional para po\u00f1er en funcionamento unha reforma agraria moderada, a industrializaci\u00f3n e unha campa\u00f1a de alfabetizaci\u00f3n antes de celebrar elecci\u00f3ns multipartidistas. Como a prensa cubana estaba censurada, Castro contactou con medios estranxeiros para difundir a s\u00faa mensaxe. A loita guerrilleira permanecera ocultada polo r\u00e9xime, que incluso chegou a publicar a morte de Fidel, pero en febreiro de 1957, un famoso xornalista americano do \"New York Times\", Herbert Matthews, chegou a entrevistarse cos rebeldes na monta\u00f1a e publicou unha serie de artigos sobre esta loita. Da noite \u00e1 ma\u00f1\u00e1, os \"barbudos\" fix\u00e9ronse c\u00e9lebres en boa parte do mundo e a ditadura comezou a perder o seu apoio internacional, en particular, nos Estados Unidos. M\u00e1is tarde foron entrevistados por outros medios, como a CBS ou Paris Match.\nOs revolucionarios chegaron a ter nalg\u00fans momentos m\u00e1is de 800 combatentes cos que iniciaron a invasi\u00f3n a nivel nacional (fronte aos m\u00e1is de 70.000 combatentes de Batista), a\u00ednda que a falta de armas era un condicionante fundamental. Castro, comandante da expedici\u00f3n, foi nomeando progresivamente como comandantes ao Che, Ra\u00fal Castro, Camilo Cienfuegos, Almeida e a alg\u00fans outros, ocupando el dende aquela a graduaci\u00f3n de \"comandante xefe\" (que evolucionou a \"comandante en xefe\").\nOs guerrilleiros de Castro aumentaron os seus ataques contra postos militares avanzados, obrigando ao goberno a retirarse da rexi\u00f3n de Sierra Maestra, e na primavera de 1958, os rebeldes controlaban un hospital, escolas, unha imprenta, un matadoiro, unha f\u00e1brica de minas terrestres. e unha f\u00e1brica de cigarros. En 1958, Batista estaba baixo crecentes presi\u00f3ns, como consecuencia dos seus fracasos militares, xunto coas cr\u00edticas recibidas tanto na naci\u00f3n como estranxeiras pola censura, tortura e execuci\u00f3ns extraxudiciais da s\u00faa administraci\u00f3n. Influ\u00eddo polo sentimento antibatistiano entre os seus cidad\u00e1ns, o goberno dos Estados Unidos deixou de subministrar armas. A oposici\u00f3n convocou unha folga xeral, que foi acompa\u00f1ada de ataques armados do MR-26-7. A partir do 9 de abril, recibiu un forte apoio no centro e o leste de Cuba, pero pouco noutros lugares.\nO 24 de maio de 1958, Batista enviou dezasete batall\u00f3ns contra os rebeldes na \"Operaci\u00f3n Verano\", na que o ex\u00e9rcito bombardeou por aire zonas boscosas e pobos sospeitosos de axudar aos guerrilleiros, mentres 10.000 soldados comandados por Eulogio Cantillo arrodeaban a serra, dirix\u00edndose ao norte cara aos campamentos da guerrilla. Pero os revolucionarios encadearon unha serie de sorprendentes vitorias. Moitos dos soldados de Batista rend\u00e9ronse aos rebeldes de Castro, que tam\u00e9n se beneficiaron do apoio popular local. No ver\u00e1n, o MR-26-7 pasou \u00e1 ofensiva, expulsando ao ex\u00e9rcito das monta\u00f1as, e Castro usou as s\u00faas columnas nun movemento de pinza para rodear o groso do ex\u00e9rcito en Santiago. Para novembro, as forzas de Fidel xa controlaban a maior parte de Oriente e Las Villas e dividiron Cuba en d\u00faas partes, pechando as estradas e li\u00f1as ferroviarias importantes, deixando en grave desvantaxe a Batista. O 28 de decembro, o Che comezou a batalla de Santa Clara con 300 homes, onde conseguiron descarrilar un tren blindado cargado de armas que se dirix\u00eda cara \u00e1 capital, a pesar de que o Goberno colocara uns 3.000 homes na cidade. Conseguiron, nalg\u00fans casos, deserci\u00f3ns e rendici\u00f3ns masivas das tropas de Batista.\nO 28 de decembro, o xeneral Eulogio Cantillo, baixo ordes da CIA, negociou cos rebeldes o posible apoio do ex\u00e9rcito a trav\u00e9s dun golpe de estado. Castro negouse, principalmente porque pensaba que o golpe era s\u00f3 un intento de Batista de facilitar a s\u00faa fuga. A estas alturas a gran maior\u00eda dos cubanos virara contra o r\u00e9xime de Batista. O embaixador de Cuba, E.T. Smith, dirixiuse persoalmente a Batista e informouno de que os Estados Unidos xa non o apoiar\u00eda m\u00e1is e que cr\u00eda que xa non pod\u00eda controlar a situaci\u00f3n en Cuba. Dous d\u00edas, produciuse o golpe e Batista fuxiu do pa\u00eds coa axuda de Cantillo, levando consigo 300 mill\u00f3ns de d\u00f3lares. Fidel, dende Santiago de Cuba, rexeitou o golpe e ordenou non parar os combates. Tam\u00e9n animou \u00e1 poboaci\u00f3n a apoiar unha folga xeral. Na ma\u00f1\u00e1 seguinte, Fidel reuniuse co xeneral Rego Rubido, que entregou o Cuartel Moncada. O 1 de xaneiro de 1959, Cantillo entrou no Palacio Presidencial da Habana e proclamou ao xu\u00edz do Tribunal Supremo, Carlos Piedra, como Presidente e comezou a formar o novo goberno. Fidel ordenou o seu arresto, que foi realizado por soldados simpatizantes da guerrilla. Coas celebraci\u00f3ns populares pola nova da fuxida de Batista, Fidel ordenou ao M-26-7 que evitaran que se producisen saqueos e vandalismo.\nEse mesmo d\u00eda 1 proclamouse o triunfo da Revoluci\u00f3n e Fidel Castro pronunciou un discurso dende o balc\u00f3n do Concello de Santiago de Cuba no que dixo:\nMentres, Camilo Cienfuegos e o Che Guevara guiaban as s\u00faas columnas cara a Habana, entrando na capital o 2 de xaneiro de 1959. Fidel Castro dirixiuse tam\u00e9n \u00e1 capital, dando discursos e ofrecendo entrevistas en cada pobo no cami\u00f1o, e fixo a s\u00faa entrada triunfal na Habana o 8 de xaneiro, onde dixo:\nGoberno provisional: 1959.\nDespois do triunfo revolucionario, o novo presidente do pa\u00eds, Manuel Urrutia, nomeou o liberal Jos\u00e9 Mir\u00f3 Cardona como primeiro ministro o 5 de xaneiro de 1959 \u00e1 fronte dun goberno de transici\u00f3n, de corte moderado e composici\u00f3n heterox\u00e9nea, que aspiraba a agrupar a diferentes grupos pol\u00edticos do pa\u00eds (coa presenza de ministros do Movemento do 26 de xullo). Os Estados Unidos reco\u00f1eceron a este Goberno dous d\u00edas despois. Urrutia nomeou a Castro comandante en xefe das Forzas Armadas e encomendoulle a tarefa de reorganizar os institutos armados da Rep\u00fablica.\nSegundo Fidel, o seu principal obxectivo era desenvolver aquelas medidas que se pretend\u00edan aplicar se o asalto ao cuartel Moncada tivera sido un \u00e9xito (entre as que destacou a reforma agraria, a reinstauraci\u00f3n da Constituci\u00f3n de 1940, a desamortizaci\u00f3n dos bens usurpados durante a ditadura ou a participaci\u00f3n dos traballadores nos beneficios das s\u00faas empresas).\nDende os primeiros d\u00edas comez\u00e1ronse a xulgar nos \"tribunais revolucionarios\" os que consideraban militares e colaboradores da ditadura, chegando a condenar a varios dos acusados \u200b\u200b\u00e1 pena de morte. Dadas as duras cr\u00edticas por parte dos medios internacionais, que acusaron a estes tribunais, entre outras cousas, de condenar por motivos pol\u00edticos, xurdiu a chamada \"Operaci\u00f3n Verdad\", que consistiu en dous actos fundamentais (xunto coa creaci\u00f3n da axencia de noticias cubana Prensa Latina): unha concentraci\u00f3n de preto dun mill\u00f3n de cidad\u00e1ns en apoio das medidas, coa presenza de 380 xornalistas dos Estados Unidos e Am\u00e9rica Latina o 21 de xaneiro de 1959 ante o Palacio presidencial da Habana, e a celebraci\u00f3n dunha rolda de prensa ao d\u00eda seguinte no hotel Habana Riviera (que se lle acababa de confiscar ao mafioso Meyer Lansky) para que a prensa internacional fixera preguntas a Castro. M\u00e1is tarde, o propio Castro criticou estes xu\u00edzos en canto \u00e1s formas empregadas dado que se realizaron alg\u00fans deles en estadios multitudinarios e alg\u00fans foron televisados.\nNo seu discurso do acto do d\u00eda 21, Fidel propuxo por primeira vez ao seu irm\u00e1n Ra\u00fal para sucedelo no seu cargo se a el lle sucedese algo.\nO 23 de xaneiro de 1959 viaxou a Caracas, capital de Venezuela, onde pronunciou un pol\u00e9mico discurso no acto central conmemorativo do primeiro aniversario do derrocamento do xeneral Marcos P\u00e9rez Jim\u00e9nez, na praza O'Leary de El Silencio. Ao d\u00eda seguinte foi recibido no congreso venezolano. Tam\u00e9n visita a Universidade Central (coa presenza do poeta chileno Pablo Neruda). O d\u00eda 24 co\u00f1eceu ao recentemente elixido presidente R\u00f3mulo Betancourt.\nO 7 de febreiro de 1959, o Goberno promulgou a Lei fundamental da Rep\u00fablica, que manti\u00f1a vixentes alg\u00fans dos postulados b\u00e1sicos da Constituci\u00f3n de 1940. O 13 de febreiro, ante as fricci\u00f3ns ocorridas no goberno, varios ministros, argumentando a insostible situaci\u00f3n, propux\u00e9ronlle a Castro a posibilidade de que asumise a responsabilidade de primeiro ministro. O 16 de febreiro, Castro foi nomeado primeiro ministro de Cuba polo presidente Urrutia.\nPrimeiro ministro.\nDende a toma do poder \u00e1s primeiras reformas pol\u00edticas: 1959\u20131960.\nFidel viaxou aos Estados Unidos en abril co fin de tranquilizar a administraci\u00f3n Einsenhower sobre as s\u00faas intenci\u00f3ns. Non se entrevistou co presidente (que alegou que ti\u00f1a un partido de golf), sen\u00f3n co vicepresidente, Richard Nixon, o cal desagradou a Fidel dende o primeiro momento. Houbo numerosas proclamaci\u00f3ns de fe anticomunistas, pregunt\u00e1ndose: \"\"Por que se preocupan vostedes dos comunistas\"? \"Non hai comunistas no meu Goberno\"\", e recordando tam\u00e9n que o partido comunista cubano, ent\u00f3n, Partido Socialista Popular (PSP), era legal baixo a ditadura de Batista e ti\u00f1a ata condenado a tentativa de insurrecci\u00f3n do 1953. Destacou tam\u00e9n nos Estados Unidos a necesidade patente de reformas, en particular, as do tema agrario. As s\u00faas afirmaci\u00f3ns apenas foron escoitadas e a incomprensi\u00f3n mutua instalouse.\nDurante a s\u00faa estancia na cidade de Washington, fixo varias homenaxes visitando os monumentos a George Washington, Thomas Jefferson, Abraham Lincoln e a tumba do soldado desco\u00f1ecido no cemiterio nacional de Arlington. Foi convidado \u00e1 Lawrenceville School, en Nova Jersey, as\u00ed como \u00e1 Universidade Princeton e \u00e1 Universidade de Harvard. Chegou a Nova York o d\u00eda 21, onde se entrevistou brevemente co secretario xeral das Naci\u00f3ns Unidas, Dag Hammarskj\u00f6ld, ademais de realizar un multitudinario discurso en Central Park o d\u00eda 24. Finalizou a s\u00faa viaxe cunha visita a Houston.\nO 2 de maio de 1959 viaxou a Bos Aires, onde pronunciou un discurso no Consello Econ\u00f3mico dos 21, no que propuxo a creaci\u00f3n dun mercado \u00fanico latinoamericano. Tam\u00e9n visita brevemente Uruguai, Canad\u00e1, Brasil e Trinidad e Tobago.\nO 17 de maio de 1959 decretouse a Primeira Lei de Reforma Agraria, asinada en Sierra Maestra, que confiscou todas as propiedades de m\u00e1is de 402 hect\u00e1reas. Simbolicamente, a primeira propiedade expropiada foi a da s\u00faa propia familia. Coa nova lei, arredor de 200.000 campesi\u00f1os recibiron terras en propiedade. Ademais, fundou novas organizaci\u00f3ns como o Instituto Nacional de Reforma Agraria (do que foi o seu primeiro presidente) e instituci\u00f3ns culturais como a Imprenta Nacional de Cuba (fundada o 31 de marzo) e o Instituto Cubano de Arte e Industria Cinematogr\u00e1ficos (fundado o 24 de marzo). Ao mesmo tempo, ga\u00f1ouse o apoio popular ao rebaixar as tarifas telef\u00f3nicas, as de electricidade e os alugueres das vivendas.\nNa facenda do seu pai, en Bir\u00e1n, incautou \u00e1 s\u00faa familia 777 hect\u00e1reas e outras 9.712 hect\u00e1reas que os Castro ti\u00f1an arrendadas permanentemente en facendas azucreiras veci\u00f1as de propiedade norteamericana. \u00c1 s\u00faa nai, Lina Ruz, o Goberno revolucionario respectoulle a propiedade da casar\u00edo familiar de Bir\u00e1n ata a s\u00faa morte no ano 1963. O lugar agora pertence ao Consello de Estado e funciona como un museo hist\u00f3rico.\nOs xu\u00edces e pol\u00edticos viron reducido o seu salario mentres os dos funcionarios de baixo nivel aumentaron, e en marzo de 1959, Fidel baixou \u00e1 metade os alugueres dos que cobraban menos de 100 d\u00f3lares ao mes. O goberno cubano tam\u00e9n comezou a expropiar os casinos e as propiedades dos l\u00edderes mafiosos e confiscando mill\u00f3ns en efectivo. Antes de morrer, Meyer Lansky dixo que Cuba \"o arruinara\". No ver\u00e1n de 1959, comez\u00e1ronse a nacionalizar as plantaci\u00f3n propiedade de investidores estadounidenses as\u00ed como a confiscar as propiedade de propietarios estranxeiros. Tam\u00e9n se expropiaron propiedades de ricos cubanos que fuxiran do pa\u00eds. Nacionalizouse a produci\u00f3n de azucre e o refinamento de petr\u00f3leo, coa oposici\u00f3n de investidores estranxeiros que posu\u00edan participaci\u00f3ns nestes produtos.\nA\u00ednda que se negaba a definir o seu goberno como socialista e negou reiteradamente ser comunista, Castro designou marxistas en altos cargos do goberno e do ex\u00e9rcito. O m\u00e1is destacable, o Che Guevara, converteuse en Gobernador do Banco Central e logo en Ministro de Industria. Desgustado, o comandante das Forzas A\u00e9reas Pedro Luis D\u00edaz Lanz, desertou e reapareceu en Washington, denunciando no Senado que se infiltraran comunistas no ex\u00e9rcito cubano. O presidente Urrutia, nun discurso televisado rexeitou as acusaci\u00f3ns e expresou a s\u00faa oposici\u00f3n ao comunismo. Enfadado, Fidel \u00e1 s\u00faa vez anunciou a s\u00faa dimisi\u00f3n como primeiro ministro, acusando a Urrutia de complicar o goberno co seu \"febril anticomunismo\". M\u00e1is de 500.000 partidarios de Fidel rodearon o Palacio Presidencial pedindo a dimisi\u00f3n de Urrutia, e este dimitiu. O 23 de xullo, Fidel retirou a s\u00faa renuncia como primeiro ministro e designou como presidente de Cuba a Osvaldo Dortic\u00f3s.\nEn outubro, Ra\u00fal Castro tomou posesi\u00f3n oficialmente do cargo de Ministro das Forzas Armadas Revolucionarias de Cuba. O comandante Huber Matos enviou unha carta a Fidel dende Camag\u00fcey presentando a s\u00faa renuncia, inst\u00e1ndoo a cambiar de rumbo realizando duras acusaci\u00f3ns contra el. Eses mesmos d\u00edas un avi\u00f3n non identificado bombardeou unha explotaci\u00f3n azucareira en Camag\u00fcey e un bombardeiro B-26 pilotado por D\u00edaz Lanz sobrevoou a Habana lanzando panfletos nos que lle ped\u00eda a Fidel que expulsase aos comunistas. Fidel mandou a Camilo Cienfuegos a prender a Huber Matos, que logo foi acusado de organizar unha rebeli\u00f3n armada en Camag\u00fcey coa complicidade de D\u00edaz Lanz e foi condenado a vinte anos de prisi\u00f3n. Tras reordenar o mando militar en Camag\u00fcey, Camilo Cienfuegos faleceu no cami\u00f1o de volta \u00e1 capital, tras estrelarse o Cessna 310 no que viaxaba.\nO goberno de Fidel puxo \u00e9nfase nos proxectos sociais para mellorar o nivel de vida de Cuba, a mi\u00fado en detrimento do desenvolvemento econ\u00f3mico. F\u00edxose especial fincap\u00e9 na educaci\u00f3n e durante os primeiros 30 meses do goberno de Castro abr\u00edronse m\u00e1is escolas que nos 30 anos anteriores. O sistema de educaci\u00f3n primaria cubano ofreceu un programa de estudos e traballo, coa metade do tempo dedicado na aula e a outra metade nunha actividade produtiva. A atenci\u00f3n sanitaria foi nacionalizada e ampliada, con centros de sa\u00fade rurais e policl\u00ednicas urbanas que se abriron en toda a illa para ofrecer asistencia m\u00e9dica gratu\u00edta. P\u00faxose en funcionamento a vacinaci\u00f3n universal contra as enfermidades infant\u00eds e as taxas de mortalidade infantil reduc\u00edronse drasticamente. Unha terceira parte deste programa social foi a mellora das infraestruturas. Nos primeiros seis meses do goberno revolucionario constru\u00edronse uns 1.000 quil\u00f3metros de estradas na illa, mentres que se gastaron 300 mill\u00f3ns de d\u00f3lares en proxectos de auga e saneamento. Cada mes foron constru\u00eddas m\u00e1is de 800 casas nos primeiros anos da administraci\u00f3n nun esforzo por solucionar o problema das persoas sen fogar, mentres que se abriron garder\u00edas e centros de d\u00eda para nenos e outros centros para discapacitados e maiores.\nCastro usou a radio e a televisi\u00f3n para desenvolver un \"di\u00e1logo co pobo\", formulando preguntas e facendo declaraci\u00f3ns provocadoras. O seu goberno era popular entre os traballadores, os campesi\u00f1os e os estudantes, que constitu\u00edan a maior\u00eda da poboaci\u00f3n do pa\u00eds, mentres que a oposici\u00f3n proced\u00eda principalmente da clase media; miles de m\u00e9dicos, enxe\u00f1eiros e outros profesionais emigraron a Florida, provocando unha fuga de cerebros. A produtividade diminu\u00edu e as reservas financeiras do pa\u00eds reduc\u00edronse nun prazo de dous anos. Grupos militantes anti-Castro, financiados por exiliados, a Axencia Central de Intelixencia (CIA) e o goberno dominicano, emprenderon ataques armados e estableceron bases guerrilleiras nas monta\u00f1as de Cuba, o que levou \u00e1 Rebeli\u00f3n de Escambray que durou seis anos. O goberno, pola s\u00faa banda, arrestou a centos de contrarrevolucionarios. Os \u00faltimos meses do ano 1959 foron marcados por un ritmo de tentativas de rebeli\u00f3ns ou ameazas m\u00e1is ou menos reais de intervenci\u00f3n norteamericanas destinadas a restablecer a Batista.\nEn 1960 endureceuse a guerra fr\u00eda entre as d\u00faas superpotencias mundiais: Estados Unidos, un Estado capitalista liberal e a Uni\u00f3n Sovi\u00e9tica (URSS), un estado socialista marxista-leninista gobernado polo Partido Comunista. Fidel expresou o seu desprezo polos Estados Unidos e compartiu as opini\u00f3ns ideol\u00f3xicas da URSS, establecendo relaci\u00f3ns con varios estados marxistas-leninistas. Tras reunirse co primeiro vicepresidente sovi\u00e9tico Anast\u00e1s Mikoy\u00e1n, Fidel acordou proporcionar \u00e1 URSS azucre, froita, fibras e pel a cambio de petr\u00f3leo, fertilizantes, produtos industriais e un pr\u00e9stamo de 100 mill\u00f3ns de d\u00f3lares para levar a cabo o plan de industrializaci\u00f3n do Che Guevara. O goberno cubano ordenou \u00e1s refiner\u00edas do pa\u00eds, controladas ent\u00f3n polas corporaci\u00f3ns estadounidenses Shell e Esso, que procesasen o petr\u00f3leo sovi\u00e9tico, pero baixo a presi\u00f3n dos Estados Unidos neg\u00e1ronse. Castro respondeu expropiando e nacionalizando as refiner\u00edas. En represalia, Estados Unidos cancelou a s\u00faa importaci\u00f3n de azucre cubano, provocando que Castro nacionalizase a maior parte dos activos propios dos Estados Unidos na illa, inclu\u00edndo bancos e f\u00e1bricas de azucre.\nDurante eses d\u00edas eran habituais as incursi\u00f3ns de avi\u00f3ns non identificados que lanzaban bombas incendiarias sobre as plantaci\u00f3ns de cana da illa. A finais de febreiro un deses avi\u00f3ns caeu e os documentos de identidade dun dos mortos indicaban que era estadounidense, feito que Fidel usou como proba para denunciar a intromisi\u00f3n de Washington. Ao difundirse a noticia, o director da CIA, Allan Dulles, contoulle ao presidente Eisenhower, que aparentemente non estaba ao tanto, que tanto eses mortos como o resto de pilotos responsables dos ataques de sabotaxe eran mercenarios contratados pola CIA. Nesa mesma reuni\u00f3n, Eisenhower pediulle a Dulles que elaborase un plan m\u00e1is global para derrocar a Fidel.\nAs relaci\u00f3ns entre Cuba e os Estados Unidos pux\u00e9ronse a\u00ednda m\u00e1is tensas despois da explosi\u00f3n dun barco franc\u00e9s, o La Coubre, no porto da Habana, en marzo de 1960, que deixou ducias de mortos e centos de feridos. O barco levaba armas compradas dende B\u00e9lxica e nunca se determinou a causa da explosi\u00f3n, pero Fidel insinuou publicamente que o goberno estadounidense era o culpable da sabotaxe. Rematou o discurso con \"\u00a1Patria o muerte!\" (\"Patria ou Morte!\"), unha proclamaci\u00f3n da que far\u00eda moito uso nos anos seguintes. Inspirado no seu \u00e9xito anterior co golpe de estado en Guatemala en 1954, en marzo de 1960, o presidente Eisenhower ofreceulle \u00e1 CIA un orzamento de 13 mill\u00f3ns de d\u00f3lares para derrocar ao goberno de Cuba e permitiulle aliarse coa mafia, inimiga de Fidel dende que o seu goberno pechase os seus negocios e casinos en Cuba. O 13 de outubro de 1960, Estados Unidos prohibiu a maior\u00eda das exportaci\u00f3ns a Cuba, iniciando un embargo econ\u00f3mico. En represalia, o Instituto Nacional para a Reforma Agraria (INRA) tomou o control de 383 empresas de administraci\u00f3n privada o 14 de outubro, e o 25 de outubro outras 166 empresas estadounidenses que operaban en Cuba foron incautadas e nacionalizadas. O 16 de decembro, Estados Unidos puxo fin \u00e1 s\u00faa cota de importaci\u00f3n de azucre cubano, a exportaci\u00f3n principal do pa\u00eds.\nEn setembro de 1960, Castro voou \u00e1 cidade de Nova York para a Asemblea Xeral das Naci\u00f3ns Unidas. Aloxouse no Hotel Theresa en Harlem, e reuniuse con xornalistas e figuras do activismo como Malcolm X. Tam\u00e9n co\u00f1eceu ao primeiro ministro sovi\u00e9tico Nikita Khrushchev, e xunto a el condenou publicamente a pobreza e o racismo aos que se enfrontaban os estadounidenses en zonas como Harlem. A relaci\u00f3n entre Castro e Khrushchev foi c\u00e1lida e aplaud\u00edronse mutuamente nos seus discursos na Asemblea Xeral. Posteriormente, visitou o primeiro secretario polaco W\u0142adys\u0142aw Gomu\u0142ka, o secretario xeral do Partido Comunista de Bulgaria Todor Zhivkov, o presidente exipcio Gamal Abdel Nasser e o primeiro ministro indio Jawaharlal Nehru. Recibiu tam\u00e9n ao Fair Play for Cuba Committee.De regreso a Cuba, Castro tem\u00eda un golpe apoiado polos Estados Unidos. En 1959 o seu goberno gastara 120 mill\u00f3ns de d\u00f3lares en armamento sovi\u00e9tico, franc\u00e9s e belga e a principios de 1960 duplicou o tama\u00f1o das Forzas Armadas de Cuba. Temendo elementos contrarevolucionarios no ex\u00e9rcito, o goberno creou unha Milicia Popular para armar aos cidad\u00e1ns favorables \u00e1 revoluci\u00f3n, adestrando polo menos a 50.000 civ\u00eds en t\u00e9cnicas de combate. En setembro de 1960, cre\u00e1ronse os Comit\u00e9s para a Defensa da Revoluci\u00f3n (CDR), unha organizaci\u00f3n civil nacional que puxo en funcionamento a espionaxe veci\u00f1al para detectar actividades contrarevolucionarias e organizar campa\u00f1as de educaci\u00f3n e sa\u00fade, convert\u00e9ndose nun condutor das queixas p\u00fablicas. En 1970, un terzo da poboaci\u00f3n estar\u00eda involucrada no CDR ascendendo m\u00e1is tarde ao 80%.\nA pesar do temor dun golpe de estado, Castro obtivo certo apoio tam\u00e9n na cidade de Nova York. O 18 de febreiro de 1961, 400 persoas, principalmente cubanos, puertorrique\u00f1os e universitarios, manifest\u00e1ronse baixo a choiva fronte as Naci\u00f3ns Unidas e alabaron os valores anticoloniales de Castro e o seu esforzo por reducir o poder dos Estados Unidos sobre Cuba. Os manifestantes sosti\u00f1an pancartas con lemas que dic\u00edan: \"Mr. Kennedy, Cuba non est\u00e1 \u00e1 venda.\", \"Viva Fidel Castro!\" e \"Abaixo co Imperialismo ianqui!\". Ao redor de 200 polic\u00edas rodearon o lugar, pero os manifestantes continuaron coreando consignas e arroxando centavos en apoio do movemento socialista de Fidel Castro. Alg\u00fans estadounidenses non estaban de acordo coa orde do presidente Kennedy de prohibir o comercio con Cuba e apoiaron exteriormente as t\u00e1cticas revolucionarias nacionalistas de Fidel.\nFidel Castro proclamou a nova administraci\u00f3n unha democracia directa, na que os cubanos se pod\u00edan reunir en manifestaci\u00f3ns para expresar a s\u00faa vontade democr\u00e1tica. Como resultado, rexeitou a necesidade de elecci\u00f3ns, alegando que os sistemas democr\u00e1ticos representativos serv\u00edan aos intereses das elites socioecon\u00f3micas. O secretario de Estado dos Estados Unidos, Christian Herter, anunciou que Cuba estaba adoptando o modelo de goberno sovi\u00e9tico, cun estado dun s\u00f3 partido, o control do goberno dos sindicatos, a supresi\u00f3n das liberdades civ\u00eds e a ausencia de liberdade de expresi\u00f3n e prensa.\nInvasi\u00f3n de Ba\u00eda de Cochinos e \"Cuba socialista\": 1961\u20131962.\nEn xaneiro de 1961, Castro ordenou \u00e1 embaixada dos Estados Unidos na Habana que reducise o n\u00famero de empregados que estaba en 300, sospeitando que moitos deles eran esp\u00edas. Os Estados Unidos responderon rompendo as relaci\u00f3ns diplom\u00e1ticas e aumentaron o financiamento da CIA aos disidentes exiliados. Estes militantes comezaron a atacar a buques que comerciaban con Cuba e bombardearon f\u00e1bricas, tendas e zafras de azucre. Tanto Eisenhower como o seu sucesor John F. Kennedy apoiaron un plan da CIA para axudar a unha milicia disidente, a Fronte Revolucionaria Democr\u00e1tica, a invadir Cuba e derrocar a Castro; o plan derivou na invasi\u00f3n de Ba\u00eda de Cochinos en abril de 1961. O 15 de abril, os B-26 fornecidos pola CIA bombardearon tres aeroportos militares cubanos. Estados Unidos anunciou que os autores eran pilotos desertores da forza a\u00e9rea cubana, pero Fidel denunciou esas afirmaci\u00f3ns como desinformaci\u00f3n de falsa bandeira. Temendo a invasi\u00f3n, ordenou a detenci\u00f3n de miles de supostos contrarrevolucionarios, e proclamou publicamente, \"O que os imperialistas non nos poden perdoar, \u00e9 que fixemos unha revoluci\u00f3n socialista diante dos seus narices\", o seu primeiro anuncio de que o goberno era socialista.\nA CIA e a Fronte Revolucionaria Democr\u00e1tica posicionaran un ex\u00e9rcito de 1.400 homes, a Brigada 2506, en Nicaragua. Na noite do 16 ao 17 de abril, a Brigada 2506 aterrou ao longo da Ba\u00eda de Cochinos de Cuba e intercambiaron disparos cunha milicia revolucionaria local. Fidel Castro ordenou ao capit\u00e1n Jos\u00e9 Ram\u00f3n \"Gallego\" Fern\u00e1ndez que lanzase a contraofensiva, tomando despois el mesmo o control. Tras bombardear os barcos dos invasores e introducir reforzos, Castro obrigou \u00e1 brigada a rendirse o 20 de abril. Ordenou que os 1.189 rebeldes capturados fosen interrogados por un grupo de xornalistas en directo na televisi\u00f3n o 25 de abril e fixo el persoalmente as preguntas. Catorce foron xulgados por delitos presuntamente cometidos antes da revoluci\u00f3n, mentres que os outros foron devoltos aos Estados Unidos a cambio de medicamentos e alimentos por valor de 25 mill\u00f3ns de d\u00f3lares. A vitoria de Castro tivo repercusi\u00f3n en todo o mundo, especialmente en Latinoam\u00e9rica, pero tam\u00e9n aumentou a oposici\u00f3n interna entre os cubanos de clase media que foran detidos durante a invasi\u00f3n. A\u00ednda que a maior\u00eda foron liberados aos poucos d\u00edas, moitos fuxiron aos Estados Unidos, establec\u00e9ndose en Florida.\nPara consolidar a \"Cuba socialista\", Castro uniu o Movemento do 26 de xullo, o PSP e o Directorio Revolucionario nun s\u00f3 partido baseado no principio leninista do centralismo democr\u00e1tico: as Organizaci\u00f3ns Revolucionarias Integradas (ORI), renomeadas como Partido Unido da Revoluci\u00f3n Socialista Cubana (PURSC) en 1962. A\u00ednda que a URSS estaba vacilante con respecto ao abrazo de Castro do socialismo, profundaron as relaci\u00f3ns cos sovi\u00e9ticos. Castro enviou a Fidelito a unha escola de Moscova, t\u00e9cnicos sovi\u00e9ticos chegaron \u00e1 illa, e Castro foi galardonado co Premio Lenin da Paz. En decembro de 1961, Fidel admitiu que era marxista-leninista dende hab\u00eda anos e na Segunda Declaraci\u00f3n da Habana pediu a Am\u00e9rica Latina que se levantara na revoluci\u00f3n. En resposta, os Estados Unidos apertaron con \u00e9xito \u00e1 Organizaci\u00f3n dos Estados Americanos para que expulsase a Cuba. Os sovi\u00e9ticos afearon en privado a acci\u00f3n de Castro por imprudente, a\u00ednda que recibiu eloxios por parte de China. A pesar da s\u00faa afinidade ideol\u00f3xica coa China, na ruptura sino-sovi\u00e9tica, Cuba aliouse cos sovi\u00e9ticos, que brindaron axuda econ\u00f3mica e militar.\nA ORI comezou a dar forma a Cuba usando o modelo sovi\u00e9tico, perseguindo aos opositores pol\u00edticos e percibindo como \"desviaci\u00f3ns sociais\" \u00e1s prostitutas e os homosexuais. Fidel Castro consideraba a actividade sexual do mesmo sexo un trazo burgu\u00e9s, actitude da que se arrepentir\u00eda anos m\u00e1is tarde. Os homes gays foron obrigados \u00e1s Unidades Militares de Axuda \u00e1 Produci\u00f3n. Despois de que moitos intelectuais revolucionarios criticaron este paso, os campos da UMAP foron pechados en 1967, a\u00ednda que os gays seguiron sendo encarcerados. En 1962, a econom\u00eda de Cuba estaba en forte declive, resultado dunha mala xesti\u00f3n econ\u00f3mica e unha baixa produtividade xunto co embargo comercial dos Estados Unidos. A escaseza de alimentos provocou o racionamento, resultando en protestas en C\u00e1rdenas. Os informes de seguridade indicaban que moitos cubanos asociaban a austeridade cos \"vellos comunistas\" do PSP, mentres que Castro consideraban que alg\u00fans deles - a saber, An\u00edbal Escalante e Blas Roca - eran excesivamente leais a Moscova. En marzo de 1962, Fidel apartou a varios dos m\u00e1is importantes \"vellos comunistas\" dos seus cargos, etiquet\u00e1ndoos como \"sectarios\".\nA crise dos m\u00edsiles e o avance no socialismo: 1962-1968.\nTras o intento de invasi\u00f3n e a instalaci\u00f3n de m\u00edsiles Jupiter americanos en Italia e Turqu\u00eda, a URSS acordou con Cuba contrarrestar a ameaza instalando m\u00edsiles sovi\u00e9ticos na illa. Fidel aceptou crendo que as\u00ed garantir\u00eda a seguridade de Cuba e potenciar\u00eda a causa do socialismo. Asinado en segredo, s\u00f3 os irm\u00e1ns Castro, o Che Guevara, Dortic\u00f3s e o xefe de seguridade Ramiro Vald\u00e9s co\u00f1ec\u00edan o plan completo. Ao descubrilo mediante reco\u00f1ecemento a\u00e9reo en outubro, os Estados Unidos estableceron unha corentena en toda a illa para buscar barcos dirixidos a Cuba, provocando a Crise dos m\u00edsiles cubanos. Os Estados Unidos v\u00edan os m\u00edsiles como ofensivos mentres Fidel insist\u00eda en que eran s\u00f3 para defensa. Castro instou a Khrushchev a ameazar cun ataque nuclear aos EEUU en caso de que Cuba fose atacada, pero Khrushchev estaba desesperado por evitar a guerra nuclear. Fidel quedou f\u00f3ra das negociaci\u00f3ns, nas que Khrushchev aceptou eliminar os m\u00edsiles a cambio do compromiso dos Estados Unidos de non invadir Cuba e de que retirar\u00edan os seus m\u00edsiles de Turqu\u00eda e Italia. Sent\u00edndose traizoado por Khrushchev, Castro estaba furioso e pronto caeu enfermo. Fidel esixiu aos Estados Unidos cinco puntos: que acabasen co seu embargo, que se retirasen da base naval da ba\u00eda de Guant\u00e1namo, que deixasen de apoiar aos disidentes e deixasen de violar o espazo a\u00e9reo cubano e as augas territoriais. Presentou estas demandas a U Thant, secretario xeral das Naci\u00f3ns Unidas, pero EEUU ignorounas. \u00c1 s\u00faa vez, Castro negouse a permitir que o equipo de inspecci\u00f3n da ONU entrase en Cuba.\nEn abril e maio de 1963, Castro realizou unha hist\u00f3rica visita \u00e1 Uni\u00f3n Sovi\u00e9tica tras a invitaci\u00f3n persoal de Khrushchev. Foi recibido na Praza Vermella de Moscova cun multitudinario acto, no que pronunciou un discurso, percorreu 14 cidades, presenciou o desfile do 1\u00ba de maio na Praza Vermella, recibiu a Orde de Lenin e un doutoramento honorario da Universidade Estatal de Moscova e pechou a viaxe cun discurso nun ateigado Estadio Lenin de Moscova. Volveu a Cuba con novas ideas, inspirado no diario sovi\u00e9tico \"Pravda\", amalgamou os diarios \"Hoy\" e \"Revoluci\u00f3n\" nun novo diario, \"Granma\", e supervisou grandes investimentos no deporte cubano que resultou nunha maior reputaci\u00f3n deportiva internacional. O goberno derrubou as seitas protestantes en Cuba, e Castro etiquetounas de contrarrevolucionarios \"instrumentos do imperialismo\". Moitos predicadores foron declarados culpables de conexi\u00f3ns ilegais cos Estados Unidos e encarcerados. Lev\u00e1ronse a cabo medidas para forzar a traballar aos mozos ociosos e delincuentes, principalmente mediante a introduci\u00f3n do servizo militar obrigatorio. En setembro, o goberno permitiu temporalmente a emigraci\u00f3n de todas as persoas excepto homes de entre 15 e 26 anos, liber\u00e1ndose as\u00ed de miles de cr\u00edticos, a maior\u00eda das cales pertenc\u00edan \u00e1s clases altas e medias. En 1963 morreu s\u00faa nai e foi a \u00faltima vez que se reportou a s\u00faa vida privada na prensa cubana. En xaneiro de 1964, Castro regresou a Moscova, oficialmente para asinar un novo acordo comercial de cinco anos sobre azucre, pero tam\u00e9n para discutir as ramificaci\u00f3ns do asasinato de John F. Kennedy. Castro estaba profundamente preocupado polo asasinato, crendo que detr\u00e1s hab\u00eda unha conspiraci\u00f3n de extrema dereita, pero que levar\u00edan a culpa os cubanos. En outubro de 1965, as Organizaci\u00f3ns Revolucionarias Integradas foron renomeadas oficialmente como Partido Comunista de Cuba e elixiuse o seu Comit\u00e9 Central.\nA pesar das d\u00fabidas sovi\u00e9ticas, Fidel continuou pedindo unha revoluci\u00f3n mundial, financiando grupos de esquerda implicados en loitas de liberaci\u00f3n nacional. A pol\u00edtica exterior de Cuba foi duramente antiimperialista, crendo que cada naci\u00f3n deber\u00eda controlar os seus propios recursos naturais. Apoiou o \"proxecto andino\" do Che Guevara, un plan sen \u00e9xito de crear un movemento guerrilleiro nas terras altas de Bolivia, Per\u00fa e a Arxentina. Permitiu que grupos de revolucionarios de todo o mundo, dende o Vietcong ata os Panteras Negras, adestrasen en Cuba. Consideraba que a \u00c1frica dominada por Occidente estaba suficientemente madura para a revoluci\u00f3n e enviou tropas e m\u00e9dicos para axudar ao r\u00e9xime socialista de Ahmed Ben Bella en Alxeria durante a guerra das Areas. Tam\u00e9n se aliou co goberno socialista de Alphonse Massamba-D\u00e9bat en Congo-Brazzaville. En 1965 autorizou ao Che Guevara a viaxar a Congo Kinshasa para adestrar aos revolucionarios contra o goberno apoiado por Occidente. Ficou profundamente afectado persoalmente cando Guevara foi asasinado polo ex\u00e9rcito boliviano co apoio da CIA en outubro de 1967 e atribu\u00eduno publicamente \u00e1 pouca preocupaci\u00f3n do Che pola s\u00faa propia seguridade. En 1966 organizou a Primeira Conferencia Tricontinental da Habana, establec\u00e9ndose como un xogador importante no escenario mundial. A partir desta conferencia, Castro creou a Organizaci\u00f3n Latinoamericana de Solidariedade (OLAS), que adoptou o slogan de \"O deber dunha revoluci\u00f3n \u00e9 facer revoluci\u00f3n\", reforzando o liderado da Habana do movemento revolucionario de Am\u00e9rica Latina.\nO papel crecente de Fidel Castro no escenario mundial endureceu a s\u00faa relaci\u00f3n coa URSS, ent\u00f3n baixo o liderado de Leonid Brezhnev. Ao afirmar a independencia de Cuba, Castro negouse a asinar o Tratado de Non Proliferaci\u00f3n Nuclear, declarando que era un intento sovi\u00e9tico-estadounidense de dominar o Terceiro Mundo. Desviado da doutrina marxista sovi\u00e9tica, suxeriu que a sociedade cubana pod\u00eda evolucionar directamente cara ao comunismo puro no canto de progresar gradualmente a trav\u00e9s de varias etapas do socialismo. Pola s\u00faa banda, o leal \u00e1 URSS Anibal Escalante comezou a organizar unha rede gobernamental de oposici\u00f3n a Castro, a\u00ednda que en xaneiro de 1968, el e os seus seguidores foron arrestados por presuntamente pasar segredos de estado a Moscova. Reco\u00f1ecendo a dependencia econ\u00f3mica de Cuba dos sovi\u00e9ticos, Castro cedeu \u00e1 presi\u00f3n de Brezhnev e en agosto de 1968 denunciou aos l\u00edderes da Primavera de Praga e eloxiou a invasi\u00f3n dos pa\u00edses do Pacto de Varsovia a Checoslovaquia.\nEstancamento econ\u00f3mico e pol\u00edtica do Terceiro Mundo: 1969\u20131974.\nCastro celebrou publicamente o 10 aniversario da s\u00faa administraci\u00f3n en xaneiro de 1969. No seu discurso de celebraci\u00f3n, advertiu sobre as cotas de azucre, que reflect\u00edan os problemas econ\u00f3micos da naci\u00f3n. A colleita de 1969 fora fortemente danada por un furac\u00e1n, e para cumprir a s\u00faa cota de exportaci\u00f3n, o goberno puxo en marcha unha semana laboral de sete d\u00edas e aprazou os d\u00edas festivos para alargar a colleita. Cando non se cumpriu a cota de produci\u00f3n dese ano, Castro ofreceuse a dimitir durante un discurso p\u00fablico, pero a multitude reunida insistiu en que quedase. A pesar das cuesti\u00f3ns econ\u00f3micas, moitas das reformas sociais de Castro foron populares, e a poboaci\u00f3n apoiaba en boa medida os \"logros da Revoluci\u00f3n\" en educaci\u00f3n, atenci\u00f3n m\u00e9dica, vivenda e construci\u00f3n de estradas, as\u00ed como as pol\u00edticas de consultas p\u00fablicas baseadas na \"democracia directa\". Tras buscar axuda sovi\u00e9tica, entre 1970 e 1972 os economistas sovi\u00e9ticos reorganizaron a econom\u00eda de Cuba, fundando a Comisi\u00f3n de Colaboraci\u00f3n Econ\u00f3mica, Cient\u00edfica e T\u00e9cnica Cubano-Sovi\u00e9tica, e a illa recibiu a visita do primeiro ministro sovi\u00e9tico Alexei Kosygin en 1971. En xullo de 1972, Cuba uniuse \u00e1 COMECON, unha organizaci\u00f3n econ\u00f3mica de Estados socialistas, a\u00ednda que isto limitou a\u00ednda m\u00e1is a econom\u00eda de Cuba \u00e1 produci\u00f3n agr\u00edcola.\nEn maio de 1970, as tripulaci\u00f3ns de dous buques pesqueiros cubanos foron secuestradas polo grupo terrorista Alpha 66, baseado en Florida, que reclamaba que Cuba liberase a varios militantes encarcerados. Baixo a presi\u00f3n dos Estados Unidos, os pescadores foron liberados e Castro recibiunos como heroes. En abril de 1971, Castro recibiu cr\u00edticas internacionalmente por ordenar a detenci\u00f3n do poeta Heberto Padilla o 20 de marzo. Padilla foi liberado e o goberno estableceu o Consello Nacional de Cultura.\nEn novembro de 1971, Fidel visitou Chile, onde o marxista Salvador Allende fora elixido presidente como l\u00edder dunha coalici\u00f3n de partidos de esquerda. Castro apoiou as reformas socialistas de Allende, pero advertiuno de elementos de dereita no ex\u00e9rcito chileno. En 1973, os militares lideraron un golpe de estado e estableceron unha xunta militar liderada por Augusto Pinochet. Fidel Castro dirixiuse a Guinea para co\u00f1ecer ao presidente socialista S\u00e9kou Tour\u00e9, eloxi\u00e1ndoo como o maior l\u00edder de \u00c1frica, e al\u00ed recibiu a Orde de Fidelidade ao Pobo. [238] Despois,realizou unha xira de sete semanas visitando aos seus aliados de esquerda: Alxeria, Bulgaria, Hungr\u00eda, Polonia, Alema\u00f1a Oriental, Checoslovaquia e a Uni\u00f3n Sovi\u00e9tica, onde recibiu m\u00e1is reco\u00f1ecementos. En cada viaxe, puxo interese en visitar traballadores de f\u00e1bricas e granxas, enxalzando publicamente aos seus gobernos. En privado, instou aos gobernos a axudar aos movementos revolucionarios noutros lugares, especialmente aos que loitaban na guerra de Vietnam.\nEn setembro de 1973, volveu a Alxer para participar na Cuarta Conferencia do Movemento de Pa\u00edses Non Ali\u00f1ados. Varios membros da Conferencia foron cr\u00edticos coa asistencia de Fidel, alegando que Cuba estaba ali\u00f1ada co Pacto de Varsovia e, polo tanto, non deber\u00eda asistir. Na conferencia rompeu publicamente as relaci\u00f3ns con Israel, citando a estreita relaci\u00f3n do goberno cos Estados Unidos e o seu tratamento aos palestinos durante o conflito Israel-Palestina. Con isto obtivo o respecto de todo o mundo \u00e1rabe, en particular do l\u00edder libio Muamar al-Qadafi, que se converteu no seu amigo e aliado. Cando a guerra do Yom Kippur estalou en outubro de 1973 entre Israel e unha coalici\u00f3n \u00e1rabe liderada por Exipto e Siria, Cuba enviou 4.000 efectivos para axudar a Siria. Tras sa\u00edr de Alxer, Fidel visitou Iraq e Vietnam do Norte.\nA econom\u00eda de Cuba creceu en 1974 como resultado dos altos prezos internacionais do azucre e novos cr\u00e9ditos coa Arxentina, o Canad\u00e1 e partes de Europa Occidental. Alg\u00fans estados latinoamericanos pediron a readmisi\u00f3n de Cuba na Organizaci\u00f3n dos Estados Americanos, e os Estados Unidos finalmente aceptaron en 1975 seguindo o consello de Henry Kissinger. Anunciando oficialmente a Cuba como Estado socialista, celebrouse o primeiro Congreso Nacional do Partido Comunista de Cuba e redactouse unha nova Constituci\u00f3n. O texto foi levado \u00e1s asembleas populares para a s\u00faa discusi\u00f3n, na que participaron 6.216.981 cidad\u00e1ns e finalmente 60 dos seus 141 artigos foron modificados. O 15 de febreiro de 1976 foi sometida a un referendo nacional e aprobada cun 99.02% dos votos e unha participaci\u00f3n do 98%. A nova Constituci\u00f3n de 1976 eliminou o cargo de primeiro ministro de Cuba e estableceu como xefe de Estado e xefe de goberno ao Presidente do Consello de Estado. En novembro dese mesmo ano celebr\u00e1ronse elecci\u00f3ns parlamentarias indirectas, nas que os cidad\u00e1ns elixiron aos 10.275 membros das 169 Asembleas Municipais, que \u00e1 s\u00faa vez elixiron aos 489 membros da Asemblea Nacional do Poder Popular, o novo Parlamento cubano. O 3 de decembro de 1976 os deputados da Asemblea Nacional elixiron os membros do goberno, chamado Consello de Estado, entre eles a Fidel Castro como Presidente do Consello de Estado.\nPresidente do Consello de Estado.\nGuerras exteriores e presidencia do Movemento de Pa\u00edses Non Ali\u00f1ados: 1975-1979.\nCastro consideraba \u00c1frica como \"o elo m\u00e1is d\u00e9bil da cadea imperialista\" e, a petici\u00f3n do presidente angolano Agostinho Neto, enviou a 230 conselleiros militares ao sur de \u00c1frica en novembro de 1975 para axudar ao MPLA de Neto na guerra civil angolana. Cando os Estados Unidos e Sur\u00e1frica intensificaron o seu apoio ao outro bando (FLNA e UNITA), Fidel mandou 18.000 soldados m\u00e1is para Angola, os cales xogaron un papel fundamental para forzar unha retirada surafricana e da UNITA. De visita en Angola, Fidel celebrou o \u00e9xito xunto a Neto, S\u00e9kou Tour\u00e9 e o presidente de Guinea-Bissau, Lu\u00eds Cabral, e acordaron apoiar o goberno marxista-leninista da FRELIMO liderado por Samora Machel en Mozambique contra a RENAMO na Guerra Civil de Mozambique. En febreiro, Fidel visitou Alxeria e logo Libia, onde estivo dez d\u00edas xunto a Gadafi e onde supervisou o establecemento do sistema de goberno da Jamahariya, antes de asistir a conversaci\u00f3ns co goberno marxista de Iemen do Sur. De al\u00ed, dirixiuse a Somalia, Tanzania, Mozambique e Angola, onde foi recibido polas multitudes como un heroe polo papel de Cuba ao opo\u00f1erse ao apartheid de Sur\u00e1frica. Por boa parte de \u00c1frica foi considerado amigo da liberaci\u00f3n nacional do dominio estranxeiro. Tras o periplo por \u00c1frica viaxou a Berl\u00edn e Moscova.\nEn 1977, estalou a guerra de Ogad\u00e9n sobre a disputada rexi\u00f3n de Ogad\u00e9n mentres Somalia invad\u00eda Etiop\u00eda. A\u00ednda que fora aliado do presidente somal\u00ed Siad Barre, Fidel d\u00e9ralle unha advertencia contra tal acci\u00f3n e Cuba posicionouse co goberno marxista de Etiop\u00eda de Mengistu Haile Mariam. Enviou tropas ao mando do xeneral Arnaldo Ochoa para axudar ao sobrepadado ex\u00e9rcito et\u00edope. Despois de facer retroceder aos somal\u00eds, Mengistu ordenou aos et\u00edopes suprimir a Fronte Popular para a Liberaci\u00f3n de Eritrea, unha medida que Castro rexeitou apoiar. Tam\u00e9n deu o seu apoio aos movementos revolucionarios latinoamericanos, especialmente a Fronte Sandinista de Liberaci\u00f3n Nacional no seu derrocamento da ditadura nicaraguano de Anastasio Somoza Debayle en xullo de 1979.\nEn 1979, celebrouse na Habana a Conferencia do Movemento de Pa\u00edses Non Ali\u00f1ados (MPNA), onde Fidel Castro foi seleccionado como presidente, cargo que mantivo ata 1982. Na s\u00faa condici\u00f3n de presidente do MPNA e de Cuba presentouse na Asemblea Xeral das Naci\u00f3ns Unidas en outubro de 1979 e pronunciou un discurso sobre a disparidade entre ricos e pobres no mundo. O seu discurso foi recibido con moitos aplausos por parte doutros l\u00edderes mundiais, a\u00ednda que a s\u00faa posici\u00f3n no MPNA foi danada pola negativa de Cuba a condenar a intervenci\u00f3n sovi\u00e9tica en Afganist\u00e1n. As relaci\u00f3ns de Cuba cos pa\u00edses de Am\u00e9rica do Norte melloraron coas chegadas do presidente mexicano Luis Echeverr\u00eda, o primeiro ministro canadense Pierre Trudeau e o presidente dos Estados Unidos Jimmy Carter. Carter continuou criticando os abusos dos dereitos humanos en Cuba, pero adoptou un enfoque respectuoso que chamou a atenci\u00f3n de Castro. Considerando Carter ben sentido e sincero, Castro liberou a alg\u00fans presos pol\u00edticos e permitiu a alg\u00fans exiliados cubanos visitar parentes na illa, coa esperanza de que Carter suprimise o embargo econ\u00f3mico e detivese o apoio da CIA a disidentes. Pola contra, a s\u00faa relaci\u00f3n coa China foi a peor, xa que acusou ao goberno chin\u00e9s de Deng Xiaoping de traizoar os seus principios revolucionarios ao iniciar v\u00ednculos comerciais cos Estados Unidos e atacar a Vietnam.\nReagan e Gorbachev: 1980-1991.\nNa d\u00e9cada de 1980, a econom\u00eda de Cuba estaba de novo en problemas, tras un descenso no prezo de mercado do azucre e a pobre colleita de 1979. Por primeira vez, o desemprego converteuse nun grave problema na Cuba de Fidel Castro, e o goberno enviou a mozos desempregados a outros pa\u00edses, principalmente a Alema\u00f1a Oriental, para traballar al\u00ed. En abril de 1980, produciuse un incidente diplom\u00e1tico cando 10.000 cubanos asaltaron a embaixada peruana para solicitar asilo. Tras negociaci\u00f3ns entre os gobernos de Cuba e o Per\u00fa acordouse a sa\u00edda do pa\u00eds dos solicitantes de asilo e a apertura do porto de Mariel para que puideran atracar barcos dos Estados Unidos e levasen a todos os que quixesen marchar. Chegaron centos de barcos e produciuse un \u00e9xodo masivo de 120.000 persoas. O goberno de Castro aproveitou a situaci\u00f3n cargando criminais, enfermos mentais e sospeitosos de ser homosexuais nos barcos destinados a Florida. O evento desestabilizou a administraci\u00f3n de Carter e en 1981, Ronald Reagan foi elixido presidente dos Estados Unidos. A administraci\u00f3n de Reagan adoptou un enfoque de loita contra Castro, deixando claro o seu desexo de derrocar o seu goberno. A finais de 1981, Castro acusou publicamente aos Estados Unidos de facer unha guerra biol\u00f3xica contra Cuba ao orquestrar unha epidemia de dengue. A econom\u00eda de Cuba depend\u00eda a\u00ednda m\u00e1is da axuda sovi\u00e9tica, recibindo subvenci\u00f3ns (principalmente en subministraci\u00f3ns de petr\u00f3leo a baixo custo e compra voluntaria de azucre cubano a prezos inflados) duns 4.000-5.000 mill\u00f3ns de d\u00f3lares ao ano ata finais dos oitenta. Isto representaba un 30-38% do PIB total do pa\u00eds. A asistencia econ\u00f3mica sovi\u00e9tica non axudara \u00e1s perspectivas de crecemento a longo prazo de Cuba promovendo a diversificaci\u00f3n ou a sostibilidade. A\u00ednda que se describira como unha \"econom\u00eda latinoamericana de exportaci\u00f3ns relativamente desenvolvida\" en 1959 e principios dos anos 1960, a estrutura econ\u00f3mica b\u00e1sica de Cuba mudou moi pouco entre ent\u00f3n e os anos 80. Os produtos do tabaco como os cigarros puros e os pitos foron os \u00fanicos produtos manufacturados entre as principais exportaci\u00f3ns de Cuba, e incluso estes eran fabricados por un proceso pre-industrial. A econom\u00eda cubana seguiu sendo moi ineficiente e excesivamente especializada nalgunhas mercanc\u00edas altamente subvencionadas proporcionadas polos pa\u00edses do bloque sovi\u00e9tico.\nA\u00ednda que desprezaba a dereitista xunta militar arxentina, Castro apoiounos na Guerra das Malvinas de 1982 contra Gran Breta\u00f1a e ofreceu axuda militar aos arxentinos. Apoiou o esquerdista movemento New Jewel que tomou o poder en Granada en 1979, e emprendeu amizade co presidente granadino Maurice Bishop. Cuba enviou m\u00e9dicos, profesores e t\u00e9cnicos para axudar ao desenvolvemento do pa\u00eds. Cando Bishop foi executado nun golpe con apoio sovi\u00e9tico polo marxista de li\u00f1a dura Bernard Coard en outubro de 1983, Fidel condenou a execuci\u00f3n, pero mantivo coidadosamente o apoio ao goberno de Granada. Non obstante, os Estados Unidos usaron o golpe como pretexto para invadir a illa. Soldados cubanos morreron no conflito e Fidel denunciou a invasi\u00f3n comparando aos Estados Unidos coa Alema\u00f1a nazi. Nun discurso de xullo de 1983, Castro condenou a administraci\u00f3n de Reagan como unha \"panda extremista e reaccionaria\" que levaba unha \"pol\u00edtica exterior abertamente belicista e fascista\". Fidel Castro tem\u00eda unha invasi\u00f3n dos Estados Unidos a Nicaragua e enviou a Arnaldo Ochoa a adestrar aos sandinistas gobernantes na guerra de guerrillas, pero recibiu pouco apoio da URSS.\nEn 1985, Mikhail Gorbachev converteuse en secretario xeral do Partido Comunista da Uni\u00f3n Sovi\u00e9tica. Como reformador, levou a cabo medidas para aumentar a liberdade de prensa (Glasnost) e a descentralizaci\u00f3n econ\u00f3mica (Perestroika) nun intento de fortalecer o socialismo. Como moitos cr\u00edticos marxistas ortodoxos, Fidel tem\u00eda que as reformas debilitar\u00edan o estado socialista e permitir\u00edan que os elementos capitalistas recuperasen o control. Gorbachev cedeu \u00e1s demandas dos Estados Unidos de reducir o apoio a Cuba, e as relaci\u00f3ns sovi\u00e9tico-cubanas deterior\u00e1ronse. Cando Gorbachov visitou Cuba en abril de 1989, informou a Fidel que a perestroika significaba o fin dos subsidios a Cuba. Ignorando as chamadas \u00e1 liberalizaci\u00f3n seguindo o exemplo sovi\u00e9tico, Castro continuou na s\u00faa li\u00f1a, po\u00f1endo especial \u00e9nfase na vixilancia do ex\u00e9rcito, a principal ameaza para o goberno. Varios altos oficiais militares, entre eles Arnaldo Ochoa e Tony de la Guardia, foron investigados por corrupci\u00f3n e complicidade no contrabando de coca\u00edna, xulgados e executados en 1989, a pesar das petici\u00f3ns de clemencia.\nSeguindo os consellos m\u00e9dicos que lle deron en outubro de 1985, Fidel Castro deixou de fumar regularmente puros cubanos, axudando a dar exemplo ao resto da poboaci\u00f3n. Converteuse nunha das principais voces, xunto ao seu aliado Thomas Sankara, na denuncia do problema da d\u00e9beda do Terceiro Mundo, argumentando que este nunca escapar\u00eda da d\u00e9beda que os bancos e os gobernos do primeiro mundo lle impuxeran. En 1985, A Habana acolleu cinco conferencias internacionais sobre o problema da d\u00e9beda mundial.\nEn novembro de 1987, Castro comezou a po\u00f1er m\u00e1is esforzo na guerra civil de Angola, na que os marxistas caeran en retirada. O presidente angolano, Jos\u00e9 Eduardo dos Santos, solicitou con \u00e9xito m\u00e1is tropas cubanas e Castro aceptou ent\u00f3n dedicar m\u00e1is tempo a Angola que \u00e1 situaci\u00f3n interna, crendo que unha vitoria provocar\u00eda o colapso do apartheid. Gorbachev pediu un final negociado para o conflito e en 1988 organizou conversaci\u00f3ns a catro bandas entre a URSS, Estados Unidos, Cuba e Sur\u00e1frica; acordando que todas as tropas estranxeiras se retirasen de Angola. Fidel Castro non estaba de acordo coa visi\u00f3n de Gorbaciev, ao crer que abandonaba a situaci\u00f3n dos pobres do mundo en favor da distensi\u00f3n.\nEn Europa do leste, os gobernos socialistas foron caendo ante os reformistas capitalistas entre 1989 e 1991 e moitos observadores occidentais esperaban o mesmo en Cuba. Cada vez m\u00e1is illada, Cuba mellorou as relaci\u00f3ns co goberno de dereitas de Manuel Noriega en Panam\u00e1, a pesar do odio persoal de Castro a Noriega, pero foi derrocado nunha invasi\u00f3n estadounidense en decembro de 1989. En febreiro de 1990, os aliados de Castro en Nicaragua, o presidente Daniel Ortega e os sandinistas, foron derrotados pola Uni\u00f3n Nacional Opositora, financiada polos Estados Unidos, nas elecci\u00f3ns. Co colapso do bloque sovi\u00e9tico, Estados Unidos obtivo o voto maioritario para unha resoluci\u00f3n que condenaba as violaci\u00f3ns dos dereitos humanos de Cuba na Comisi\u00f3n de Dereitos Humanos das Naci\u00f3ns Unidas en Xenebra. Cuba afirmou que esta era unha manifestaci\u00f3n da hexemon\u00eda americana e rexeitou que unha delegaci\u00f3n da investigaci\u00f3n ingresase no pa\u00eds.\nPer\u00edodo Especial.\nCo fin do comercio favorable co bloque sovi\u00e9tico, Fidel Castro declarou publicamente que Cuba estaba entrando nun \"Per\u00edodo especial en tempos de paz\". As remesas de petr\u00f3leo reduc\u00edronse drasticamente, import\u00e1ronse bicicletas chinesas para substitu\u00edr os coches e pech\u00e1ronse as f\u00e1bricas que realizaban tarefas non esenciais. Os bois comezaron a substitu\u00edr os tractores, a le\u00f1a comezou a usarse para coci\u00f1ar e introduc\u00edronse cortes de enerx\u00eda que duraron 16 horas ao d\u00eda. Castro admitiu que Cuba afrontaba a peor situaci\u00f3n antes da guerra aberta e que o pa\u00eds poder\u00eda ter que recorrer \u00e1 agricultura de subsistencia. En 1992, a econom\u00eda de Cuba diminu\u00edu en m\u00e1is dun 40% en menos de dous anos, con grandes escasezas de alimentos e falta de produtos b\u00e1sicos. Castro esperaba a restauraci\u00f3n do marxismo-leninismo na URSS, pero abst\u00edvose de apoiar o golpe de 1991 nese pa\u00eds. Cando Gorbaciov recuperou o control, as relaci\u00f3ns entre Cuba e a Uni\u00f3n Sovi\u00e9tica deterior\u00e1ronse e as tropas sovi\u00e9ticas retir\u00e1ronse en setembro de 1991. En decembro, a Uni\u00f3n Sovi\u00e9tica disolveuse oficialmente cando Boris Eltsin aboliu o Partido Comunista da Uni\u00f3n Sovi\u00e9tica e introduciu unha democracia capitalista multipartidista. Eltsin menosprezou a Castro e desenvolveu lazos coa Fundaci\u00f3n Nacional Cubano-Americana con sede en Miami. Castro intentou mellorar as relaci\u00f3ns coas naci\u00f3ns capitalistas. Acolleu con satisfacci\u00f3n a pol\u00edticos e investidores occidentais en Cuba, fixo amizade con Manuel Fraga e interesouse especialmente polas pol\u00edticas de Margaret Thatcher no Reino Unido, ao crer que o socialismo cubano poder\u00eda aprender do seu \u00e9nfase nos impostos baixos e a iniciativa persoal. Deixou de apoiar aos militantes estranxeiros, abst\u00edvose de eloxiar \u00e1s FARC nunha visita a Colombia en 1994 e pediu un acordo negociado entre os zapatistas e o goberno mexicano en 1995. Presentouse publicamente como un moderado no taboleiro mundial.\nEn 1991, A Habana acolleu os Xogos Panamericanos, que inclu\u00edan a construci\u00f3n dun estadio e o aloxamento para atletas. Fidel Castro admitiu que foi un erro custoso, pero foi un \u00e9xito para o goberno cubano. As multitudes gritaban regularmente \"\u00a1Fidel! Fidel!\" diante de xornalistas estranxeiros, mentres que Cuba se converteu na primeira naci\u00f3n latinoamericana en derrotar aos Estados Unidos na cabeza do medalleiro. O apoio a Fidel mant\u00edvose forte, e a\u00ednda que houbo pequenas manifestaci\u00f3ns antigubernamentais, a oposici\u00f3n cubana rexeitou as chamadas da comunidade do exilio a un levantamento armado. En agosto de 1994, A Habana foi testemu\u00f1a da maior manifestaci\u00f3n anti-castrista na historia de Cuba, cando entre 200 e 300 mozos lanzaron pedras \u00e1 polic\u00eda, esixindo que se lles permitise emigrar a Miami. Enfrontounos unha multitude m\u00e1is numerosa a favor do goberno, \u00e1 que se uniu o propio Fidel. Informou aos medios de comunicaci\u00f3n de que os homes eran antisociais enganados polos Estados Unidos. As protestas dispers\u00e1ronse sen rexistrarse feridos. Temendo un invasi\u00f3n por grupos disidentes, o goberno organizou a estratexia de defensa chamada \"Guerra de todo o pobo\", planificando unha campa\u00f1a de guerra xeneralizada e d\u00e1ndolle traballo aos desempregados constru\u00edndo unha rede de b\u00fankeres e t\u00faneles en todo o pa\u00eds.\nCastro cr\u00eda na necesidade de reformas se o socialismo cubano quer\u00eda sobrevivir nun mundo dominado agora polos libres mercados capitalistas. En outubro de 1991 celebrouse en Santiago o Cuarto Congreso do Partido Comunista de Cuba, no que se anunciaron importantes cambios para o goberno. Fidel Castro abandonou a cabeza do goberno para ser substitu\u00eddo por Carlos Lage D\u00e1vila, moito m\u00e1is novo, a\u00ednda que Fidel seguiu sendo o secretario xeral do Partido Comunista e comandante en xefe das Forzas Armadas Revolucionarias. Moitos dos membros m\u00e1is vellos do goberno retir\u00e1ronse e foron substitu\u00eddos polos seus compa\u00f1eiros m\u00e1is novos. Propux\u00e9ronse varios cambios econ\u00f3micos e posteriormente foron sometidos a un referendo nacional. Os mercados libres de agricultores e as empresas privadas a pequena escala foron legalizados nun intento de estimular o crecemento econ\u00f3mico, mentres que os d\u00f3lares estadounidenses tam\u00e9n se fixeron de curso legal. Afroux\u00e1ronse certas restrici\u00f3ns \u00e1 emigraci\u00f3n, o que permitiu aos cidad\u00e1ns cubanos m\u00e1is descontentos mudarse aos Estados Unidos. F\u00edxose un avance na democracia, ao pasar os deputados da Asemblea Nacional do Poder Popular a seren elixidos polo pobo de forma directa, en vez de por medio de asembleas municipais e provinciais. Fidel acolleu de bo grado o debate entre os defensores e os opositores \u00e1s reformas, a\u00ednda que co paso do tempo comezou a simpatizar cada vez m\u00e1is cos opositores \u00e1s reformas, argumentando que estas se deb\u00edan demorar.\nO goberno de Castro diversificou a econom\u00eda de Cuba en biotecnolox\u00eda e turismo, este \u00faltimo superando \u00e1 industria do azucre de Cuba como principal fonte de ingresos en 1995. A chegada de miles de turistas mexicanos e espa\u00f1ois levou a que un n\u00famero cada vez maior de cubanas se adicasen \u00e1 prostituci\u00f3n, oficialmente ilegal. Fidel abst\u00edvose de actuar contra a prostituci\u00f3n en Cuba, temendo un rev\u00e9s pol\u00edtico. A\u00ednda que tempo atr\u00e1s pensaba que as crenzas relixiosas eran un atraso, Castro suavizou a s\u00faa actitude cara \u00e1s instituci\u00f3ns relixiosas e os relixiosos foron autorizados por primeira vez a unirse ao Partido Comunista. A\u00ednda que v\u00eda a igrexa cat\u00f3lica como unha instituci\u00f3n reaccionaria e pro-capitalista, Fidel Castro organizou unha hist\u00f3rica visita a Cuba do papa Xo\u00e1n Paulo II para xaneiro de 1998, o que fortaleceu a posici\u00f3n da igrexa cubana e do goberno de Castro.\nA principios dos noventa, o goberno de Fidel Castro abrazou o ecoloxismo, facendo unha campa\u00f1a contra o quecemento global e o desperdicio de recursos naturais e acusando aos Estados Unidos de ser o principal contaminador do mundo. En 1994 creouse un ministerio dedicado ao medio ambiente e en 1997 cre\u00e1ronse novas leis que promov\u00edan a concienciaci\u00f3n sobre as cuesti\u00f3ns ambientais en toda Cuba e subli\u00f1aban o uso sostible dos recursos naturais. En 2006, Cuba foi a \u00fanica naci\u00f3n mundial que cumpriu a definici\u00f3n de desenvolvemento sostible do Programa das Naci\u00f3ns Unidas para o Desenvolvemento Sostible, cunha pegada ecol\u00f3xica de menos de 1,8 hect\u00e1reas per c\u00e1pita e un \u00edndice de desenvolvemento humano de m\u00e1is de 0,8. Fidel Castro tam\u00e9n se converteu nun defensor do movemento antiglobalizaci\u00f3n, criticando a hexemon\u00eda global dos Estados Unidos e o control exercido polas multinacionais. Mantivo tam\u00e9n as s\u00faas devotas crenzas anti-apartheid, e nas celebraci\u00f3ns do 26 de xullo de 1991, subiu con el ao escenario o activista pol\u00edtico surafricano e futuro presidente de Sur\u00e1frica Nelson Mandela, recentemente sa\u00eddo da prisi\u00f3n. Mandela eloxiou a implicaci\u00f3n de Cuba na batalla contra Sur\u00e1frica en Angola e deulle as grazas a Fidel persoalmente. En 1994 Fidel asistiu \u00e1 toma de posesi\u00f3n de Mandela como presidente. En 2001 asistiu \u00e1 Conferencia contra o Racismo en Sur\u00e1frica na que falou sobre a difusi\u00f3n global dos estereotipos raciais a trav\u00e9s do cinema dos Estados Unidos.\nMarea rosa: 2000\u20132006.\nSumida en problemas econ\u00f3micos, Cuba contou coa axuda da elecci\u00f3n do socialista e antiimperialista Hugo Ch\u00e1vez na presidencia venezolana en 1999. Fidel Castro e Ch\u00e1vez desenvolveron unha estreita amizade, co primeiro actuando como mentor e figura paterna para o segundo, e xuntos constru\u00edron unha alianza que tivo repercusi\u00f3ns en toda Latinoam\u00e9rica. En 2000 asinaron un acordo mediante o cal Cuba enviar\u00eda 20.000 m\u00e9dicos a Venezuela, a cambio de recibir 53.000 barr\u00eds de petr\u00f3leo ao d\u00eda a prezos favorables; en 2004, este comercio foi intensificado, Cuba enviou 40.000 m\u00e9dicos e Venezuela proporcionaba 90.000 barr\u00eds ao d\u00eda. Ese mesmo ano, Fidel iniciou Misi\u00f3n Milagro, un proxecto m\u00e9dico conxunto que ti\u00f1a como obxectivo proporcionar operaci\u00f3ns de ollos gratis a 300.000 persoas de cada naci\u00f3n. A alianza impulsou a econom\u00eda cubana, e en maio de 2005 Castro duplicou o salario m\u00ednimo a 1,6 mill\u00f3ns de traballadores, aumentou as pensi\u00f3ns e entregou novos electrodom\u00e9sticos aos cubanos m\u00e1is pobres. Con todo mantiv\u00e9ronse alg\u00fans problemas econ\u00f3micos e en 2004 o goberno pechou temporalmente 118 f\u00e1bricas, inclu\u00edndo plantas de aceiro, f\u00e1bricas de azucre e de procesamento de papel, para compensar a escaseza cr\u00edtica de combustible.\nCuba e Venezuela foron os membros fundadores da Alternativa Bolivariana para as Am\u00e9ricas (ALBA). ALBA buscou redistribu\u00edr uniformemente a riqueza en todos os pa\u00edses membros, protexer a agricultura da rexi\u00f3n e opo\u00f1erse \u00e1 liberalizaci\u00f3n e privatizaci\u00f3n econ\u00f3mica. A orixe de ALBA radicaba nun acordo de decembro de 2004 asinado entre ambos pa\u00edses e foi formalizado a trav\u00e9s dun acordo de comercio popular asinado tam\u00e9n pola Bolivia de Evo Morales en abril de 2006. Castro tam\u00e9n ped\u00eda unha maior integraci\u00f3n do Caribe dende finais dos 90, dicindo que s\u00f3 reforzar a cooperaci\u00f3n entre os pa\u00edses do Caribe evitar\u00eda a s\u00faa dominaci\u00f3n por naci\u00f3ns ricas nunha econom\u00eda global. Cuba abriu catro embaixadas adicionais na Comunidade do Caribe: en Antiga e Barbuda, Dominica, Suriname e San Vicente e as Granadinas. Este paso converteu a Cuba no \u00fanico pa\u00eds con embaixadas en todos os pa\u00edses independentes da Comunidade do Caribe.\nEn contraste coa mellora das relaci\u00f3ns entre Cuba e varios estados latinoamericanos de esquerda, no 2004 rompeu os lazos diplom\u00e1ticos con Panam\u00e1 despois de que a presidenta centrista, Mireya Moscoso, concedese o indulto a catro exiliados cubanos acusados \u200b\u200bde intentar asasinar a Fidel Castro en 2000, entre eles o terrorista Luis Posada Carriles. Os lazos diplom\u00e1ticos restablec\u00e9ronse no 2005. despois da elecci\u00f3n do presidente de esquerda Mart\u00edn Torrijos e en 2008 a Corte Suprema de Xustiza de Panam\u00e1 declarou inconstitucionais os indultos concedidos pola expresidenta Moscoso. A mellora das relaci\u00f3ns de Castro en Am\u00e9rica Latina estivo acompa\u00f1ada dunha continuada animosidade cara aos Estados Unidos. Non obstante, tras os enormes danos causados \u200b\u200bpolo furac\u00e1n Michelle no 2001, Castro propuxo con \u00e9xito a compra en efectivo de comida aos Estados Unidos ao tempo que declinaba a oferta de axuda humanitaria do seu goberno. Fidel manifestouse solidario cos EUA tras os atentados do 11 de setembro de 2001, condenando a Al-Qaeda e ofrecendo aeroportos cubanos para o desv\u00edo de emerxencia de calquera avi\u00f3n dos Estados Unidos. Reco\u00f1eceu que os ataques far\u00edan que a pol\u00edtica exterior dos Estados Unidos fose m\u00e1is agresiva, o que el cr\u00eda contraproducente e criticou a invasi\u00f3n de Iraq de 2003, afirmando que a guerra liderada polos Estados Unidos impuxera unha \"lei da xungla\" internacional. No seu discurso do D\u00eda Internacional dos Traballadores de 2004 fixo numerosos eloxios ao pobo espa\u00f1ol polas manifestaci\u00f3ns posteriores aos atentados do 11 de marzo ao tempo que criticaba duramente ao goberno de Jos\u00e9 Mar\u00eda Aznar pola s\u00faa actuaci\u00f3n neses d\u00edas e pola guerra de Iraq.\nCesi\u00f3n do poder: 2006\u20132008.\nO 31 de xullo de 2006, a ra\u00edz dunha crise intestinal aguda, Castro cedeu temporalmente os seus poderes ao seu irm\u00e1n Ra\u00fal. Alg\u00fans d\u00edas despois apareceu na televisi\u00f3n cubana, a\u00ednda que visiblemente debilitado, afirmando que a s\u00faa recuperaci\u00f3n \u00eda ben. En agosto recibiu a visita de Hugo Ch\u00e1vez. En setembro, o Movemento de Pa\u00edses Non Ali\u00f1ados celebrou a s\u00faa XIV Conferencia na Habana e acordou nomear a Fidel Castro como presidente da organizaci\u00f3n. En febreiro de 2007, Ra\u00fal Castro anunciou que a sa\u00fade de Fidel estaba mellorando e que participaba en importantes asuntos gobernamentais. O 21 de abril, Castro reuniuse con Wu Guanzheng, do Politburo do Partido Comunista Chin\u00e9s.\nO 19 de febreiro de 2008, anunciou nun artigo do diario Granma que non aspirar\u00eda a ser reelixido como presidente do Consello de Estado e comandante en xefe despois de 49 anos no poder, cinco d\u00edas antes de que o Parlamento, a Asemblea Nacional do Poder Popular, elixise o novo goberno: \"Non aspirarei nin acceptarei- repito - non aspirarei nin aceptar\u00e9ei o cargo de presidente do Consello de Estado e comandante en xefe\". O seu irm\u00e1n Ra\u00fal Castro, que o substitu\u00edra temporalmente polos seus problemas de sa\u00fade, foi elixido pola Asemblea Nacional do Poder Popular de Cuba o 24 de febreiro de 2008, convert\u00e9ndose as\u00ed no 23\u00ba presidente de Cuba.\nRetiro e \u00faltimos anos.\nTras o seu retiro, a sa\u00fade de Fidel Castro deteriorouse. Continuou a interactuar co pobo cubano, publicou unha columna de opini\u00f3n titulada \"Reflexi\u00f3ns\" en Granma, comezou a utilizar unha conta de Twitter e deu conferencias p\u00fablicas ocasionais. En xaneiro de 2009, pediu aos cubanos que non se preocuparan da s\u00faa falta de columnas recentes e dos seus problemas de sa\u00fade nin pola s\u00faa futura morte. Continuouse reunindo con l\u00edderes e mandatarios estranxeiros e ese mes public\u00e1ronse fotograf\u00edas s\u00faas coa presidenta arxentina Cristina Fern\u00e1ndez de Kirchner.\nEn xullo de 2010, fixo a s\u00faa primeira aparici\u00f3n p\u00fablica dende que caera enfermo, saudando a traballadores do centro cient\u00edfico e concedendo unha entrevista televisiva ao programa Mesa Redonda Internacional na que discutiu as tensi\u00f3ns dos Estados Unidos con Ir\u00e1n e Corea do Norte. O 7 de agosto de 2010, Castro pronunciou o seu primeiro discurso \u00e1 Asemblea Nacional en catro anos instando aos Estados Unidos a non emprender acci\u00f3ns militares contra esas naci\u00f3ns e avisando dun holocausto nuclear. En marzo de 2011, condenou a intervenci\u00f3n militar dirixida pola OTAN en Libia.\nO 18 de abril de 2011, Fidel Castro dimitiu do Comit\u00e9 Central do Partido Comunista de Cuba, renunciando as\u00ed ao liderado do partido. Ra\u00fal foi elixido como o seu sucesor. En marzo de 2012, o papa Bieito XVI visitou Cuba durante tres d\u00edas, tempo no que se reuniu con Castro a pesar da oposici\u00f3n manifesta do Papa ao goberno de Cuba e ao marxismo. M\u00e1is tarde ese ano, revelouse que xunto con Hugo Ch\u00e1vez, Castro xogara un papel importante entre bastidores para levar a bo porto as conversaci\u00f3ns de paz entre o goberno colombiano e o movemento guerrilleiro das FARC e po\u00f1er fin ao conflito que asolaba o pa\u00eds dende 1964. Durante a crise de Corea do Norte en 2013, instou aos gobernos de Corea do Norte e dos Estados Unidos a que mostrasen contenci\u00f3n. Dixo que a situaci\u00f3n era \"tan incrible como absurda\", e sosti\u00f1a que a guerra non beneficiar\u00eda a ning\u00fan bando e que representaba \"un dos maiores riscos de guerra nuclear\" dende a crise dos m\u00edsiles cubanos.\nEn decembro de 2014, foi galardoado na China co Premio Confucio da Paz, por buscar soluci\u00f3ns pac\u00edficas ao conflito da s\u00faa naci\u00f3n cos Estados Unidos e polos seus esforzos durante a xubilaci\u00f3n para previr a guerra nuclear. En xaneiro de 2015, comentou publicamente o \"desxeo cubano\", a mellora das relaci\u00f3ns entre Cuba e EEUU, afirmando que, se ben era un movemento positivo para establecer a paz na rexi\u00f3n, desconfiaba do goberno dos Estados Unidos. Non se reuniu co presidente dos Estados Unidos, Barack Obama, na visita deste \u00faltimo a Cuba en marzo de 2016, a\u00ednda que lle enviou unha carta dicindo que Cuba \"non precisa agasallos do imperio\". Ese abril, realizou a s\u00faa m\u00e1is maior aparici\u00f3n p\u00fablica en moitos anos ao falar ante o Partido Comunista. Resaltando que pronto cumprir\u00eda 90 anos, dixo que morrer\u00eda nun futuro pr\u00f3ximo, pero instou aos presentes a manter os seus ideais comunistas. En setembro de 2016, foi visitado na s\u00faa casa da Habana polo presidente iraniano Hassan Rouhani, e logo polo primeiro ministro xapon\u00e9s Shinz\u014d Abe. A finais de outubro de 2016, Castro reuniuse co presidente portugu\u00e9s Marcelo Rebelo de Sousa, que se converteu nun dos \u00faltimos l\u00edderes estranxeiros en visitalo.\nMorte e funeral.\nO 25 de novembro de 2016 Ra\u00fal Castro informou, a trav\u00e9s dun comunicado oficial pola Televisi\u00f3n Cubana, que o seu irm\u00e1n Fidel falecera \u00e1s 22:29 hora local (3:29 UTC do 26 de novembro), na Habana, \u00f3s 90 anos de idade. A causa da morte non foi revelada. Segundo dixo no mesmo comunicado, os seus restos ser\u00edan cremados \"atendendo \u00e1 s\u00faa vontade expresa\". O Consello de Estado decretou nove d\u00edas de loito nacional, ata o da s\u00faa inhumaci\u00f3n no Cemiterio de Santa Ifigenia, que ter\u00eda lugar o 4 de decembro de 2016.\nO 28 de novembro, rendeuse unha homenaxe a Fidel Castro na Praza da Revoluci\u00f3n e noutras zonas do pa\u00eds. Ese mesmo d\u00eda a poboaci\u00f3n tam\u00e9n foi convocada a asinar de xeito voluntario un compromiso coa Revoluci\u00f3n mediante un xuramento similar ao realizado por Fidel Castro o 1 de maio de 2000, \"como expresi\u00f3n da vontade de dar continuidade \u00e1s s\u00faas ideas e ao socialismo\".\nO 29 de novembro de 2016, unha concentraci\u00f3n de cidad\u00e1ns cubanos, precedidos por Ra\u00fal Castro xunto con xefes de Estado doutros pa\u00edses, homenaxearon a Fidel Castro na Praza da Revoluci\u00f3n da Habana, cunha serie de intervenci\u00f3ns. O evento durou unhas catro horas. Ao d\u00eda seguinte, dende a propia praza, comezou unha procesi\u00f3n funeraria coas cinzas de Fidel que percorreron 900 quil\u00f3metros pola estrada central da illa, invertendo o percorrido da \"Caravana da Liberdade\" de xaneiro de 1959, ata Santiago de Cuba.\nNa ma\u00f1\u00e1 do 3 de decembro, na \u00faltima secci\u00f3n da procesi\u00f3n f\u00fanebre, de Bayamo a Santiago de Cuba, \u00e1s sete da tarde, celebrouse unha segunda mobilizaci\u00f3n na Praza Antonio Maceo, onde Ra\u00fal Castro expresou a vontade de Fidel de que non se constru\u00edsen monumentos nin se nomeasen r\u00faas ou prazas co seu nome. Tam\u00e9n propuxo converter en lei este \u00faltimo desexo do seu irm\u00e1n.\nO 4 de decembro, en presenza da vi\u00fava de Fidel, Dalia Soto del Valle, dos seus fillos e dalg\u00fans l\u00edderes e personalidades internacionais, Ra\u00fal depositou unha pequena urna coas cinzas do seu irm\u00e1n nun nicho en forma de rocha no cemiterio de Santa Ifigenia, a poucos metros da tumba do heroe nacional de Cuba Jos\u00e9 Mart\u00ed.\nIdeolox\u00eda.\nFidel Castro proclam\u00e1base \"socialista, marxista e leninista\", e identificouse publicamente como marxista-leninista dende decembro de 1961. Como marxista, buscou transformar Cuba dun estado capitalista dominado polo imperialismo estranxeiro nunha sociedade socialista e en \u00faltima instancia nunha sociedade comunista. Influ\u00eddo polo Che Guevara, suxeriu que Cuba poder\u00eda eludir a maior\u00eda das etapas do socialismo e avanzar directamente ao comunismo. A Revoluci\u00f3n cubana non obstante non cumpriu a suposici\u00f3n marxista de que o socialismo se lograr\u00eda mediante a revoluci\u00f3n do proletariado, xa que a maior\u00eda das forzas implicadas no derrocamento de Batista foron dirixidas por membros da clase media cubana. Segundo Fidel, un pa\u00eds poder\u00eda ser considerado socialista se os seus medios de produci\u00f3n fosen controlados polo Estado. Deste xeito, a s\u00faa comprensi\u00f3n do socialismo non ti\u00f1a tanto que ver con quen controlaba o poder nun pa\u00eds sen\u00f3n co m\u00e9todo de distribuci\u00f3n.\nO goberno de Fidel tam\u00e9n era nacionalista, e este declarou: \"Non s\u00f3 somos marxistas-leninistas, sen\u00f3n tam\u00e9n nacionalistas e patriotas\". O bi\u00f3grafo de Fidel Castro, Sebastian Balfour, sinalou que \"a vea da rexeneraci\u00f3n moral e do voluntarismo que atravesa\" o pensamento de Castro debe moito m\u00e1is ao \"nacionalismo hisp\u00e1nico\" que ao socialismo europeo ou ao marxismo-leninismo. O historiador Richard Gott remarcou que unha das claves do \u00e9xito de Fidel foi a s\u00faa capacidade de usar os \"temas xemelgos do socialismo e do nacionalismo\" e mantelos \"interminablemente en xogo\". Fidel describiu a Karl Marx e ao nacionalista cubano Jos\u00e9 Mart\u00ed como as s\u00faas principais influencias pol\u00edticas, a\u00ednda que segundo cre Gott, Mart\u00ed acabou sendo m\u00e1is importante que Marx na pol\u00edtica de Fidel Castro. Castro describiu as ideas pol\u00edticas de Mart\u00ed como \"unha filosof\u00eda da independencia e unha excepcional filosof\u00eda humanista\", e os seus partidarios afirman repetidamente que hab\u00eda grandes semellanzas entre ambas as figuras.\nFidel adoptou unha posici\u00f3n relativamente conservadora socialmente en moitos temas, opo\u00f1\u00e9ndose ao consumo de drogas, aos xogos de azar e \u00e1 prostituci\u00f3n, que consideraba males morais. Pola contra, avogou polo traballo duro, os valores familiares, a integridade e a autodisciplina. A\u00ednda que o seu goberno reprimiu a homosexualidade durante d\u00e9cadas, nos \u00faltimos anos asumiu a responsabilidade desta persecuci\u00f3n, lament\u00e1ndoa como unha \"gran inxustiza\".\nAs crenzas relixiosas de Fidel Castro te\u00f1en sido motivo de certo debate. Foi bautizado e criado como cat\u00f3lico, pero identific\u00e1base como ateo. Tam\u00e9n criticou o uso da Biblia para xustificar a opresi\u00f3n das mulleres e dos africanos, pero comentou que o cristianismo exhib\u00eda \"un grupo de preceptos moi humanos\" que daban ao mundo \"valores \u00e9ticos\" e un \"sentido de xustiza social\", e dic\u00eda que \"se a xente me chama cristi\u00e1n, non dende o punto de vista da relixi\u00f3n sen\u00f3n dende o punto de vista da visi\u00f3n social, declaro que son cristi\u00e1n\".\nOs dirixentes cubanos sempre fixeron resaltar os seus \u00e9xitos sociais, que moitos organismos internacionais reco\u00f1eceron. Entre estas principais realizaci\u00f3ns, at\u00f3panse a campa\u00f1a de alfabetizaci\u00f3n e a creaci\u00f3n de servizos sociais gratu\u00edtos en medicina e en educaci\u00f3n. Neste \u00faltimo \u00e1mbito, por exemplo, a porcentaxe da poboaci\u00f3n que completara a ensinanza primaria pasou dun 20% en 1953 a un 61% en 1981, e implantouse por todos os lugares a educaci\u00f3n universitaria.\nPola muller f\u00edxose progresos importantes, e p\u00faxose fin \u00e1 discriminaci\u00f3n racial. Durante un determinado tempo, estableceuse unha pol\u00edtica de nivelaci\u00f3n das rendas, non concedendo mellores salarios, sen\u00f3n m\u00e1is ben por medio de recompensas baseadas nos \"est\u00edmulos morais\", idea de Che Guevara. Pero nos anos setenta, t\u00edvose que abandonar este sistema e substitu\u00edlo por est\u00edmulos materiais, co fin de aumentar a produtividade.\nImaxe p\u00fablica.\nA diferenza doutros l\u00edderes comunistas da \u00e9poca sovi\u00e9tica, o goberno de Fidel Castro non constru\u00edu intencionadamente un culto \u00e1 personalidade ao seu redor, pero a s\u00faa popularidade entre varios segmentos da poboaci\u00f3n cubana levou ao desenvolvemento de certo culto xa nos primeiros anos da s\u00faa administraci\u00f3n. A imaxe de Castro atop\u00e1base frecuentemente en tendas cubanas, aulas, taxis e na televisi\u00f3n nacional. Ao longo da s\u00faa administraci\u00f3n, numerosos seguidores reun\u00edanse para aclamalo durante os seus discursos, que normalmente duraban horas e que pronunciaba sen usar notas escritas. Durante os seus discursos, Castro citaba habitualmente informes e libros que lera sobre unha ampla variedade de temas, como asuntos militares, cultivo de plantas, cine e estratexias de xadrez. O discurso de Fidel Castro ante a Asemblea Xeral das Naci\u00f3ns Unidas en setembro de 1960 segue sendo o discurso m\u00e1is longo pronunciado na Asemblea, cunha duraci\u00f3n de 4 horas e 29 minutos.\nDurante 37 anos, Fidel s\u00f3 vestiu publicamente uniformes militares de cor verde oliva, remarcando o seu papel de eterno revolucionario, pero a mediados dos noventa comezou a vestir tam\u00e9n traxes civ\u00eds escuros e guayaberas publicamente. Durante os primeiros anos do seu goberno Fidel Castro era amplamente reco\u00f1ecido como un s\u00edmbolo sexual en Cuba. Era e \u00e9 alcumado a\u00ednda \"El Comandante\" (O comandante).\nFamilia e amizades.\nA primeira esposa de Fidel Castro foi Mirta D\u00edaz-Balart, coa que casou en outubro de 1948, e xuntos tiveron un fillo, Fidel \u00c1ngel Castro D\u00edaz-Balart, \"Fidelito\", nado en setembro de 1949. Mirta e Fidel divorci\u00e1ronse en 1955, e ela mudouse a Espa\u00f1a, a\u00ednda que supostamente regresou a Cuba en 2002 para vivir con Fidelito. Fidelito medrou en Cuba e estudou f\u00edsica nuclear na Uni\u00f3n Sovi\u00e9tica. Logo dirixiu a comisi\u00f3n de enerx\u00eda at\u00f3mica de Cuba ata que en 1992 foi despedido polo seu pai. \"Foi despedido por incompetencia. Isto non \u00e9 unha monarqu\u00eda\", declarou Fidel nunha ocasi\u00f3n. Anos m\u00e1is tarde foi asesor do Ministerio de Industria B\u00e1sica e asesor cient\u00edfico do Consello de Estado. Suicidouse en febreiro de 2018, pouco m\u00e1is dun ano despois da morte de seu pai, tras estar hospitalizado por depresi\u00f3n.\nMentres Fidel estaba casado con Mirta, tivo unha relaci\u00f3n con Natalia \"Naty\" Revuelta Clews, que deu a luz \u00e1 unha filla, Alina Fern\u00e1ndez Revuelta. Alina sa\u00edu de Cuba en 1993, e pediu asilo nos Estados Unidos, onde presentou un programa de radio e criticou as pol\u00edticas de seu pai. Cunha muller de nome desco\u00f1ecido tivo outro fillo, Jorge \u00c1ngel Castro. Tivo tam\u00e9n outra filla, Francisca Pupo (nacida en 1953), como resultado dunha relaci\u00f3n dunha noite.\nFidel tivo ademais outros cinco fillos da s\u00faa segunda muller, Dalia Soto del Valle: Antonio, Alejandro, Alexis, Alexander e \u00c1ngel Castro Soto del Valle.\nMentres estaban no goberno, os dous amigos m\u00e1is pr\u00f3ximos de Fidel foron o exalcalde da Habana Pep\u00edn Naranjo e o seu propio m\u00e9dico persoal, Ren\u00e9 Vallejo. Dende 1980 ata a s\u00faa morte en 1995, Naranjo encabezou o seu equipo de conselleiros. Mantivo tam\u00e9n unha profunda amizade coa s\u00faa compa\u00f1eira revolucionaria Celia S\u00e1nchez, que o acompa\u00f1ou case en todas partes durante a d\u00e9cada de 1960 e controlou case todo o acceso ao l\u00edder. As\u00ed mesmo manti\u00f1a boas relaci\u00f3ns con numerosas personalidades da cultura, a pol\u00edtica e outros campos como o primeiro ministro do Canad\u00e1, Pierre Trudeau, o presidente franc\u00e9s Fran\u00e7ois Mitterrand, o magnate multimillonario Ted Turner, os actores Jack Nicholson, Danny Glover, Harry Belafonte, Chevy Chase, Vanessa Redgrave, Robert Redford, Dan Rather, Peter Jennings, os cineastas Steven Spielberg e Oliver Stone ou o exfutbolista Diego Armando Maradona, que leva tatuado o rostro de Fidel. Foi tam\u00e9n foi un bo amigo do novelista colombiano Gabriel Garc\u00eda M\u00e1rquez, do americano Ernest Hemingway e do presidente de Venezuela, Hugo Ch\u00e1vez.\nVisita a Galicia.\nEn xullo de 1992, Fidel realizou unha hist\u00f3rica visita a Galicia, para co\u00f1ecer a terra e a casa natal de seu pai e devolver a visita que Manuel Fraga fixera un ano antes a Cuba, pa\u00eds ao que emigrara tam\u00e9n seu pai e no que vivira durante parte da s\u00faa infancia o presidente da Xunta. A\u00ednda que \u00eda ser unha visita de cinco d\u00edas, finalmente reduciuse a dous. Chegou ao aeroporto da Lavacolla a ma\u00f1\u00e1 do 27 de xullo, visitou a praza do Obradoiro e o P\u00f3rtico da Gloria, onde recibiu as explicaci\u00f3ns de Xos\u00e9 Carro Otero e percorreu as r\u00faas da zona antiga de Santiago. Pola tarde, nun acto organizado polo alcalde comunista de Oleiros, \u00c1ngel Garc\u00eda Seoane, deu un discurso no hotel Araguaney, diante de numerosas personalidades galegas como Isaac D\u00edaz Pardo, Xos\u00e9 Manuel Beiras, Xos\u00e9 Neira Vilas ou Ux\u00edo Novoneyra. Pechou o discurso co famoso \"Patria o muerte. \u00a1Venceremos!\". Logo dirixiuse a Boiro, onde visitou unha conserveira e \u00e1 Pobra do Carami\u00f1al, onde fixo unha pequena viaxe a bordo dun atuneiro.\nAo d\u00eda seguinte visitou a Casa Consistorial de Lugo, onde dixo que para el era unha \"grande honra ser descendente de galegos, e que a casa de seu pai non fose un pazo, sen\u00f3n unha casoupa moi humilde\". Fidel tam\u00e9n mencionou \"os xenes de rebeld\u00eda que hai no esp\u00edrito galego\", e lembrou que moitos dos que o seguiron na loita armada contra Fulgencio Batista eran orixinarios desta terra. Logo visitou a muralla de Lugo e dirixiuse a Armea, no concello de L\u00e1ncara, onde foi recibido por unha gran multitude. Al\u00ed, acompa\u00f1ado de Fraga, visitou a casa na que nacera \u00c1ngel Castro Argiz en 1875, e foi nomeado fillo predilecto. Logo asistiu a unha romar\u00eda celebrada nuns terreos da s\u00faa familia \u00e1 que asistiron 700 persoas, ademais de comer polbo \u00e1 feira e empanada probou a tradicional queimada, cuxa cerimonia correu a cargo de Fraga, co que logo xogou unha partida de domin\u00f3. A pesar da gran diferenza ideol\u00f3xica entre os dous mandatarios, estes estableceron unha gran amizade nun momento no que as relaci\u00f3ns entre ambos pa\u00edses eran bastante malas.\nO director pontevedr\u00e9s Manuel Fern\u00e1ndez Vald\u00e9s realizou un documental titulado \"Fraga y Fidel sin embargo,\" centrado na visita a Galicia do presidente de Cuba.\nLegado.\nFidel Castro foi un dos l\u00edderes pol\u00edticos m\u00e1is controvertidos da s\u00faa \u00e9poca, inspirando tanto como consternando a xente en todo o mundo durante a s\u00faa vida. \"The observer\" destacaba trala s\u00faa morte que demostrou ser \"tan divisivo na morte como en vida\" e que os seus \"inimigos e admiradores\" s\u00f3 estaban de acordo en que \"foi unha figura impo\u00f1ente\" nos asuntos internacionais que \"transformou unha pequena illa do Caribe nunha gran potencia en materia internacional\". The Daily Telegraph sinalaba que en todo o mundo foi \"ou ben eloxiado como un valente heroe do pobo, ou denostado como un ditador tolo de poder\".\nBaixo o liderado de Fidel Castro, Cuba converteuse nunha das sociedades m\u00e1is educadas e m\u00e1is saudables, as\u00ed como nun dos estados m\u00e1is militarizados de Am\u00e9rica Latina. Pouco despois do inicio da revoluci\u00f3n levouse a cabo unha xigantesca campa\u00f1a de alfabetizaci\u00f3n impulsada polo Che Guevara que sacou o pa\u00eds do seu atraso cultural e reduciu a taxa de analfabetismo que era dun 23,59% en 1958 a s\u00f3 un 3,9% tres anos despois. D\u00e9cadas despois, o goberno cubano creou un proxecto de cooperaci\u00f3n internacional que exportou o sistema de alfabetizaci\u00f3n cubano a 30 pa\u00edses e sacou do analfabetismo a 10 mill\u00f3ns de persoas. O programa recibiu o Premio de Alfabetizaci\u00f3n da UNESCO en 2006. Tam\u00e9n a UNESCO reco\u00f1eceu a Cuba como o \u00fanico pa\u00eds de Am\u00e9rica Latina e o Caribe en alcanzar os obxectivos da Educaci\u00f3n Para Todos no per\u00edodo 2000-2015.\nIgual que na educaci\u00f3n implantouse a sanidade universal e de calidade. Estas medidas provocaron un dos maiores aumentos mundiais da esperanza de vida, ser o primeiro e \u00fanico pa\u00eds de Am\u00e9rica Latina en erradicar a desnutrici\u00f3n infantil, ter o mellor sistema educativo dos pa\u00edses da rexi\u00f3n cun 100% de escolaridade e a gratuidade en todos os niveis inclu\u00edda a universidade, as\u00ed como un florecemento das artes e os deportes.A pesar do seu pequeno tama\u00f1o e peso econ\u00f3mico limitado, a Cuba de Fidel ga\u00f1ou un papel importante nos asuntos internacionais. A administraci\u00f3n tam\u00e9n se apoiou fortemente no seu chamamento ao sentimento nacionalista, en particular a hostilidade xeneralizada cara ao goberno dos Estados Unidos. Segundo Sebastian Balfour, a popularidade dom\u00e9stica de Fidel derivou do feito de que simbolizaba \"unha esperanza de liberaci\u00f3n nacional e xustiza social\" para gran parte da poboaci\u00f3n e tam\u00e9n sinalou que en toda Latinoam\u00e9rica, Castro serviu como \"un s\u00edmbolo de desaf\u00edo contra o imperialismo econ\u00f3mico e cultural continuado dos Estados Unidos\". Do mesmo xeito, o diplom\u00e1tico Wayne S. Smith, ex xefe da Secci\u00f3n de Intereses dos Estados Unidos na Habana, observou que a oposici\u00f3n de Fidel \u00e1 dominaci\u00f3n dos Estados Unidos e a transformaci\u00f3n de Cuba nun xogador mundial significativo deu lugar a que recibise \"c\u00e1lidos aplausos\" en todo o hemisferio occidental.\nCon todo, varios gobernos occidentais e organizaci\u00f3ns de dereitos humanos criticaron duramente a Fidel Castro e este espertou unha gran desconfianza nos Estados Unidos. Despois da morte de Fidel, o presidente electo estadounidense Donald Trump chamouno \"ditador brutal\", mentres que o pol\u00edtico cubano-americano Marco Rubio definiuno como un \"ditador malvado e asasino\" que converteu a Cuba nunha \"illa-prisi\u00f3n empobrecida\". Fidel rexeitou publicamente a etiqueta de \"ditador\", afirmando que constitucionalmente ostentaba menos poder que a maior\u00eda dos xefes de Estado e insistindo en que o seu r\u00e9xime permit\u00eda unha maior implicaci\u00f3n democr\u00e1tica na elaboraci\u00f3n de pol\u00edticas que as democracias liberais occidentais. Con todo, os cr\u00edticos afirman que Castro exerc\u00eda unha influencia non oficial significativa \u00e1 parte das s\u00faas funci\u00f3ns oficiais. O bi\u00f3grafo Robert E. Quirk afirmou que Castro exerc\u00eda o \"poder absoluto\" en Cuba, a\u00ednda que non de forma legal ou constitucional, mentres que Peter Bourne sosti\u00f1a que o poder en Cuba estaba \"completamente investido\" en Castro, engadindo que era moi raro para \"un pa\u00eds e un pobo, estar tan completamente dominados pola personalidade dun home\". Sebastian Balfour afirmou que a \"hexemon\u00eda moral e pol\u00edtica de Castro\" dentro de Cuba diminu\u00edu as oportunidades para o debate democr\u00e1tico e a toma de decisi\u00f3ns. Describindo a Castro como un \"dictador totalitario\", Paul C. Sondrol suxeriu que ao liderar \"un sistema pol\u00edtico en gran parte da s\u00faa propia creaci\u00f3n e levar o seu selo indeleble\", o estilo de liderado de Castro xustificaba comparaci\u00f3ns con l\u00edderes totalitarios como Mao Zedong, Hideki T\u014dj\u014d, Iosif Stalin, Adolf Hitler ou Benito Mussolini.\nIndicando que hab\u00eda \"poucas figuras pol\u00edticas m\u00e1is polarizadoras\" que Fidel Castro, Amnist\u00eda Internacional cualificouno de \"l\u00edder progresista pero profundamente defectuoso\". Na s\u00faa opini\u00f3n, deber\u00eda ser \"aplaudido\" polas \"melloras substanciais\" do seu r\u00e9xime na sanidade e na educaci\u00f3n, pero criticou a s\u00faa \"represi\u00f3n desapiadada \u00e1 liberdade de expresi\u00f3n\". Human Rights Watch afirmou que o seu goberno constru\u00edu unha \"maquinaria represiva que privou aos cubanos dos seus dereitos b\u00e1sicos\". Castro defendeu o historial de dereitos humanos do seu goberno, afirmando que o estado estaba obrigado a limitar as liberdades dos individuos e encarcerar aos implicados en actividades contrarrevolucionarias para protexer os dereitos da poboaci\u00f3n colectiva, como o dereito ao emprego, \u00e1 educaci\u00f3n, e asistencia sanitaria.\nO historiador e xornalista Richard Gott considerou a Fidel Castro \"unha das figuras pol\u00edticas m\u00e1is extraordinarias do s\u00e9culo XX\", destacando que se convertera nun heroe mundial ao xeito de Giuseppe Garibaldi para persoas en todos os pa\u00edses en v\u00edas de desenvolvemento polo seus esforzos antiimperialistas. Balfour afirmou que a historia de Fidel Castro ti\u00f1a \"poucas comparaci\u00f3ns na historia contempor\u00e1nea\", xa que non exist\u00eda outro \"l\u00edder do Terceiro Mundo\" na segunda metade do s\u00e9culo XX que tivese \"un papel tan prominente e turbulento no escenario internacional\" ou que fose xefe de Estado durante un per\u00edodo tan longo. Bourne describiu a Castro como \"un l\u00edder mundial influente\" que se ga\u00f1ara \"un gran respecto\" por parte de persoas de todas as ideolox\u00edas pol\u00edticas do mundo en desenvolvemento. O primeiro ministro canadense, Justin Trudeau, describiu a Fidel como un \"l\u00edder destacado\" e un \"l\u00edder m\u00e1is al\u00f3 da s\u00faa vida, que serviu ao seu pobo\". O presidente da Comisi\u00f3n Europea, Jean-Claude Juncker, dixo que coa morte de Fidel Castro \"o mundo perd\u00eda un home que era un heroe para moitos\". O presidente ruso, Vladimir Putin, describiuno como \"un amigo sincero e fiable de Rusia\" e un \"s\u00edmbolo dunha \u00e9poca\", mentres que o primeiro ministro chin\u00e9s Xi Jinping referiuse de xeito similar a \"un compa\u00f1eiro pr\u00f3ximo e un amigo sincero\" da China. O primeiro ministro indio, Narendra Modi, chamouno \"unha das personalidades m\u00e1is ic\u00f3nicas do s\u00e9culo XX\" e un \"gran amigo\", mentres que o presidente surafricano Jacob Zuma eloxiou a Castro por axudar aos surafricanos negros na \"nosa loita contra o apartheid\". Recibiu numerosos premios e honras de gobernos estranxeiros e foi citado como inspiraci\u00f3n para l\u00edderes estranxeiros como Ahmed Ben Bella, e Nelson Mandela, quen posteriormente lle concedeu o m\u00e1ximo premio civil de Sur\u00e1frica para estranxeiros, a Orde da Boa Esperanza. O bi\u00f3grafo Volka Skierka afirmou que \"pasar\u00e1 \u00e1 historia como un dos poucos revolucionarios que seguiu fiel aos seus principios\".\nEn Cuba.\nTras a s\u00faa morte, a Asemblea Nacional do Poder Popular aprobou unha lei que prohibe utilizar o nome de Fidel Castro para nomear espazos p\u00fablicos ou monumentos, cumprindo as\u00ed a vontade do propio Fidel, de \"evitar toda manifestaci\u00f3n de culto \u00e1 personalidade\".\nIntentos de asasinato.\nDurante o seu longo mandato, Fidel Castro sufriu centos de intentos de asasinato, a maior\u00eda obra da CIA e de exiliados cubanos. Ata 2007, contabiliz\u00e1ronse 638 intentos de asasinalo. A\u00ednda que a CIA e o goberno estadounidense tentaron evitar que os relacionasen con estes feitos, a s\u00faa implicaci\u00f3n quedou probada, en ocasi\u00f3ns grazas a documentos secretos filtrados. Como exemplo est\u00e1n as chamadas Xoias da Familia, uns documentos filtrados da CIA cos que, entre outros asuntos, sa\u00edu \u00e1 luz unha conversa do presidente Gerald Ford co director da CIA, William Colby, no que este \u00faltimo reco\u00f1ec\u00eda os seus intentos por asasinar a Fidel e a outros l\u00edderes estranxeiros.\nUn dos intentos m\u00e1is famosos foi o da fabricaci\u00f3n dun puro explosivo, que ti\u00f1a como misi\u00f3n estourarlle na cara. Noutra ocasi\u00f3n, un axente da CIA levaba un bol\u00edgrafo cunha xiringa oculta para inxectarlla a Castro, casualmente o d\u00eda que Kennedy foi asasinado, pero fracasou. Tam\u00e9n tentaron matalo con cianuro nun batido, cun traxe de mergullador envelenado, con moluscos explosivos, por medio da s\u00faa ex-amante Marita Lorenz ou directamente tiroteado. Moitos dos intentos de asasinato contra Fidel foron obra do terrorista cubano e axente da CIA, Luis Posada Carriles. Foi sonada a s\u00faa detenci\u00f3n en Cidade de Panam\u00e1 no ano 2000, en posesi\u00f3n de explosivos, xusto cando Fidel Castro se atopaba al\u00ed para o Cumio Iberoamericano.\nPremios e condecoraci\u00f3ns.\nFidel Castro recibiu ducias de premios, condecoraci\u00f3ns e ordes honor\u00edficas de numerosos Estados, como o Premio Lenin da Paz, o t\u00edtulo de Heroe da Uni\u00f3n Sovi\u00e9tica, a Orde da Estrela de Ouro de Vietnam, a Orde Agostinho Neto de Angola ou a Medalla de Ouro do Senado de Espa\u00f1a."}
{"id": "10906", "revid": "22570", "url": "https://gl.wikipedia.org/wiki?curid=10906", "title": "Tassos Papadopoulos", "text": "Tassos Nikolaou Papadopoulos (\u03a4\u03ac\u03c3\u03c3\u03bf\u03c2 \u03a0\u03b1\u03c0\u03b1\u03b4\u03cc\u03c0\u03bf\u03c5\u03bb\u03bf\u03c2), nado en Nicosia o 7 de xaneiro de 1934, \u00e9 un pol\u00edtico chipriota, presidente de Chipre dende o 2003 ata o 2008.\nParticipou na Conferencia de Londres de 1959 e foi un dos delegados que votou en contra dos acordos de Londres e Z\u00faric. Foi un dos catro representantes do lado grecochipriota na Comisi\u00f3n Constitucional que redactaron a Constituci\u00f3n da Rep\u00fablica de Chipre."}
{"id": "10907", "revid": "23204", "url": "https://gl.wikipedia.org/wiki?curid=10907", "title": "V\u00e1clav Klaus", "text": "V\u00e1clav Klaus, nado en Praga o 19 de xu\u00f1o de 1941, \u00e9 un pol\u00edtico da Rep\u00fablica Checa, presidente do seu pa\u00eds dende o 28 de febreiro de 2003. Anteriormente fora primeiro ministro (1992-1998). Pertence ao Partido Democr\u00e1tico C\u00edvico.\nGraduado en econ\u00f3micas pola Universidade de Praga en 1963, completou os seus estudos en universidades de Italia e Estados Unidos. Traballou na Academia de Ciencias Checoslovaca e en 1970 pasou ao Banco de Checoslovaquia."}
{"id": "10910", "revid": "65337", "url": "https://gl.wikipedia.org/wiki?curid=10910", "title": "Margarida II de Dinamarca", "text": "Margarida II (Margrethe Alexandrine \u00deorhildur Ingrid), nada en Copenhaguen o 16 de abril de 1940, \u00e9 ra\u00ed\u00f1a de Dinamarca dende o 14 de xaneiro de 1972. O lema oficial da ra\u00ed\u00f1a Margarida II \u00e9 \"A axuda de Deus e o amor do pobo \u00e9 a forza de Dinamarca\".\nNaceu no Palacio de Amalienborg, Copenhaguen de Federico IX e Ingrid de Suecia.\nBautizada o 14 de maio de 1940 na Igrexa Naval e confirmada o 1 de abril de 1955. Ao ser o rei dan\u00e9s daquela soberano de Islandia, recibiu tam\u00e9n o nome island\u00e9s de \u00deorhildur."}
{"id": "10913", "revid": "5742082", "url": "https://gl.wikipedia.org/wiki?curid=10913", "title": "Ismail Omar Guelleh", "text": "Isma\u00efl Omar Guelleh, nado o 27 de novembro de 1947, \u00e9 o Presidente de Djibuti dende 1999. Sucedeu \u00f3 seu t\u00edo, Hassan Gouled Aptidon.\nTraxectoria.\nO 4 de febreiro de 1999, Hassan Gouled Aptidon anunciou que non \u00eda concorrer a outro mandato, e un congreso extraordinario do seu partido, \"Rassemblement populaire pour le Progr\u00e8s\", escolleu a Guelleh como candidato. El foi electo co 74,02% dos votos en abril e asumiu o cargo o 9 de maio de 1999.\nO outubro de 2004 novamente foi escollido como candidato. Sen opositores, foi elixido co 100% dos votos o 8 de abril de 2005. Guelleh anunciou que este ser\u00e1 o seu \u00faltimo mandato."}
{"id": "10918", "revid": "5312", "url": "https://gl.wikipedia.org/wiki?curid=10918", "title": "476", "text": "476 (CDLXXVI) foi un ano bisesto comezado en xoves segundo o calendario xuliano, en vigor naquela data. No Imperio romano, o ano foi nomeado o do consulado de Basilisco e Armato, ou, menos comunmente, como o 1229 Ab urbe condita, adquirindo a s\u00faa denominaci\u00f3n como 476 ao estabelecerse o anno Domini no 525.\nNeste ano d\u00e1se a ca\u00edda de Roma, evento transcendental na historia occidental que \u00e9 visto convencionalmente como a fin da Idade Antiga e o inicio da Idade Media.\nMortes.\nHistoria ano a ano"}
{"id": "10920", "revid": "1131", "url": "https://gl.wikipedia.org/wiki?curid=10920", "title": "Nicholas Liverpool", "text": "Nicholas Joseph Orville Liverpool, nado en Berekua o 9 de setembro de 1934 e finado en Miami o 1 de xu\u00f1o de 2015, foi un pol\u00edtico de Dominica, presidente do seu pa\u00eds dende o 2 de outubro de 2003 at\u00e9 o 17 de setembro de 2012."}
{"id": "10921", "revid": "1987", "url": "https://gl.wikipedia.org/wiki?curid=10921", "title": "Leonel Fern\u00e1ndez", "text": "Leonel Antonio Fern\u00e1ndez Reyna, nado en Santo Domingo o 26 de decembro de 1953, \u00e9 un pol\u00edtico dominicano. Foi o presidente da Rep\u00fablica Dominicana entre 1996 e 2000 e de novo dende o 16 de agosto de 2004.\nNaceu en Santo Domingo pero pasou a s\u00faa infancia e mocidade en Nova York."}
{"id": "10922", "revid": "1505", "url": "https://gl.wikipedia.org/wiki?curid=10922", "title": "Enlace covalente", "text": "Un enlace covalente \u00e9 unha forma de enlace qu\u00edmico caracterizado pola compartici\u00f3n dun ou m\u00e1is pares de electr\u00f3ns entre \u00e1tomos para producir unha atracci\u00f3n mutua que mant\u00e9n unida a mol\u00e9cula resultante. Os \u00e1tomos tenden a compartir electr\u00f3ns de tal maneira que se enchan as \u00f3rbitas exteriores. Estes enlaces son sempre m\u00e1is fortes que o enlace de hidr\u00f3xeno intermolecular e semellantes en forza ou m\u00e1is fortes que o enlace i\u00f3nico.\nOs enlaces covalentes danse con maior frecuencia entre \u00e1tomos con electronegatividades semellantes (altas), nos que se require demasiada enerx\u00eda para tirarlle un electr\u00f3n a un \u00e1tomo. Os enlaces covalentes son m\u00e1is com\u00fans entre os non metais, mentres que o enlace i\u00f3nico \u00e9 m\u00e1is com\u00fan entre un \u00e1tomo de metal e un \u00e1tomo dun non metal.\nO enlace covalente tende a ser m\u00e1is forte que outros tipos de enlace, como o enlace i\u00f3nico. Ao contrario que nos enlaces i\u00f3nicos, nos que os i\u00f3ns se mante\u00f1en unidos por unha atracci\u00f3n cul\u00f3mbica non direccional, os enlaces covalentes son moi direccionais. Como resultado, as mol\u00e9culas con enlaces covalentes tenden a formarse nun n\u00famero pequeno de formas caracter\u00edsticas, mostrando \u00e1ngulos de enlace espec\u00edficos.\nTipos de enlaces covalentes.\nApolar.\nSe a compartici\u00f3n de pares de electr\u00f3ns \u00e9 equitativa, o enlace covalente \u00e9 apolar. Isto adoita suceder cando os \u00e1tomos que comparten pares de electr\u00f3ns son do mesmo elemento.\nPolar.\nSe a compartici\u00f3n de pares de electr\u00f3ns non \u00e9 equitativa, o enlace covalente \u00e9 polar. Isto adoita suceder cando os \u00e1tomos que comparten electr\u00f3ns son de distinto elemento, xa que te\u00f1en distinta electronegatividade."}
{"id": "10923", "revid": "15490", "url": "https://gl.wikipedia.org/wiki?curid=10923", "title": "Min\u00fascula", "text": "Letra min\u00fascula \u00e9 a que, a diferenza da mai\u00fascula, ten menor tama\u00f1o e, polo xeral, distinta forma. Como adxectivo, indica algo menor que o ordinario na s\u00faa especie. Coloquialmente empr\u00e9gase como sin\u00f3nimo de pequen\u00edsimo, m\u00ednimo.\na, b, c, d, e, f, g, h, i, l, m, n, \u00f1, o, p, q, r, s, t, u, v, x, z (j, k, w, y)\nA, B, C, D, E, F, G, H, I, L, M, N, \u00d1, O, P, Q, R, S, T, U, V, X, Z (J, K, W, Y)"}
{"id": "10925", "revid": "98629", "url": "https://gl.wikipedia.org/wiki?curid=10925", "title": "Uncial", "text": "A uncial \u00e9 unha graf\u00eda particular dos alfabetos latino e grego. Nos sistemas de escritura grego e latino, son os tipos de letras utilizados ata o s\u00e9culo VIII d.C. caracterizados polo uso de letras mai\u00fasculas.\nFoi Xerome quen deu a estas letras, relativamente grandes, o nome de \"litterae unciales\", isto \u00e9, \"letras dunha polgada de altura\". Desde o s\u00e9culo III d.C. a uncial grega \u00e9 utilizada, xunto coa latina, na tradici\u00f3n libraria e o seu foco principal de difusi\u00f3n \u00e9 o norte de \u00c1frica. \u00c9 nos ambientes cristi\u00e1ns onde se desenvolve de xeito m\u00e1is extenso, \u00e9 por iso que cando Ulfilas adapta o alfabeto grego para a s\u00faa versi\u00f3n da Biblia ao g\u00f3tico, crea o alfabeto g\u00f3tico a partir das unciais gregas.\nUncial latina.\nHistoria.\nO termo foi adaptado sobre todo para o alfabeto latino. En efecto, a palabra \"uncial\" designa un tipo concreto de graf\u00eda, que se desenvolve entre os s\u00e9culos III e IV da nosa era, a partir da capital \"quadrata\" e da antiga cursiva romana. \u00c9 a escritura por excelencia dos c\u00f3dices, adaptada \u00e1 pluma, pois \u00e9 moito menos angulosa c\u00e1 \"quadrata\", que \u00e9 (a\u00ednda actualmente) a das inscrici\u00f3ns.\nA uncial durou en uso ata o principio do s\u00e9culo IX, a partir do cal a min\u00fascula carolina tende a substitu\u00edla. Entre os s\u00e9culos VIII e XIII, cons\u00e9rvase sobre todo para trazar os principios de libros, de cap\u00edtulos ou de secci\u00f3ns, \u00e1 maneira das nosas mai\u00fasculas, nos manuscritos en min\u00fascula carolina ou en g\u00f3tica, d\u00faas graf\u00edas que lle deben algunhas formas, como as do \"d\" ou do \"a\".\nA\u00ednda que relegada a un papel ornamental tras a s\u00faa \u00e9poca dourada, a uncial continuou a ser empregada para c\u00f3dices completos ata ben despois; s\u00f3 a imprenta a deu feito desaparecer definitivamente dos usos correntes; con todo a\u00ednda hoxe \u00e9 moi prezada polos cal\u00edgrafos.\nNotar que a graf\u00eda chamada semiuncial non deriva da uncial sen\u00f3n da nova cursiva romana e que as escrituras nacionais desenvolvidas despois da ca\u00edda do Imperio Romano (lombarda, visig\u00f3tica, merovinxia, insular etc.) xorden principalmente desta nova cursiva ou da semiuncial no caso das escrituras insulares (irlandesa e anglosaxoa).\nTrazados.\n\"Nota:\" esta imaxe s\u00f3 representa unha posibilidade de trazado da uncial. En efecto, ao evolucionaren no transcurso dos s\u00e9culos e dos lugares (por non falar dos escribas), non ofrece unha aparencia fixa e invariable.\"\nA uncial latina caracter\u00edzase polas s\u00faas curvas. As letras m\u00e1is caracter\u00edsticas son \"A\", \"D\", \"E\", \"H\", \"M\", \"Q\" e \"V\", que se distinguen das correspondentes en \"quadrata\" e que han deixar a s\u00faa pegada no trazado das min\u00fasculas actuais (\"via\" un percorrido complexo, por\u00e9n: as nosas min\u00fasculas non derivan en efecto directamente da uncial). A\u00ednda non existe a letra \"J\" distinta de \"I\" (que tampouco non leva a\u00ednda o punto); \"U\" e \"V\" tampouco non se distinguen. Finalmente, \"W\" a\u00ednda non fixo a s\u00faa aparici\u00f3n.\nAs letras non te\u00f1en unha altura regular: algunhas exceden a li\u00f1a, cousa que se ve doadamente con \"D\", \"H\", \"K\" e \"A' pola altura de ollo e \"F\", \"G\", \"N\", \"P\", \"Q\", \"R\", \"X\" e \"Y\" (\u00e1s veces cun punto enriba) pola li\u00f1a de base. Segundo os manuscritos, algunhas destas letras son m\u00e1is regulares: \u00e9 o caso de \"N\", por exemplo, que pode ficar circunscrito \u00e1s d\u00faas li\u00f1as.\nAs palabras non est\u00e1 separadas ao principio, pero un pequeno espazo serve \u00e1s veces de separador de frases, tam\u00e9n pode aparecer un punto. A puntuaci\u00f3n est\u00e1, non sendo ese punto, case ausente e como a escritura a\u00ednda non \u00e9 bicameral, empr\u00e9ganse \u00e1s veces grandes letras para marcar os principios de p\u00e1xina e mesmo de frase, pero non caracteres diferentes.\nAs abreviaci\u00f3ns son a\u00ednda raras nos manuscritos antigos: as m\u00e1is frecuentes son os \"nomina sacra\", a suspensi\u00f3n nasal (\"M\" en fin de li\u00f1a \u00e9 substitu\u00eddo por un trazo subscrito acompa\u00f1ado ou non dun punto, \"N\" por un trazo subscrito). A encl\u00edtica \"-que\" (que significaba \"e\" en lat\u00edn) e a desinencia \"-bus\" de dativo / ablativo plural aparecen \u00e1s veces, como en capitais, \"Q.\" e \"B.\"; os manuscritos de dereito, con todo, son xa ricos en abreviaci\u00f3ns.\nAt\u00f3panse algunha ligaduras en final de li\u00f1a as\u00ed como o E caudata (\"\u0118\") que pode substitu\u00edr o \"AE\", e que fai a s\u00faa aparici\u00f3n a partir do s\u00e9culo VI.\nUncial grega.\nCando se fala do alfabeto grego, ad\u00f3itase falar dunha das s\u00faas graf\u00edas co termo de \"uncial\". Neste caso tr\u00e1tase dunha denominaci\u00f3n bastante menos precisa que para o alfabeto latino: en efecto, \u00e9 m\u00e1is a causa do destino do texto que polo trazado ou o tipo de letras que se denomina as\u00ed. A uncial grega \u00e9 en efecto un tipo de capitais utilizado para os c\u00f3dices a partir da \u00e9poca helen\u00edstica, moi parecido \u00e1s capitais lapidarias, que deber\u00eda ser chamada \u00ablibresca\u00bb. Oponse nisto \u00e1 escritura de cancelar\u00eda e \u00e1s min\u00fasculas.\n\u00c9 a partir da metade do s\u00e9culo IV antes da nosa era cando asistimos a unha separaci\u00f3n, bastante pouco marcada, entre as capitais lapidarias e as que se empregan para os libros, termo polo que se designa documentos p\u00fablicas e non privados, que se escriben en diversos tipos que tend\u00edan m\u00e1is ou menos cara cursiva. Os trazos m\u00e1is sorprendentes atinxen a moi poucas letras; como na uncial latina, os trazos dereitos te\u00f1en a tendencia a se curvaren, cousa que permite a escritura sobre pergameo: \nPara as outras letras, n\u00f3tase, como para o lat\u00edn, une irregularidade de altura (que se manifeste sobre todo en que excede a li\u00f1a inferior) e unha simplificaci\u00f3n crecente do trazado dalgunhas letras, como o \u0391 que, ao principio, permanec\u00eda pr\u00f3xima do modelo lapidario e que, aos poucos, chegou a se trazar \u00e1 maneira do \"A\" uncial latino, o \u039e, cuxas tres li\u00f1as se unen, ou mesmo o \u039b, cuxa hasta esquerda se fai m\u00e1is pequena. Estes dous \u00faltimos trazados est\u00e1n, como podemos ver, moi pr\u00f3ximos \u00e1s min\u00fasculas actuais \u03bb e \u03be (min\u00fasculas que son tributarias dunha mestura de formas que se estenden sobre m\u00e1is de dous milenios).\nUnha vez fixado o modelo, ha permanecer invariable durante m\u00e1is dun milenio nos usos manuscritos librescos, substitu\u00eddo despois na imprenta polas capitais lapidarias voltas ao gusto da \u00e9poca mentres que as min\u00fasculas se impo\u00f1\u00edan.\nVelaqu\u00ed un exemplo te\u00f3rico de letras gregas unciais:\nA prop\u00f3sito da palabra \"uncial\".\nA palabra galega v\u00e9n do adxectivo latino \"uncialis\", \u00abdunha onza (peso e moeda)\u00bb. A relaci\u00f3n entre a onza e as letras non est\u00e1 clara. \u00c9 en Xerome onde se atopa unha primeira atestaci\u00f3n do termo, no seu prefacio \u00e1 s\u00faa traduci\u00f3n do \"Libro de Xob\":\nParece que non hai que ver aqu\u00ed m\u00e1is que un termo que designa todo tipo de grandes letras (capitais) e non precisamente a uncial. Hai que esperar a Charles-Fran\u00e7ois Toustain e a Ren\u00e9 Prosper Tassin (no s\u00e9culo XVIII) para que a palabra \"uncial\" se especialice no senso actual.\nA palabra pode tam\u00e9n empregarse para designar c\u00f3dices (normalmente cristi\u00e1ns) escritos nesta graf\u00eda ou polo menos en letras capitais gregas, por oposici\u00f3n aos \"cursivos\", escritos en min\u00fasculas gregas. Co\u00f1\u00e9cense numerosos c\u00f3dices en unciais, como:"}
{"id": "10926", "revid": "98629", "url": "https://gl.wikipedia.org/wiki?curid=10926", "title": "Cursiva", "text": "A cursiva \u00e9 unha forma de escritura manual na que trazos e li\u00f1as unen as distintas letras, de forma que estas aparecen pegadas unhas \u00e1s outras. Tam\u00e9n se chama do mesmo xeito \u00e1s fontes de imprenta, algo inclinadas cara \u00e1 dereita, que imitan \u00e1 escritura manual.\nUso.\nA cursiva foi creada para a axilidade na escritura. Nas linguas que usan o alfabeto latino e o alfabeto cir\u00edlico as letras das palabras adoitan estar unidas entre si, o que permite escribir a palabra enteira cun s\u00f3 trazo. \nAs tipograf\u00edas cursivas adoitan ser bastante diferentes das estampas (\"mai\u00fasculas\"), xa sexan manuscritas ou tipograf\u00eda. En cursiva hebrea e cursiva romana, as letras non adoitan estar conectadas.\nTerminolox\u00eda.\nAdoita confundirse coa variante das fontes en escritura it\u00e1lica, e nalg\u00fans casos son sin\u00f3nimos. Est\u00e1n aceptados os termos cursiva e it\u00e1lica (tam\u00e9n letra cursiva e letra it\u00e1lica), pero rex\u00e9itase o termo \"bastardi\u00f1a\", decalco do castel\u00e1n. Moitas fontes tipogr\u00e1ficas, especialmente nas s\u00faas versi\u00f3ns para ordenador, te\u00f1en a variante en lingua inglesa script (imitando a letra manuscrita).\nEtimolox\u00eda.\nO termo 'cursiva' deriva do lat\u00edn \"cursivu\", primeiramente das mai\u00fasculas romanas cursivas (\"'capitalis cursiva\"').\nExemplos.\nExemplos de textos en tipos romano e it\u00e1lico verdadeiro:\nO mesmo exemplo en cursiva."}
{"id": "10927", "revid": "98629", "url": "https://gl.wikipedia.org/wiki?curid=10927", "title": "Escritura it\u00e1lica", "text": "En tipograf\u00eda, as fontes it\u00e1licas ou en escritura it\u00e1lica, son un tipo de escrita moi parecidas \u00e1 cursiva, que, como esta, presenta as letras inclinadas cara \u00e1 dereita e con forma aguzada. Foi de uso na Italia dos s\u00e9culos XV e XVI.\nDefinici\u00f3n.\nAs fontes en it\u00e1lica, maiormente en min\u00fasculas, est\u00e1n baseadas nunha forma caligr\u00e1fica estilizada. Debido \u00e1 influencia da escritura a man, estes tipos incl\u00ednarse lixeiramente cara \u00e1 dereita. A forma das letras difire da forma das letras romanas. As it\u00e1licas verdadeiras son distintas das tipolox\u00edas en oblicua ou cursivas, onde a letra romana est\u00e1 lixeiramente inclinada. Por outra banda, as mai\u00fasculas en fontes it\u00e1licas adoitan estar baseadas no dese\u00f1o de mai\u00fasculas romanas, pero inclinadas.\nDiferenzas entre fontes it\u00e1licas e fontes romanas.\nUnha das diferenzas perceptibeis entre as fontes romanas e as it\u00e1licas consiste no feito de que as romanas son erectas (90\u00b0) e as it\u00e1licas son levemente inclinadas para a dereita. Con todo, a principal diferenza \u00e9 o fluxo e non a inclinaci\u00f3n. As fontes it\u00e1licas pos\u00faen estrutura cursiva e continua, diferente das romanas. As serifas (Serif) it\u00e1licas son frequentemente transitivas: son trazos na entrada e sa\u00edda da letra, tendendo a inclinarse no \u00e1ngulo natural da escrita.\nTerminolox\u00eda.\nAdoitan confundirse as fontes en escritura it\u00e1lica coa curisva, e nalg\u00fans casos son sin\u00f3nimos. Est\u00e1n aceptados os termos cursiva e it\u00e1lica (tam\u00e9n letra cursiva e letra it\u00e1lica), pero rex\u00e9itase o termo \"bastardi\u00f1a\", decalco do castel\u00e1n. Moitas fontes tipogr\u00e1ficas, especialmente nas s\u00faas versi\u00f3ns para ordenador, te\u00f1en a variante en lingua inglesa script (imitando a letra manuscrita).\nAlgunhas it\u00e1licas poden ser m\u00e1is cursivas ca outras, as\u00ed como as romanas poden conter trazos caligr\u00e1ficos. No entanto, toda fonte it\u00e1lica tende ser moito m\u00e1is cursiva c\u00e1s romanas.\nAs primeiras it\u00e1licas producidas eran pouco inclinadas e eran dese\u00f1adas para seren utilizadas con romanas mai\u00fasculas erectas. Hei exemplos de it\u00e1licas manuscritas do s\u00e9culo XV sen inclinaci\u00f3n.\nHistoria.\nEn 1501, Francesco Griffo (1450/1518) criou o \"it\u00e1lico tipogr\u00e1fico\": tipos en metal inspirados nas letras cursivas das chancelarias italianas para a imprenta veneciana de Aldo Manuzio. Os tipos it\u00e1licos de Griffo economizaban espazo, en relaci\u00f3n aos tipos romanos e foran utilizados para compor, en 1501, unha obra de Virxilio no obradoiro de Man\u00facio. O it\u00e1lico foi criado, naquela \u00e9poca, para ser utilizado como fonte de texto e non como fonte auxiliar, como \u00e9 utilizada hoxe.\nGriffo traballou xunto a Man\u00facio para desenvolver o primeiro tipo it\u00e1lico baseado nas letras de chancelaria. As letras min\u00fasculas da tipograf\u00eda en metal it\u00e1lica foran proxectadas para o seu uso en libros. A idea de Manuzio era a de usar os tipos it\u00e1licos para economizar espazo e manter o custo da produci\u00f3n baixo, grazas \u00e1 econom\u00eda de papel.\nEn Portugal, \u00e9 costume referirse \u00e1 escritura it\u00e1lica por grifo.\nO tipo it\u00e1lico foi utilizado por primeira vez por Aldo Manuzo na Imprenta Aldina en 1501 na edici\u00f3n de Virxilio.\nBaseado na escrita cursiva humanista orixinalmente desenvolvida nos anos 1420 por Niccol\u00f2 de' Niccoli, serviu como un tipo condensado para volumes simples e compactos. As punci\u00f3ns para eses tipos foran cortadas por Griffo, tam\u00e9n co\u00f1ecido por Francesco da Bologna. En 1501, Aldo Manuzio escribiu ao seu amigo Scipio:\nDiferentemente dos tipos it\u00e1licos de hoxe, as letras mai\u00fasculas eran capitais romanas verticais, mais curtas que os ascendentes das letras it\u00e1licas min\u00fasculas e foran producidas cerca de 65 letras con ligaduras nos libros \"Dante\" e \"Virgilio Aldinos\" de 1501.\nExemplos.\nExemplos de textos en tipos romano e it\u00e1lico verdadeiro:\nO mesmo exemplo en oblicuo.\nUsos.\nNon hai ningunha regra gramatical internacional para usar o estilo de letra cursiva. A Universidade de Santiago de Compostela recolle no servizo de asesoramento do Servizo de Normalizaci\u00f3n Ling\u00fc\u00edstica unha serie de indicaci\u00f3ns para grafar en it\u00e1lica ou cursiva, resaltando que non est\u00e1n apoiadas nunhas normas fixas de validez internacional, sen\u00f3n que foi o costume o que impuxo unha serie de usos que na actualidade son respectados de forma xeral en toda a documentaci\u00f3n. A Galipedia ten unhas recomendaci\u00f3ns de formato, inclu\u00edndo o uso das it\u00e1licas, no titorial de inicio.\nNo Brasil, os est\u00e1ndares ABNT recomendan o uso de cursiva para resaltar palabras ou frases nunha lingua estranxeira. En Portugal, as normas lexislativas do goberno apuntan ao uso da cursiva sempre que sexa necesario escribir unha palabra nunha lingua estranxeira, pr\u00e1ctica reflectida no \"Di\u00e1rio da Rep\u00fablica\". No Diario Oficial da Uni\u00f3n Europea, a cursiva empr\u00e9gase en palabras, frases ou puntos nunha lingua estranxeira intercaladas no texto portugu\u00e9s, castel\u00e1n ou nos outros idiomas oficiais. "}
{"id": "10928", "revid": "5863", "url": "https://gl.wikipedia.org/wiki?curid=10928", "title": "Armenio cl\u00e1sico", "text": "Grabar \u00e9 unha palabra armenia que designa o armenio cl\u00e1sico, forma a\u00ednda hoxe utilizada pola Igrexa armenia."}
{"id": "10930", "revid": "1131", "url": "https://gl.wikipedia.org/wiki?curid=10930", "title": "Normativa oficial do galego", "text": "Este artigo trata sobre as normas para a escrita do galego da Real Academia Galega, quen ostenta a autoridade legal en materia de normativizaci\u00f3n. Ao seren estas normas as usadas e promovidas polas instituci\u00f3ns oficiais, os medios de comunicaci\u00f3n p\u00fablicos e o ensino p\u00fablico, son consideradas de maneira amplamente maioritaria como a normativa oficial do galego. No entanto, este concepto de \"oficialidade\" ten xerado controversia, con sectores que defenden que non existe ningunha normativa oficial.\nO Estatuto de autonom\u00eda de Galicia dotou os poderes p\u00fablicos galegos da competencia con respecto \u00e1 lingua galega. O 17 de novembro de 1982 a Xunta de Galicia estableceu que existir\u00eda unha norma de uso oficial para o ensino e que excluir\u00eda das axudas econ\u00f3micas os textos non publicados na \"normativa oficial\". Esta medida supu\u00f1a a marxinalizaci\u00f3n da normativa reintegracionista do galego, usada polo sector partidario do reintegracionismo.\nCoa publicaci\u00f3n da Lei de normalizaci\u00f3n ling\u00fc\u00edstica o 15 de xu\u00f1o de 1983, estableceuse que o criterio de autoridade para a normativizaci\u00f3n do galego ser\u00eda o da Real Academia Galega (RAG), relegando o Instituto da Lingua Galega (ILG), como referencia legal.\nA variedade est\u00e1ndar ou padr\u00f3n, fixada a medias entre o ILG e a RAG, inicialmente constaba s\u00f3 de indicaci\u00f3ns morfol\u00f3xicas e ortogr\u00e1ficas, as Normas Ortogr\u00e1ficas e Morfol\u00f3xicas do Idioma Galego (NOMIG), publicadas en 1983 e aplicadas no dicionario da RAG de 1997 (unhas trinta mil palabras) e reformadas en 2003, pero coa publicaci\u00f3n do Vocabulario ortogr\u00e1fico da lingua galega (VOLG) en 2004 defin\u00edronse de facto tam\u00e9n coma normas l\u00e9xicas. Isto non implica que o que non apareza no VOLG non sexa normativo, posto que non \u00e9 amplo dabondo para recoller todo o l\u00e9xico galego.\nAs normas non foron publicadas nunca no Diario Oficial de Galicia; en 2007 unha proposici\u00f3n non de lei do BNG, defendida por Bieito Lobeira, para a s\u00faa publicaci\u00f3n non foi aprobada pola Comisi\u00f3n de Xustiza do Parlamento de Galicia ao votar en contra o PPdeG e se abster o PSdeG.\nA primeira normativa oficial.\nO 3 de xullo de 1982, a Real Academia Galega e o Instituto da Lingua Galega aprobaron en sesi\u00f3n conxunta as \"Normas Ortogr\u00e1ficas e Morfol\u00f3xicas do Idioma Galego\", seguindo como criterio principal a procura da pureza do idioma, eliminando castelanismos innecesarios e evitando a hiperidentificaci\u00f3n, rexener\u00e1ndoo con pr\u00e9stamos internos o que supuxo unha aproximaci\u00f3n ao portugu\u00e9s. En abril de 1983, a Xunta publicou o Decreto de Normativizaci\u00f3n da Lingua Galega (co\u00f1ecido como \"Decreto Filgueira\"), que consagraba estas normas como modelo para a escrita da lingua galega.\nEn 1990 a RAG e o ILG publicaron o \"Diccionario da Lingua Galega\", con 12.000 entradas, que constitu\u00eda as\u00ed a normativa sobre o l\u00e9xico (as \"Normas\" s\u00f3 tratan da ortograf\u00eda e a morfolox\u00eda).\nEn 1995 modific\u00e1ronse parcialmente as NOMIG: a proposta do Consello Cient\u00edfico do ILG (11 de novembro de 1994), o Plenario da RAG ratificou estas lixeiras modificaci\u00f3ns o 25 de febreiro de 1995. O novo texto publicouse en maio, e tivo valor inmediato, sen precisar de aprobaci\u00f3n por parte do goberno galego, que foi simplemente informado.\nA nova edici\u00f3n do \"Diccionario\" da RAG de 1997 conti\u00f1a 25.000 entradas.\nA reforma de 2003.\nEn 2001 iniciouse un proceso de negociaci\u00f3n entre os departamentos de galego das tres universidades galegas, o Instituto da Lingua Galega e diferentes asociaci\u00f3ns. O obxectivo era a unificaci\u00f3n de d\u00faas das tres diferentes normativas \u2013e posturas\u2013 sobre o galego existentes: a normativa \u201coficial\u201d, aprobada polo Instituto da Lingua Galega, o reintegracionismo \u2013partidario da unificaci\u00f3n ortogr\u00e1fica co portugu\u00e9s\u2013, e o reintegracionismo de m\u00ednimos, unha f\u00f3rmula intermedia entre as d\u00faas defendida por varias outras asociaci\u00f3ns. Este grupo de entidades presentoulle unha proposta \u00e1 Academia.\nA Academia discutiuna en novembro do 2001, a\u00ednda baixo a presidencia de Francisco Fern\u00e1ndez del Riego. Foi un debate dif\u00edcil que rematou cunha votaci\u00f3n con resultado de once votos en contra da mudanza, d\u00faas abstenci\u00f3ns e sete votos a favor, a\u00ednda que ningu\u00e9n nese momento deu o asunto por pechado. A decisi\u00f3n foi pol\u00e9mica no seu momento e transcendeu ao \u00e1mbito dos investigadores e fil\u00f3logos. O 30 de setembro do 2002, a Real Academia decidiu reabrir o debate, a\u00ednda que desde o interior da instituci\u00f3n. O novo presidente era Xos\u00e9 Ram\u00f3n Barreiro, que se comprometera a conducir a reforma ao ocupar o cargo. A proposta finalmente aprobada pola RAG non coincide ao cento por cento coa presentada dous anos antes, xa que alg\u00fans dos puntos non se aceptaron na s\u00faa integridade, baixo a acusaci\u00f3n m\u00e1is ou menos velada dunha certa deriva lusista.\nCriterios.\nOs principais criterios para a escolla das alternativas que entran dentro da normativa foron:"}
{"id": "10934", "revid": "98629", "url": "https://gl.wikipedia.org/wiki?curid=10934", "title": "Xanana Gusm\u00e3o", "text": "Kay Rala Xanana Gusm\u00e3o, nado como Jos\u00e9 Alexandre Gusm\u00e3o o 20 de xullo de 1946 en Manatuto, \u00e9 un pol\u00edtico de Timor Leste. Antigo guerrilleiro, foi o primeiro presidente de Timor Leste, ocupando o cargo dende maio de 2002 at\u00e9 maio de 2007. Despois converteuse no cuarto primeiro ministro de Timor Leste, cargo que ostentou dende o 8 de agosto de 2007 at\u00e9 o 16 de febreiro de 2015. Dende marzo de 2015 ocupa o cargo de Ministro de Planificaci\u00f3n e Investimento Estrat\u00e9xico de Timor Leste.\nTraxectoria.\nGusm\u00e3o naceu en Manatuto, naquel momento pertencente ao Timor portugu\u00e9s, fillo de mestres de escola, con antepasados tanto portugueses como timorenses. Estudou cos xesu\u00edtas at\u00e9 os 15 anos, cando tivo que deixalo por cuesti\u00f3ns econ\u00f3micas e po\u00f1erse a traballar, a\u00ednda que seguiu estudando polas noites. Tomou o seu alcume, \"Xanana\", da banda de rock americana Sha na na, que \u00e1 s\u00faa vez leva ese nome por unha canci\u00f3n do grupo The Silhouettes.\nEn 1966, Xanana conseguiu un posto de funcionario, o que lle permitiu continuar os seus estudos. Pero tivo que interrompelos cando en 1968, o ex\u00e9rcito portugu\u00e9s o reclamou para realizar o servizo militar. Serviu durante tres anos, alcanzando o rango de cabo. En 1971 rematou o servizo e involucrouse nunha organizaci\u00f3n nacionalista liderada por Jos\u00e9 Ramos-Horta. Durante os seguintes tres anos participou activamente nas protestas pac\u00edficas contra o sistema colonial.\nEn 1974, coa Revoluci\u00f3n dos Caraveis, comezou a descolonizaci\u00f3n do Timor portugu\u00e9s, e pouco despois o gobernador M\u00e1rio Lemos Pires, anunciou plans para garantir a independencia da colonia. Os plans contemplaban a realizaci\u00f3n de elecci\u00f3ns xerais con vistas \u00e1 independencia en 1978.\nDurante 1975, houbo fricci\u00f3ns entre d\u00faas facci\u00f3ns rivais no Timor portugu\u00e9s. Gusm\u00e3o involucrouse profundamente na FRETILIN (Fronte Revolucionaria de Timor Oriental Independente) e posteriormente foi arrestado e encarcerado pola facci\u00f3n rival, a UDT (Uni\u00f3n Democr\u00e1tica Timorense). Tomando vantaxe dos problemas internos e con intenci\u00f3ns de absorber a colonia, Indonesia comezou unha campa\u00f1a de desestabilizaci\u00f3n con frecuentes incursi\u00f3ns no Timor portugu\u00e9s. A finais de 1975 a FRETILIN f\u00edxose co poder do territorio e Gusm\u00e3o foi liberado. D\u00e9ronlle o cargo de Secretario de Prensa da organizaci\u00f3n. O 28 de novembro de 1975, a FRETILIN declarou a independencia do pa\u00eds co nome de \"Rep\u00fablica Democr\u00e1tica de Timor Leste\" e Gusm\u00e3o foi o responsable de filmar a cerimonia. Nove d\u00edas despois, Indonesia invadiu o novo pa\u00eds. Nese intre, Gusm\u00e3o estaba visitando uns amigos f\u00f3ra de Dili e viu a invasi\u00f3n dende as monta\u00f1as. Os seguintes d\u00edas dedicounos a buscar \u00e1 s\u00faa familia.\nOcupaci\u00f3n indonesia.\nDespois do nomeamento do \"Goberno Provisional de Timor Leste\" por parte de Indonesia, Gusm\u00e3o involucrouse fortemente nas actividades de resistencia. Foi en gran parte responsable do nivel de organizaci\u00f3n que acadou a resistencia, e que finalmente a levou ao \u00e9xito.\nOs primeiros d\u00edas foi cami\u00f1ando de aldea en aldea buscando apoio e novos membros para a guerrilla. Pero despois de que a FRETILIN sufrise alg\u00fans contratempos importantes a principios dos anos oitenta, inclu\u00edndo un fracasado golpe en 1984 contra o liderado de Gusm\u00e3o por parte de catro oficiais das Forzas Armadas de Liberaci\u00f3n Nacional de Timor Leste (FALINTIL), entre eles Mauk Moruk, Gusm\u00e3o deixou a FRETILIN e apoiou varias coalici\u00f3ns centristas, convert\u00e9ndose finalmente nun importante adversario da FRETILIN. A mediados da d\u00e9cada de 1980, xa era l\u00edder de primeira li\u00f1a. Durante a d\u00e9cada de 1990, participou profundamente na diplomacia e xesti\u00f3n de medios, e foi fundamental para alertar ao mundo do masacre de Santa Cruz que ocorreu en Dili o 12 de novembro de 1991. Gusm\u00e3o foi entrevistado por moitos grandes medios e obtivo atenci\u00f3n mundial.\nA figura de Gusm\u00e3o converteuse nun obxectivo principal para o goberno indonesio. Unha campa\u00f1a para a s\u00faa captura foi finalmente exitosa en novembro de 1992. En maio de 1993, foi procesado, condenado e sentenciado a cadea perpetua polo goberno indonesio. Foi declarado culpable segundo o artigo 108 do C\u00f3digo Penal indonesio (rebeli\u00f3n), a Lei n\u00ba 12 de 1951 (posesi\u00f3n ilegal de armas de fogo) e o artigo 106 (intentar separar parte do territorio de Indonesia). Falou na s\u00faa propia defensa e adxudic\u00e1ronlle avogados defensores antes do inicio do xu\u00edzo. A sentenza foi conmutada a 20 anos polo presidente indonesio Suharto en agosto de 1993. A\u00ednda que non foi liberado ata finais de 1999, Gusm\u00e3o liderou con \u00e9xito a resistencia dende dentro da cadea coa axuda de Kristy Sword. Na cadea foi visitado regularmente por representantes das Naci\u00f3ns Unidas e persoeiros como Nelson Mandela.\nTransici\u00f3n \u00e1 independencia.\nO 30 de agosto de 1999 celebrouse un referendo en Timor Leste e unha maior\u00eda abafadora votou pola independencia. Ent\u00f3n o ex\u00e9rcito indonesio comezou unha campa\u00f1a de terror, con terribles consecuencias. A\u00ednda que o goberno indonesio negou ter ordenado esta ofensiva, foron amplamente condenados por non o evitar. Como consecuencia da enorme presi\u00f3n diplom\u00e1tica das Naci\u00f3ns Unidas, promovida por Portugal desde finais dos anos setenta e tam\u00e9n por Estados Unidos e Australia nos anos 90, unha forza internacional de paz (INTERFET) liderada pola ONU ingresou en Timor Oriental, e finalmente Gusm\u00e3o foi liberado. Ao seu regreso ao seu Timor Leste, iniciou unha campa\u00f1a de reconciliaci\u00f3n e reconstruci\u00f3n.\nGusm\u00e3o tivo un papel importante na administraci\u00f3n das Naci\u00f3ns Unidas que gobernou Timor Oriental ata o 20 de maio de 2002. Durante este tempo, continuou a campa\u00f1a pola unidade e a paz en Timor Leste, e foi considerado o l\u00edder \"de facto\" da naci\u00f3n emerxente. As elecci\u00f3ns realiz\u00e1ronse a finais de 2001 e Gusm\u00e3o, respaldado por nove partidos pero non pola FRETILIN, presentouse como independente e sa\u00edu vencedor. Como consecuencia, converteuse no primeiro presidente de Timor Leste cando o pa\u00eds se fixo formalmente independente o 20 de maio de 2002.\nTimor Leste independente.\nO 21 de xu\u00f1o de 2006, Gusm\u00e3o pediu ao primeiro ministro Mari Alkatiri que dimitise ou sen\u00f3n far\u00edao el, debido \u00e1s alegaci\u00f3ns de que Alkatiri ordenara a un \"escuadr\u00f3n da morte\" que ameazase e matase aos seus opo\u00f1entes pol\u00edticos. Membros importantes da FRETILIN reun\u00edronse o 25 de xu\u00f1o para discutir o futuro de Alkatiri como primeiro ministro, no medio dunha protesta que involucrou a miles de persoas que ped\u00edan a Alkatiri que renunciase no canto de Gusm\u00e3o. Malia recibir un voto de confianza do seu partido, Alkatiri dimitiu o 26 de xu\u00f1o de 2006 para acabar coa incerteza. Ao anunciar isto, dixo: \"Declaro que estou listo para renunciar \u00e1 mi\u00f1a posici\u00f3n como primeiro ministro do goberno ... para evitar a renuncia da s\u00faa Excelencia o Presidente da Rep\u00fablica\". As acusaci\u00f3ns sobre os \"escuadr\u00f3ns da morte\" contra Alkatiri foron posteriormente rexeitadas por unha Comisi\u00f3n das Naci\u00f3ns Unidas, que tam\u00e9n criticou a Gusm\u00e3o por facer declaraci\u00f3ns incendiarias durante a crise.\nGusm\u00e3o rexeitou un novo mandato nas elecci\u00f3ns presidenciais de abril de 2007. En marzo de 2007, dixo que liderar\u00eda o novo Congreso Nacional para a Reconstruci\u00f3n Timorense (CNRT) nas elecci\u00f3ns parlamentarias previstas para o ano seguinte e dixo que estar\u00eda disposto a ser primeiro ministro se o seu partido ga\u00f1ase as elecci\u00f3ns. Foi sucedido como presidente por Jos\u00e9 Ramos-Horta o 20 de maio de 2007. O CNRT situouse segundo nas elecci\u00f3ns parlamentarias de xu\u00f1o de 2007, detr\u00e1s da FRETILIN, obtendo o 24,10% dos votos e 18 asentos. Gusm\u00e3o ga\u00f1ou un asento no parlamento como cabeza de lista do CNRT. O CNRT aliouse con outros partidos para formar unha coalici\u00f3n que ter\u00eda a maior\u00eda dos escanos no parlamento. Despois de semanas de disputa entre esta coalici\u00f3n e a FRETILIN sobre quen deber\u00eda formar o goberno, Ramos-Horta anunciou o 6 de agosto que a coalici\u00f3n liderada polo CNRT formar\u00eda o goberno e que Gusm\u00e3o ser\u00eda primeiro ministro o 8 de agosto. Gusm\u00e3o xurou o cargo no palacio presidencial en Dili o 8 de agosto.\nO 11 de febreiro de 2008, unha caravana de veh\u00edculos, nos que viaxaba Gusm\u00e3o, foi tiroteada unha hora despois de que o presidente Jos\u00e9 Ramos-Horta recibira un disparo no est\u00f3mago. A residencia de Gusm\u00e3o tam\u00e9n foi ocupada por rebeldes. Tras varios tiroteos, alg\u00fans rebeldes morreron e outros fuxiron, desco\u00f1ec\u00e9ndose os motivos do ataque.\nEn xaneiro de 2015, Xanana anunciou que deixar\u00eda o cargo de primeiro ministro. A s\u00faa renuncia foi confirmada en febreiro de 2015.\nEn marzo de 2015 converteuse en Ministro de Planificaci\u00f3n e Investimento Estrat\u00e9xico de Timor Leste.\nPremios e reco\u00f1ecementos.\nEn 1999, Gusm\u00e3o foi galardoado co Premio Sakharov de Liberdade de Pensamento.\nEn xullo de 2000, Gusm\u00e3o foi nomeado Compo\u00f1ente Honorario da Orde do M\u00e9rito de Nova Zelandia (CNZM) polo avance das relaci\u00f3ns entre Timor Leste e Nova Zelandia.\nEn 2000, foi galardoado co Premio da Paz de Sydney por \"liderar con valent\u00eda e principios a independencia do pobo timorense\".\nTam\u00e9n en 2000 ga\u00f1ou o primeiro Premio Gwangju de Dereitos Humanos creado para honrar \"individuos, grupos ou instituci\u00f3ns en Corea e no exterior que contribu\u00edron a promover e avanzar nos dereitos humanos, a democracia e a paz a trav\u00e9s do seu traballo\".\nEn 2002 foi galardoado co Premio Norte-Sur polo Consello de Europa.\nGusm\u00e3o \u00e9 membro eminente da Fundaci\u00f3n Sergio Vieira de Mello.\nFoi nomeado doutor honoris causa polas universidades de Co\u00edmbra, Porto, Madeira, a Universidade Lus\u00edada de Lisboa, a Universidade Charles Darwin de Australia, Victoria (Australia), Suncheon (Corea do Sur) e Takushoku (Xap\u00f3n).\nO 9 de xu\u00f1o de 1993 foi galardoado coa Gran Cruz da Orde da Liberdade de Portugal mentres estaba en prisi\u00f3n. O 14 de febreiro de 2006 foi agraciado co Grande Colar da Orde do Infante D. Henrique de Portugal. O 3 de marzo de 2011 recibiu a Gran Cruz da Orde de Ipiranga do Brasil.\nVida persoal.\nEn 1965, aos 19 anos, co\u00f1eceu a Emilia Batista, quen logo ser\u00eda a s\u00faa muller. Casaron mentres el fac\u00eda o servizo militar e tam\u00e9n nese tempo tiveron dous fillos: Eugenio e Zenilda. M\u00e1is tarde divorci\u00e1ronse e no ano 2000, casou coa activista Kirsty Sword, coa que tivo tres fillos: Alexandre, Kay Olok e Daniel.\nGusm\u00e3o publicou unha autobiograf\u00eda con escritos seleccionados titulado \"To Resist is to Win\". Tam\u00e9n \u00e9 o principal narrador da pel\u00edcula \"A Hero's Journey / Where the Sun Rises\", un documental de 2006 sobre el e Timor Oriental. Segundo o director Grace Phan, \u00e9 unha \"visi\u00f3n \u00edntima sobre a transformaci\u00f3n persoal\" do home que axudou a formar e liberar Timor Oriental."}
{"id": "10935", "revid": "839", "url": "https://gl.wikipedia.org/wiki?curid=10935", "title": "Partido Galeguista", "text": "Partido Galeguista \u00e9 o nome de varios partidos pol\u00edticos de Galicia:"}
{"id": "10944", "revid": "7596", "url": "https://gl.wikipedia.org/wiki?curid=10944", "title": "Acceso libre", "text": "O acceso libre \u00e9 un movemento xurdido nos anos noventa co obxecto de artellar un novo sistema de comunicaci\u00f3n cient\u00edfica a trav\u00e9s das novas tecnolox\u00edas. Xorde fundamentalmente a causa dos fortes incrementos de prezos das revistas cient\u00edficas, debidos \u00f3 car\u00e1cter monopol\u00edstico que lle imprimiron \u00e1 informaci\u00f3n cient\u00edfica os grandes grupos editoriais internacionais. Nado de proxectos individuais como ArXiv.org, est\u00e1 sendo asumido polos organismos de investigaci\u00f3n (Declaraci\u00f3n de Berl\u00edn) e por instituci\u00f3ns pol\u00edticas de investigaci\u00f3n (Parlamento brit\u00e1nico). Na actualidade segue d\u00faas v\u00edas de comunicaci\u00f3n cient\u00edfica complementarias: as revistas de acceso libre e os arquivos institucionais."}
{"id": "10949", "revid": "34155", "url": "https://gl.wikipedia.org/wiki?curid=10949", "title": "Alfabeto fenicio", "text": "O alfabeto fenicio \u00e9 un antigo alfabeto de tipo \"abjad\" utilizado polos fenicios para notar a s\u00faa lingua. Foi adaptado por outros pobos do Mediterr\u00e1neo e deu orixe principalmente a:\nHistoria.\n\u00c9 probable que o alfabeto fenicio xurdira a partir dun modelo chamado alfabeto lineal e se utilizara para notar idiomas proto-cananeos, que provir\u00eda de simplificaci\u00f3ns dos xerogl\u00edficos exipcios. As inscrici\u00f3ns m\u00e1is antigas datan probablemente do s\u00e9culo XIII antes da nosa era pero a\u00ednda son consideradas como lineais. No s\u00e9culo IX, o alfabeto est\u00e1 completamente establecido (o que permite postular como data de separaci\u00f3n o 1050 antes da nosa era, entre o modelo lineal e o modelo fenicio).\nO alfabeto fenicio segue a orde levantina, que ha transmitir a todos os seus descendentes.\nLista dos grafemas.\nNon co\u00f1ecemos directamente o nome das letras fenicias. Escoll\u00e9ronse aqu\u00ed os posibles valores, restitu\u00eddos a partir do hebreo. A transliteraci\u00f3n segue as convenci\u00f3ns habituais para as linguas sem\u00edticas. Os valores fonol\u00f3xicos expr\u00e9sanse en API. As \u00ab enf\u00e1ticas \u00bb das linguas sem\u00edticas son interpretadas como antigas exectivas."}
{"id": "10950", "revid": "1410", "url": "https://gl.wikipedia.org/wiki?curid=10950", "title": "Alfredo Palacio", "text": "Luis Alfredo Palacio Gonzales Hureira, nado o 22 de xaneiro de 1939 en Guayaquil, \u00e9 un pol\u00edtico ecuatoriano. Foi Presidente de Ecuador dende o 20 de abril de 2005. Anteriormente fora vicepresidente ata que o Congreso ecuatoriano destitu\u00edu ao presidente Lucio Guti\u00e9rrez, despois dunha semana de manifestaci\u00f3ns contra o seu goberno."}
{"id": "10951", "revid": "89787", "url": "https://gl.wikipedia.org/wiki?curid=10951", "title": "Hosni Mubarak", "text": "Muhammad Hosni Said Mubarak (\u00e1rabe : \u0645\u062d\u0645\u062f \u062d\u0633\u0646\u0649 \u0633\u064a\u062f \u0645\u0628\u0627\u0631\u0643) co\u00f1ecido como Hosni Mubarak, nado en Kafr-El Meselha (Monufia) o 4 de maio de 1928 e finado o 25 de febreiro de 2020, foi un pol\u00edtico exipcio. Foi presidente do seu pa\u00eds desde o 14 de outubro de 1981, 8 d\u00edas despois do asasinato de Anwar el-Sadat, ata o 11 de febreiro de 2011 momento no que se viu obrigado a deixar o poder logo que dende o 25 de xaneiro de 2011 se sucederan protestas populares para esixir un cambio no pa\u00eds do Nilo. Mubarak foi internado o 12 de abril tras sufrir unha crise card\u00edaca durante un interrogatorio. O d\u00eda 13 de abril de 2011 foi ordenada a s\u00faa detenci\u00f3n canda a dos seus fillos Alaa e Gamal, co fin de indagar nos posibles delitos que se lles imputan. O d\u00eda 2 de xu\u00f1o de 2012 foi condenado a cadea perpetua pola represi\u00f3n das protestas durante a Primavera \u00e1rabe, na que morreron m\u00e1is de 800 persoas.\nEra tam\u00e9n Secretario Xeral do Movemento de Pa\u00edses Non Ali\u00f1ados desde o 16 de xullo de 2009 substitu\u00edndo a Ra\u00fal Castro.\nTraxectoria.\nTerminados os seus estudos de secundaria, ingresou na Academia Militar Exipcia obtendo o t\u00edtulo en Ciencias Militares aos 20 anos de idade. En 1950 ingresou na academia da Forza A\u00e9rea, recibindo instruci\u00f3n tam\u00e9n en Frunze, a actual Bixkek, capital de Kirguizist\u00e1n, ent\u00f3n rep\u00fablica da Uni\u00f3n Sovi\u00e9tica, obtendo o t\u00edtulo de piloto de combate. Ascendeu rapidamente e en 1964 foi nomeado representante da delegaci\u00f3n militar exipcia na Uni\u00f3n Sovi\u00e9tica.\nEn 1967 conv\u00e9rtese en Xefe da Forza A\u00e9rea Exipcia, sendo responsable dalg\u00fans dos combates que se suceden no permanente conflito con Israel. En 1973 participa activamente nos preparativos e desenvolvemento da Guerra do Yom Kippur.\nGobernou en Exipto durante 30 anos con man f\u00e9rrea baixo un goberno corrupto. Celebrou durante o seu mandato catro procesos electorais, fortemente manipulados. As\u00ed mesmo, privou o pobo exipcio de liberdades b\u00e1sicas. Este e outros feitos precipitou o inicio das protestas na s\u00faa contra. Foron necesarias m\u00e1is de 300 mortes violentas nun intento do goberno de Mubarak de conter as revoltas. A sa\u00edda do poder de Mubarak propiciou que o ex\u00e9rcito tomase as rendas. En 18 d\u00edas de protestas pac\u00edficas, salpicadas de violencia por parte das forzas represivas, Mubarak foi derrocado do poder pol\u00edtico exipcio."}
{"id": "10953", "revid": "23204", "url": "https://gl.wikipedia.org/wiki?curid=10953", "title": "El\u00edas Antonio Saca Gonz\u00e1lez", "text": "El\u00edas Antonio (\"Tony\") Saca Gonz\u00e1lez, empresario de comunicaci\u00f3ns nado o 9 de marzo de 1965. Elixido presidente da Rep\u00fablica en 21 de marzo de 2004 para o mandato desde o 1 de xu\u00f1o de 2004 ata o 1 de xu\u00f1o de 2009. Foi o presidente con maior porcentaxe de votaci\u00f3n favorable desde o \u00faltimo Golpe de estado en 1979. Pertence ao partido \"Alianza Republicana Nacionalista\" - ARENA.\nTraxectoria xornal\u00edstica e empresarial.\nAntonio Saca, tam\u00e9n popularmente co\u00f1ecido como Tony Saca, naceu na cidade de Usulut\u00e1n, o 9 de marzo de 1965, descende dunha familia palestina cat\u00f3lica que chegou ao Salvador a principios do s\u00e9culo XX. En 1983, comezou estudos superiores inacabados de xornalismo na Universidade do Salvador. Desenvolveu a s\u00faa carreira como empresario na \u00e1rea de comunicaci\u00f3ns, como narrador de informativos, as\u00ed como locutor deportivo en radio e televisi\u00f3n. Participou na creaci\u00f3n de Radio Am\u00e9rica e despois creou e dirixiu a s\u00faa propia emisora, Radio Astral.\nPertence \u00e1 Alianza Republicana Nacionalista (ARENA)."}
{"id": "10957", "revid": "132", "url": "https://gl.wikipedia.org/wiki?curid=10957", "title": "Hg/elemento", "text": ""}
{"id": "10958", "revid": "5916203", "url": "https://gl.wikipedia.org/wiki?curid=10958", "title": "Teodoro Obiang Nguema", "text": "Teodoro Obiang Nguema Mbasogo, nado o 5 de xu\u00f1o de 1942, \u00e9 o presidente de Guinea Ecuatorial dende o 3 de agosto de 1979.\nTraxectoria.\nNado en Acoacan, no seo do clan mongomo dos fang, Obiang comezou a s\u00faa carreira nunha academia militar espa\u00f1ola. Chegou a tenente durante o goberno do seu t\u00edo Francisco Mac\u00edas Nguema.\nObiang desempe\u00f1ou varios cargos como o de gobernador de Bioko e xefe das forzas armadas de Guinea. Deu un golpe de estado contra Mac\u00edas o 3 de agosto de 1979, xulg\u00e1ndoo e execut\u00e1ndoo pouco despois. En outubro, Teodoro converteuse oficialmente no presidente do pa\u00eds e declarou que acabar\u00eda coa pol\u00edtica represiva do seu antecesor.\nEn novembro de 2021, Teodoro Obiang Nguema Mbasogo foi nomeado no congreso do seu partido como candidato para un sexto mandato nas elecci\u00f3ns de 2023."}
{"id": "10959", "revid": "5863", "url": "https://gl.wikipedia.org/wiki?curid=10959", "title": "Isaias Afewerki", "text": "Isaias Afewerki, nado en Asmara, Imperio de Etiop\u00eda, o 2 de febreiro de 1945, \u00e9 un pol\u00edtico eritreo, que \u00e9 presidente de Eritrea dende 1993.\nEn 1966 incorporouse \u00e1 \"Fronte para a Liberaci\u00f3n de Eritrea\" (FLE) e viaxou a Rep\u00fablica Popular da China onde ingresou no Ex\u00e9rcito para a s\u00faa formaci\u00f3n. M\u00e1is tarde foi co-fundador da \"Fronte Popular para a liberaci\u00f3n de Eritrea\", e foi nomeado Secretario Xeral en 1987. Despois da independencia do seu pa\u00eds, converteuse no primeiro Presidente e dirixiu os enfrontamentos armados que se aconteceron despois con Etiop\u00eda. Converteu o FPLE en \"Fronte Popular para a Democracia e a Xustiza\" (PFDJ) que funciona como partido \u00fanico.\nConsiderado por moitos analistas internacionais como un ditador, non convocou elecci\u00f3ns libres desde o seu acceso \u00e1 Presidencia."}
{"id": "10960", "revid": "88215", "url": "https://gl.wikipedia.org/wiki?curid=10960", "title": "Arnold R\u00fc\u00fctel", "text": "Arnold R\u00fc\u00fctel, nado o 10 de maio de 1928, \u00e9 un pol\u00edtico estoniano, que foi presidente de Estonia dende o 8 de outubro de 2001 ata 2006."}
{"id": "10961", "revid": "47401", "url": "https://gl.wikipedia.org/wiki?curid=10961", "title": "Girma Wolde-Giorgis", "text": "Girma Wolde-Giorgis Lucha, nado en decembro de 1924, foi o Presidente de Etiop\u00eda dende 2001 ata 2013.\nTraxectoria.\nFoi militar e pol\u00edtico durante o r\u00e9xime do negus Haile Selassie, chegando a ser o presidente do Parlamento. Tralo derrocamento do emperador en 1974 traballou en representaci\u00f3n do goberno provisional de Mengistu Haile Mariam en Eritrea. Cando este foi derrocado, converteuse nun home de negocios at\u00e9 a s\u00faa elecci\u00f3n como Presidente."}
{"id": "10962", "revid": "88215", "url": "https://gl.wikipedia.org/wiki?curid=10962", "title": "Josefa Iloilo", "text": "Josefa Iloilo Uluivuda, nado en Vuda, Ba, Fidxi o 29 de decembro de 1920 e finado en Suva o 6 de febreiro de 2011, foi un pol\u00edtico fidxiano.\nFoi presidente de Fidxi dende o 13 de xullo de 2000 at\u00e9 o 30 de xullo de 2009, excepto por un breve per\u00edodo entre decembro de 2006 e xaneiro de 2007 cando o pa\u00eds sufriu un golpe de Estado e estivo baixo u goberno interino liderado por Frank Bainimarama. Ti\u00f1a o t\u00edtulo tradicional de Tui Vuda, o xefe supremo do distrito de Vuda. Morreu o 6 de febreiro de 2011."}
{"id": "10963", "revid": "98629", "url": "https://gl.wikipedia.org/wiki?curid=10963", "title": "Tarja Halonen", "text": "Tarja Kaarina Halonen, nada en Helsinqui o 24 de decembro de 1943, \u00e9 unha avogada e pol\u00edtica finlandesa.\nEn 1968 graduouse en leis pola Universidade de Helsinqui. En 2000 converteuse en presidenta de Finlandia, sendo a primeira muller en logralo. Foi reelixida o 29 de xaneiro de 2006 e deixou o cargo en febreiro de 2012, ao remate do seu per\u00edodo legal."}
{"id": "10964", "revid": "72012", "url": "https://gl.wikipedia.org/wiki?curid=10964", "title": "Omar Bongo", "text": "El Hadj Omar Bongo Ondimba, antes chamado Albert-Bernard Bongo, nado o 30 de decembro de 1935 e finado en Barcelona o 8 de xu\u00f1o de 2009, foi un pol\u00edtico gabon\u00e9s. Foi presidente de Gab\u00f3n dende o 28 de novembro de 1967 ata o seu falecemento. No final da s\u00faa vida era o gobernante m\u00e1is lonxevo de \u00c1frica a\u00ednda no cargo e o s\u00e9timo no mundo.\nBongo naceu en Lewai, actual Bongoville; foi elixido vicepresidente en marzo de 1967, canda Leon M'ba, e converteuse en presidente trala morte de M'ba o 28 de novembro dese mesmo ano. Converteuse ao islam en 1973 e cambiou o seu nome a Omar. Engadeu o apelido Ondimba no 2003."}
{"id": "10970", "revid": "54334", "url": "https://gl.wikipedia.org/wiki?curid=10970", "title": "Revistas de acceso aberto", "text": "As revistas de acceso aberto son aquelas revistas existentes na rede que poden ser accedidas sen custo alg\u00fan para os lectores. Inscr\u00edbense no movemento de acceso libre e son ben previamente financiadas polos autores no momento da publicaci\u00f3n do seu artigo, ou ben por instituci\u00f3ns. Existe un directorio que recolle publicaci\u00f3ns deste tipo na Universidade de Lund, sempre que non requiran financiamento dos autores ou da instituci\u00f3n (Directory of Open Access Journals).\nAs revistas de acceso libre est\u00e1n proliferando moito en diversos campos, por exemplo, no cient\u00edfico, onde colaboran a unha comunicaci\u00f3n cient\u00edfica m\u00e1is \u00e1xil, menos dirixida por grupos de intereses e menos onerosa para os departamentos de investigaci\u00f3n con orzamentos pequenos."}
{"id": "10971", "revid": "89787", "url": "https://gl.wikipedia.org/wiki?curid=10971", "title": "Yahya Jammeh", "text": "Yahya (Abdul-Aziz Jemus Junkung) Jammeh, nado o 25 de maio de 1965, \u00e9 o Presidente de Gambia dende 1996. Como presidente do Consello de Goberno Provisional das Forzas Armadas, tomou o control do pa\u00eds nun golpe de estado en xullo de 1994, e foi elixido como presidente dous anos despois, en setembro de 1996, nunhas elecci\u00f3ns, que recibiron algunhas cr\u00edticas.\nFundou a \"Alianza para a Reorientaci\u00f3n e Construci\u00f3n Patri\u00f3tica\" como partido pol\u00edtico. Jammeh foi reelixido o 18 de outubro de 2001 con aproximadamente o 53% dos votos, sendo estas elecci\u00f3ns consideradas libres por observadores internacionais, ag\u00e1s alg\u00fans acontecementos concretos."}
{"id": "10973", "revid": "1308", "url": "https://gl.wikipedia.org/wiki?curid=10973", "title": "Mikhail Saakashvili", "text": ""}
{"id": "10974", "revid": "109216", "url": "https://gl.wikipedia.org/wiki?curid=10974", "title": "Horst K\u00f6hler", "text": "Horst K\u00f6hler, nado o 22 de febreiro de 1943 en Skierbiesz\u00f3w, Goberno Xeral, na actual Polonia, \u00e9 un economista e pol\u00edtico, que foi Presidente da Rep\u00fablica Federal de Alema\u00f1a dende o 1 de xullo de 2004 at\u00e9 o 30 de xu\u00f1o de 2010, tras deixar o cargo. Foi sucedido por Christian Wulff, pol\u00edtico do seu mesmo partido, a Uni\u00f3n Dem\u00f3crata Cristi\u00e1.\nHorst K\u00f6hler \u00e9 o s\u00e9timo de oito irm\u00e1ns dunha familia granxeira de relixi\u00f3n protestante. Anteriormente fora director do Fondo Monetario Internacional, dende o 1 de maio de 2000 at\u00e9 o 4 de marzo de 2004, cando se lle comunicou que era candidato conxunto da CDU, CSU e FDP para o cargo de Presidente Federal de Alema\u00f1a.\nVida.\nHorst K\u00f6hler naceu en Skierbiesz\u00f3w (Polonia) ent\u00f3n ocupada por Alema\u00f1a nazi, como o s\u00e9timo de oito fillos dunha familia de alem\u00e1ns de Besarabia de Riscani, na Besarabia romanesa (preto de B\u0103l\u0163i, actual Moldavia). Os seus pais, alem\u00e1ns \u00e9tnicos e cidad\u00e1ns romaneses, deberon deixar Besarabia en 1940 a causa do Pacto Ribbentrop-Molotov que ced\u00eda Besarabia \u00e1 Uni\u00f3n Sovi\u00e9tica. Dende 1990, K\u00f6hler ocupou varias posici\u00f3ns dentro do goberno federal alem\u00e1n. Foi sub-secretario de Estado no Ministerio de Finanzas alem\u00e1n de 1990 a 1993 e serviu como asesor do Chanceler Helmut Kohl na preparaci\u00f3n de cumes do G7 e outras conferencias econ\u00f3micas internacionais. Entre 1993 e 1998 foi presidente da Asociaci\u00f3n de Caixas de Aforros de Alema\u00f1a (\"Deutscher Sparkassen und Giroverband\"). En 1998 foi designado presidente do Banco Europeo para Reconstruci\u00f3n e Desenvolvemento.\nNo ano 2000, a proposta de Gerhard Schr\u00f6der \u00e9 elixido Director Xerente e Presidente do Consello de Direcci\u00f3n do Fondo Monetario Internacional, sucedendo no cargo a Michel Camdessus, que presentara a s\u00faa dimisi\u00f3n o 14 de febreiro dese ano. Foi designado para este cargo despois de que o primeiro candidato proposto polo goberno alem\u00e1n, Caio Kai Koch-Weser, f\u00f3ra rexeitado polos Estados Unidos. O 4 de marzo de 2004, K\u00f6hler dimitiu do seu posto no FMI despois de ser proposto como candidato dos partidos conservador e liberal, a CDU e o FDP, para suceder a Johannes Rau como presidente de Alema\u00f1a. Elixido o 23 de maio de 2004, tomou posesi\u00f3n do seu cargo como \"Bundespr\u00e4sident\" o 1 de xullo de 2004 para un per\u00edodo de cinco anos. O FDP e CDU actualmente te\u00f1en a maior\u00eda na \"Bundesversammlung\" (Asemblea Federal), que \u00e9 responsable da elecci\u00f3n do presidente federal.\nO 23 de maio de 2009 foi reelixido como presidente de Alema\u00f1a, manteniendose no cargo un ano m\u00e1is, at\u00e9 a s\u00faa dimisi\u00f3n o 31 de maio de 2010 tras ser fortemente criticado por unhas declaraci\u00f3ns que fixo sobre a participaci\u00f3n do ex\u00e9rcito alem\u00e1n en Afganist\u00e1n. A controversia desatouse o 22 de maio de 2010, cando nunha visita a Afganist\u00e1n, o presidente deu a entender que o despregamento de tropas do Bundeswehr (ex\u00e9rcito alem\u00e1n) nese pa\u00eds estaba motivado por intereses comerciais, no canto de por raz\u00f3ns de seguridade nacional:\nM\u00e1is tarde asegurou que coas s\u00faas declaraci\u00f3ns refer\u00edase \u00e1 loita contra a piratar\u00eda nas costas de Somalia, pero ao non cesar a pol\u00e9mica, decidiu anunciar a s\u00faa renuncia o 31 de maio de 2010, justific\u00e1ndola pola \"falta de respecto\" cara \u00e1 s\u00faa persoa debido \u00e1s fortes cr\u00edticas que recibiu."}
{"id": "10975", "revid": "98629", "url": "https://gl.wikipedia.org/wiki?curid=10975", "title": "John Kufuor", "text": "John Kofi Agyekum Kufuor, nado o 8 de decembro de 1938, \u00e9 un pol\u00edtico ghan\u00e9s que foi presidente da rep\u00fablica dese pa\u00eds entre o 7 de xaneiro de 2001 e o mesmo d\u00eda de 2009. Avogado e membro do Novo Partido Patri\u00f3tico, chegou ao poder tras ga\u00f1ar a segunda volta das elecci\u00f3ns presidenciais de 2000, derrotando o candidato John Evans Atta Mills, do oficialista Congreso Nacional Democr\u00e1tico, e consolidando de certo xeito a democracia no seu pa\u00eds ao protagonizar, xunto ao seu predecesor Jerry Rawlings, o primeiro traspaso pac\u00edfico de poder entre dous presidentes de distintos partidos pol\u00edticos desde a independencia de Ghana en 1957.\nA carreira pol\u00edtica de Kufuor posic\u00edonao no lado democr\u00e1tico liberal da historia pol\u00edtica de Ghana, pertencendo nos seus primeiros anos ao Partido Unido e \u00e1 Convenci\u00f3n Unida de Costa de Ouro. Foi ministro durante o goberno de Kofi Abrefa Busia, do Partido do Progreso, entre 1969 e 1972, e foi deputado do Parlamento de Ghana polo opositor Partido da Fronte Popular (Ghana) durante o goberno de Hilla Limann (1979-1981). En 1996 presentouse como candidato presidencial do Novo Partido Patri\u00f3tico, sendo derrotado polo Presidente incumbente Jerry Rawlings. En 2000 Kufuor foi novamente candidato do NPP, obtendo a vitoria en segunda volta. Foi reelixido para un segundo mandato en 2004, esta vez triunfando en primeira volta. En 2008, o candidato do seu partido, Nana Akufo-Addo, foi derrotado por John Evans Atta Mills. Kufuor finalizou o seu mandato o 7 de xaneiro de 2009.\nBiograf\u00eda.\nMembro da etnia ashanti, John Kufuor naceu en Kumasi, na rexi\u00f3n de Ashanti, o 8 de decembro de 1938, na colonia brit\u00e1nica de Costa de Ouro, actual Rep\u00fablica de Ghana. Asistiu ao \"Prempeh College\" desde 1954 at\u00e9 1958, un ano despois da independencia do seu pa\u00eds como un Reino da Mancomunidade. Entre 1959 e 1961 estudou no Lincoln's Inn, en Londres, e posteriormente en Exeter College, Oxford (1961-1964). No Rexistro Parlamentario da Segunda Rep\u00fablica, Kufuor cita como as s\u00faas afecci\u00f3ns e intereses o tenis de mesa, a lectura, o f\u00fatbol e os espect\u00e1culos cinematogr\u00e1ficos. Casou en 1962 con Theresa Mensah, con quen tivo cinco fillos. Ser\u00eda presidente do \"Asante Kotoko Football Club\" de 1988 a 1991.\nInicios na pol\u00edtica.\nKufuor foi elixido deputado polo distrito de Atwima Nwabiagya (da s\u00faa rexi\u00f3n natal de Ashanti), en 1969, polo gobernante Partido do Progreso, cando no seu pa\u00eds se restaurou a democracia parlamentaria logo do derrocamento de Kwame Nkrumah e a sa\u00edda do poder da ditadura militar resultante. Foi nomeado Viceministro de Asuntos Exteriores polo Primeiro ministro Kofi Abrefa Busia e representou a Ghana en varias ocasi\u00f3ns. De 1969 a decembro de 1971 dirixiu a delegaci\u00f3n de Ghana ante a Asemblea Xeral das Naci\u00f3ns Unidas en Nova York, nas reuni\u00f3ns ministeriais da Organizaci\u00f3n para a Unidade Africana en Ad\u00eds Abeba e na Conferencia Cumio do Movemento de Pa\u00edses Non Ali\u00f1ados en Lusaca. En 1970 dirixiu a delegaci\u00f3n ghanesa ante Moscova (Uni\u00f3n Sovi\u00e9tica), Praga (Checoslovaquia) e Belgrado (Iugoslavia) para discutir a d\u00e9beda de Ghana con estes pa\u00edses.\nComo Portavoz do Ministerio de Relaci\u00f3ns Exteriores e segundo l\u00edder da oposici\u00f3n do Grupo Parlamentario da Fronte Popular (PFP) durante a Terceira Rep\u00fablica (1979-1981), foi invitado a acompa\u00f1ar ao presidente Hilla Limann \u00e1 Conferencia da OUA en Freetown, Serra Leoa. Tam\u00e9n foi membro da delegaci\u00f3n parlamentaria que visitou os Estados Unidos en 1981 para falar co Fondo Monetario Internacional (FMI) e o Banco Mundial sobre os problemas econ\u00f3micos de Ghana.\nTras o golpe de estado que puxo fin ao goberno democr\u00e1tico de Limann e instaurou o r\u00e9xime militar de Jerry Rawlings, en xaneiro de 1982 o liderado do Partido Popular (APP), que era unha alianza de todos os partidos da oposici\u00f3n, aconsellou a alg\u00fans membros destacados, entre eles o Vicepresidente da Alianza, Alhaji Iddrisu Mahama, o Secretario Xeral Obed Asamoah, e Kufuor, aceptar unha invitaci\u00f3n do \"Consello Provisional de Defensa Nacional\" (PNDC) para servir no que se pretend\u00eda ser un Goberno Nacional. Kufuor foi nomeado Secretario de Goberno Local neste novo goberno.\nComo Secretario de Goberno Local, escribiu as Gu\u00edas de Pol\u00edticas do Goberno Local que deb\u00edan ser a base das actuais Asembleas de Distrito descentralizadas.\nPrimeira candidatura presidencial.\nTras a restauraci\u00f3n da democracia, en 1992, Kufuor pasou a formar parte do Novo Partido Patri\u00f3tico (NPP), que se declaraba sucesor do Partido do Progreso, e que boicoteou as elecci\u00f3ns lexislativas logo de que o seu candidato presidencial, Albert Adu Boahen, denunciara fraude electoral nas presidenciais, nas que foi derrotado por Rawlings. En 1996, Kufuor foi nomeado candidato presidencial do NPP, logo de que 1034 de 2000 delegados votaran por el na convenci\u00f3n do partido, derrotando a Boahen. \u00c1 diferenza das anteriores elecci\u00f3ns, onde o NPP se enfrontou s\u00f3 \u00e1 \"Alianza Progresista\" de Rawlings, Kufuor contaba tam\u00e9n co apoio do Partido da Convenci\u00f3n Nacional, que abandonara o oficialismo, form\u00e1ndose a Grande Alianza.\nDurante a s\u00faa campa\u00f1a, que durou pouco menos de nove meses, Kufuor criticou a pol\u00edtica exterior do goberno, afirmando que esta \"parec\u00eda imposta desde f\u00f3ra\", especialmente por instituci\u00f3ns financeiras internacionais como o Banco Mundial e o Fondo Monetario Internacional, as\u00ed como a introduci\u00f3n dun imposto ao valor engadido (IVE) sobre bens e servizos.\nAs elecci\u00f3ns presidenciais realiz\u00e1ronse o 7 de decembro, ao mesmo tempo que as lexislativas, a fin de evitar un novo boicot opositor. Kufuor obtivo o 39.67% dos votos contra un 57.40% de Rawlings, que accedeu ao seu segundo mandato constitucional. Con todo, Kufuor obtivera unha porcentaxe significativamente mellor que o de Boahen en 1992 (un 30%), e o NPP obtivera cerca de 61 escanos parlamentarios. A elecci\u00f3n foi reco\u00f1ecida como libre e xusta polos observadores, e desde ese ano, Freedom House volveu a considerar a Ghana unha \"democracia electoral\".\nSegunda candidatura presidencial.\nKufuor foi novamente elixido candidato presidencial do seu partido para as elecci\u00f3ns de 2000. Rawlings xa non pod\u00eda presentarse a un terceiro mandato debido ao l\u00edmite constitucional, e o seu partido, o Congreso Nacional Democr\u00e1tico, presentou a John Evans Atta Mills como candidato. A campa\u00f1a viuse empanada por alg\u00fans actos de violencia espor\u00e1dicos en Acra, o que levou a que tanto Kufuor como os demais candidatos asinaran a \"Declaraci\u00f3n de Osu\", compromet\u00e9ndose a incitar aos seus partidarios a comportarse pacificamente durante o proceso electoral. Kufuor afirmou que, se era elixido Presidente, centrar\u00edase en paliar a crise econ\u00f3mica iniciada durante o goberno de Rawlings, e en incrementar o respecto aos dereitos humanos.\nFinalmente, as elecci\u00f3ns realiz\u00e1ronse o 7 de decembro. Kufuor obtivo maior\u00eda simple co 48.17% dos votos, a 1.83 puntos porcentuais de evitar unha segunda volta. En segundo lugar quedou Atta Mills cun 44.54%, debendo programarse unha segunda volta entre ambos para o 28 de decembro. Con respecto ao lexislativo, o NPP obtivo maior\u00eda absoluta logo de realizarse unha elecci\u00f3n parcial, que o deixou con 100 de 200 escanos no Parlamento.\nNa segunda volta, a participaci\u00f3n decreceu levemente e Kufuor obtivo unha ampla vitoria, co 56.90% dos votos. O oficialismo reco\u00f1eceu a derrota, e Kufuor foi xuramentado Presidente da Rep\u00fablica de Ghana o 7 de xaneiro de 2001, sendo o primeiro traspaso de poder entre dous presidentes de distintos partidos pol\u00edticos na historia de Ghana.\nPresidencia.\nPol\u00edtica interior.\nA pol\u00edtica interna da s\u00faa administraci\u00f3n no primeiro per\u00edodo estivo marcada pola rixidez fiscal e monetaria na fronte econ\u00f3mica, co obxectivo de estabilizar unha econom\u00eda nacional que se estancara e estaba en declive. A s\u00faa visi\u00f3n social centrouse en liberar o potencial emprendedor, creativo e innovador dos ghaneses como un medio de crear riqueza e polo tanto lidar cos desaf\u00edos sociais cos que se enfrontaba. Esta visi\u00f3n socioecon\u00f3mica foi encapsulada no Programa das Cinco \u00c1reas Prioritarias, a saber, a busca dunha boa gobernanza, a modernizaci\u00f3n da agricultura para o desenvolvemento rural, a participaci\u00f3n do sector privado, a mellora dos servizos sociais e o vigoroso desenvolvemento da infraestrutura. A s\u00faa administraci\u00f3n recibiu a maior asistencia financeira da historia de Ghana, debido fundamentalmente \u00e1 desconfianza dos doadores ante os gobernos militares anteriores, as\u00ed como a aqueles con algunhas conexi\u00f3ns militares, como os dous mandatos constitucionais de Rawlings.\nNo campo da sa\u00fade, o seu goberno iniciou o Plan Nacional de Seguro de Sa\u00fade para substitu\u00edr o sistema existente; 11 mill\u00f3ns de ghaneses rexistr\u00e1ronse baixo este esquema. Creou o Servizo Nacional de Ambulancias e constru\u00edu m\u00e1is de 205 hospitais e cl\u00ednicas. Tam\u00e9n constru\u00edu un centro de emerxencia de \u00faltima xeraci\u00f3n no Hospital de Ensinanza Komfo Anokye. O goberno de Kufuor introduciu tam\u00e9n a atenci\u00f3n materna gratu\u00edta nos hospitais p\u00fablicos para todas as mulleres embarazadas.\nPresentouse \u00e1 reelecci\u00f3n nas elecci\u00f3ns xerais de 2004, onde o seu lema de campa\u00f1a foi \"So far, so good\", base\u00e1ndose na estabilidade econ\u00f3mica lograda baixo o seu mandato, cunha taxa de crecemento superior ao 5 por cento. O seu principal opo\u00f1ente era novamente Atta Mills, quen recalcou que, a pesar da bonanza econ\u00f3mica, a\u00ednda o 44% da poboaci\u00f3n viv\u00eda baixo o limiar da pobreza. Kufuor foi reelixido co 52% dos votos, evitando as\u00ed unha segunda volta. Foi xuramentado o 7 de xaneiro de 2005 para o seu segundo mandato.\nPol\u00edtica exterior.\nA pol\u00edtica exterior de Kufuor estaba enmarcada no que el chamou \"diplomacia econ\u00f3mica\". Neste contexto, en \u00c1frica en xeral e en \u00c1frica Occidental en particular, buscou unha pol\u00edtica de boa veci\u00f1anza, que se viu reflectida nun aumento de relaci\u00f3ns entre Ghana e Liberia, Serra Leoa, Costa do Marfil e Guinea-Bissau, entre outros estados africanos. No escenario mundial, Kufuor buscou activamente o establecemento dunha orde social e econ\u00f3mica internacional xusta e equitativa, mentres promoveu e salvagardou os intereses de Ghana mediante acordos bilaterais e multilaterais. A s\u00faa posici\u00f3n internacional, sendo visto como un estadista, dem\u00f3crata e portavoz crible de \u00c1frica expresou na s\u00faa invitaci\u00f3n \u00e1s principais reuni\u00f3ns e conferencias internacionais, inclu\u00edda o cumio da Uni\u00f3n Africana, os Cumios do G8 en Sea Island, Xeorxia; e Glenneagles, Escocia, e o Foro Econ\u00f3mico Mundial. Foi Presidente do grupo rexional da CEDEAO durante dous per\u00edodos consecutivos, 2003 e 2004.\nTransici\u00f3n presidencial.\nEstando Kufuor impedido para presentarse \u00e1 outra reelecci\u00f3n, debido ao l\u00edmite de mandatos, o NPP designou a Nana Akufo-Addo como o seu candidato presidencial. Atta Mills, d\u00faas veces opo\u00f1ente electoral de Kufuor, ser\u00eda o seu principal contrincante. As enquisas iniciais afirmaban de antem\u00e1n que ser\u00eda unha elecci\u00f3n extremadamente igualada, na cal tanto Atta Mills como Akufo-Addo ti\u00f1an posibilidades de ga\u00f1ar. As elecci\u00f3ns realiz\u00e1ronse o 7 de decembro. Mentres que Akufo-Addo obtivo maior\u00eda simple de votos, co 49.13% (a menos dun punto de ga\u00f1ar en primeira volta), o NPP perdeu a maior\u00eda parlamentaria debido a que o NDC triunfou en m\u00e1is circunscrici\u00f3ns. Programouse unha segunda volta entre Atta Mills e Akufo-Addo para o 28 de decembro. Nesta, Atta Mills obtivo unha diferenza \u00ednfima de menos de medio punto porcentual, obtendo a presidencia. O principal motivo da derrota de Akufo-Addo foi o atraso da votaci\u00f3n na circunscrici\u00f3n de Tain, e o posterior boicot do NPP tras denunciar que a elecci\u00f3n en dito distrito non ser\u00eda transparente, provocando que Atta Mills triunfara co 90% dos votos nesa circunscrici\u00f3n. Kufuor reco\u00f1eceu a derrota e finalizou o seu mandato o 7 de xaneiro de 2009, entregando o cargo a Atta Mills.\nPostpresidencia.\nEn xullo de 2009, meses despois de abandonar a presidencia, Kufuor converteuse en membro da Xunta Asesora Internacional da Organizaci\u00f3n de Desenvolvemento dos Pa\u00edses Baixos (SNV) para contribu\u00edr coa s\u00faa experiencia no traballo de reduci\u00f3n da pobreza da organizaci\u00f3n. En setembro, Kufuor falou nos Pa\u00edses Baixos nun evento do goberno neerland\u00e9s para celebrar \"60 anos de asistencia ao desenvolvemento\" por invitaci\u00f3n do ministro de asuntos exteriores Bert Koenders, ao que asistiron case 2.000 persoas. Durante a s\u00faa visita aos Pa\u00edses Baixos, foi entrevistado polo xornal \"NRC Handelsblad\" e a revista \"Internationale Samenwerking\". Avogou pola importancia dunha asistencia para o desenvolvemento eficaz, sinalando que isto axudou a Ghana a ingresar no mercado internacional de capitais.\nKufuor foi elixido xunto con Luiz In\u00e1cio Lula da Silva para recibir conxuntamente o Premio Mundial de Alimentaci\u00f3n 2011 polo seu compromiso persoal e liderado visionario mentres se desempe\u00f1aban como presidentes de Ghana e do Brasil, respectivamente, na creaci\u00f3n e aplicaci\u00f3n de pol\u00edticas gobernamentais para aliviar a fame e a pobreza nos seus pa\u00edses. A fundaci\u00f3n declarou que \"os logros significativos destes dous galardoados ilustran que o liderado transformacional realmente pode lograr un cambio positivo e mellorar en grande medida a vida das persoas\".\nO 7 de xaneiro de 2013, mentres se preparaba para asistir \u00e1 cerimonia de xuramentaci\u00f3n de John Dramani Mahama, sucesor do falecido Atta Mills, logo da s\u00faa estreita e cuestionada vitoria electoral, manifestantes do NPP cercaron a casa de Kufuor para impedirlle concorrer, baixo o argumento de que o partido decidira boicotear a xuramentaci\u00f3n mentres os resultados estiveran sendo apelados ante a Corte. Kufuor replicou que fora invitado en calidade de expresidente, non de membro do NPP, e que de todas formas ir\u00eda \u00e1 cerimonia. O Servizo Policial de Ghana debeu disolver a manifestaci\u00f3n para permitirlle a Kufuor asistir ao evento."}
{"id": "10976", "revid": "72012", "url": "https://gl.wikipedia.org/wiki?curid=10976", "title": "Karolos Papoulias", "text": "Karolos Papoulias (en grego: \u039a\u03ac\u03c1\u03bf\u03bb\u03bf\u03c2 \u03a0\u03b1\u03c0\u03bf\u03cd\u03bb\u03b9\u03b1\u03c2), nado en Io\u00e1nina o 4 de xu\u00f1o de 1929 e finado en Atenas o 26 de decembro de 2021, foi un pol\u00edtico grego presidente do seu pa\u00eds dende o 12 de marzo de 2005 ata 2015.\nEstudou dereito na Universidade de M\u00fanic, e doutorouse en dereito privado internacional na Universidade de Colonia."}
{"id": "10977", "revid": "98629", "url": "https://gl.wikipedia.org/wiki?curid=10977", "title": "\u00d3scar Berger", "text": "\u00d3scar Jos\u00e9 Rafael Berger Perdomo, nado o 11 de agosto de 1946, foi o presidente de Guatemala dende 14 de xaneiro de 2004."}
{"id": "10978", "revid": "89787", "url": "https://gl.wikipedia.org/wiki?curid=10978", "title": "Lansana Cont\u00e9", "text": "Lansana Cont\u00e9, nado en Dubreka (Guinea Francesa) o 30 de novembro de 1934 e finado o 22 de decembro de 2008 en Conakry, foi o presidente da Guinea dende o 3 de abril de 1984, despois dun golpe de estado militar trala morte de Ahmed S\u00e9kou Tour\u00e9, at\u00e9 a s\u00faa morta. Foi membro do Partido da Unidade e o Progreso, partido predominante na Guinea. Pertenc\u00eda \u00e1 etnia soussou."}
{"id": "10982", "revid": "138085", "url": "https://gl.wikipedia.org/wiki?curid=10982", "title": "Gamal Abdel Nasser", "text": "Gamal Abdel Nasser (en \u00e1rabe \u062c\u0645\u0627\u0644 \u0639\u0628\u062f \u0627\u0644\u0646\u0627\u0635\u0631\u200e - Jam\u0101l \u2018Abd an-N\u0101sir), tam\u00e9n transliterado como Jamal Abd al-Naser, Jamal Abd An-Nasser e outras variantes, nado en Alexandr\u00eda o 15 de xaneiro de 1918 e finado no Cairo o 28 de setembro de 1970, foi un l\u00edder pol\u00edtico exipcio.\nTraxectoria.\nPioneiro do socialismo \u00e1rabe e l\u00edder da s\u00faa loita nun dos per\u00edodos m\u00e1is cr\u00edticos da s\u00faa historia. Nasser naceu o 15 de xaneiro de 1918 no pobre suburbio alexandrino de Bacos. Falando verbo da s\u00faa infancia Nasser dic\u00eda: \"Estou fachendoso de pertencer a esta pequena vila de Beni Morr. E estou m\u00e1is fachendoso de ser membro dunha pobre familia desta vila. Estou dicindo estas palabras para a historia, Nasser naceu nunha familia pobre e prometo que vivir\u00e1 e morrer\u00e1 como un home pobre\".\nBeni Morr \u00e9 unha pequena vila no Alto Exipto asentada na provincia de Assiut. Pertencer a este lugar pode que sexa a raz\u00f3n pola que Nasser sempre focalizaba-los seus pensamentos nos campesi\u00f1os. O pai de Nasser era un empregado de clase media que fixo consciente a Nasser da pobreza da maior\u00eda do pobo de Exipto.\nIngresou na academia militar despois da sinatura do pacto de 1936, que permit\u00eda os mozos da clase m\u00e1is baixa unirse a esta academia onde antes non eran admitidos. Graduouse en xullo de 1938 e logo uniuse \u00f3 Ex\u00e9rcito Exipcio.\nInsatisfeito coa corrupci\u00f3n do r\u00e9xime do rei Farouk e coa ocupaci\u00f3n brit\u00e1nica, xunto cun grupo de amigos formou unha organizaci\u00f3n semiclandestina, Os Oficiais Libres, co\u00f1ecidos en Exipto como \"El-Dhobatt El-Ahrar\". Loitou na primeira guerra \u00e1rabe-israel\u00ed en 1948. Participar nesta guerra aumentou a s\u00faa consciencia do Problema Palestino e o caso contempor\u00e1neo \u00e1rabe.\nA corrupci\u00f3n do goberno interior e a perda da guerra de 1948 foron os motivos principais que fixeron que Os Oficiais Libres conducidos polo xeneral Mohamed Naguib alzaran a revoluci\u00f3n do 23 de xullo de 1952. O xeneral era un oficial de alta graduaci\u00f3n respectado que s\u00f3 designaron como l\u00edder para realza-la credibilidade do golpe.\nO 26 de xullo, o Rei Farouk de Exipto abandonou Alexandr\u00eda no seu iate persoal, nunca regresou a Exipto, o seu fillo, Ahmad Fouad, foi declarado rei. \u00d3s restos das tropas brit\u00e1nicas se lles pediu que abandonaran o pa\u00eds e, en 1954, foise o derradeiro soldado brit\u00e1nico.\nOs Oficiais Libres gradualmente se ocuparon da pol\u00edtica durante os seguintes anos. En 1953, depuxeron a Ahmad Fouad, o derradeiro rei, e declararon a Exipto rep\u00fablica, con Mohamed Naguib como primeiro presidente. Naguib, que creceu no antigo sistema, era un valoroso pero pac\u00edfico home que non ti\u00f1a planes para un cambio radical. As\u00ed que foi deposto en 1954 polo verdadeiro l\u00edder do golpe, Nasser, que chegaba as\u00ed \u00e1 cabeza do estado.\nS\u00f3 cando Nasser se converteu en presidente o golpe militar do 1952 empezou a xirar cara a unha verdadeira revoluci\u00f3n social e pol\u00edtica. Foi moi gabado pola s\u00faa nacionalizaci\u00f3n do Canle de Suez, a s\u00faa reforma agraria, e as s\u00faas pol\u00edticas socialistas que sacaron \u00e1 vasta maior\u00eda dos exipcios da pobreza.\nNasser conseguiu unha popularidade desco\u00f1ecida at\u00e9 ent\u00f3n no mundo \u00e1rabe. Era admirado polo seu apoio \u00f3 nacionalismo \u00e1rabe; os seus programas sociais dom\u00e9sticos (que, por primeira vez na historia de Exipto, buscaban o mellor para a maior\u00eda labrega).\nNasser pas\u00f3u a s\u00faa vida defendendo o nacionalismo \u00e1rabe e o dereito a liberdade dos pobos. Apoiou os movementos liberais contra todo tipo de ocupaci\u00f3n nos pa\u00edses en desenvolvemento. Nasser era o l\u00edder-fundador do movemento Non ali\u00f1ado. S\u00f3 c\u00f3 Nehru da India e Sukarno de Indonesia.\nPouco despois da derrota de 1967, Nasser estaba resignado, pero milleiros de cairenses marcharon no seu apoio. Durante os seguintes tres anos, Nasser fixo o que puido para reconstru\u00ed-lo ex\u00e9rcito e case o logra. A s\u00faa morte en 1970 por serias complicaci\u00f3ns da s\u00faa sa\u00fade foi un shock para todo o mundo \u00e1rabe. Nun despregue de emoci\u00f3n, mill\u00f3ns de exipcios seguiron a s\u00faa procesi\u00f3n funeraria a trav\u00e9s das r\u00faas do Cairo."}
{"id": "10987", "revid": "56817", "url": "https://gl.wikipedia.org/wiki?curid=10987", "title": "Henrique Rosa", "text": "Henrique Pereira Rosa, nado o 18 de xaneiro de 1946 e finado o 15 de maio de 2013, foi un pol\u00edtico de Guinea-Bisau. Exerceu como presidente do seu pa\u00eds dende o 28 de setembro de 2003, despois que un golpe de estado militar depuxera ao anterior presidente, Kumba Ial\u00e1, ata 2005.\nHenrique Rosa era un empresario, inicialmente reticente a aceptar o posto que lle ofreceu un comit\u00e9 militar dirixido por Ver\u00edssimo Correia Seabra."}
{"id": "10988", "revid": "98629", "url": "https://gl.wikipedia.org/wiki?curid=10988", "title": "Fuxan os Ventos", "text": "Fuxan os ventos \u00e9 un grupo musical inserido no movemento folk da canci\u00f3n galega, formado en 1972 en Lugo no seo do Colexio Menor do Sant\u00edsimo Sacramento de Lugo. O grupo participou co nome de \"Folk 72\" no III Festival musical das San Lucas de Mondo\u00f1edo, onde ga\u00f1aron o primeiro premio co tema \"Fuxan os ventos\". A partir de ent\u00f3n adoptaron este nome para o grupo. O seu repertorio, incl\u00fae composici\u00f3ns propias, da tradici\u00f3n popular e adaptaci\u00f3ns de temas po\u00e9ticos de Manuel Mar\u00eda, Dar\u00edo Xoh\u00e1n Cabana, Marica Campo e Celso Emilio Ferreiro, entre outros. Moitos dos seus temas incl\u00faen unha denuncia da situaci\u00f3n de dependencia econ\u00f3mica de Galicia e da minorizaci\u00f3n da s\u00faa lingua e cultura, con alusi\u00f3ns ao mundo do caciquismo e a emigraci\u00f3n.\nUnha escisi\u00f3n, en 1984 deu lugar \u00e1 creaci\u00f3n do grupo A Quenlla.\nHistoria.\nComezos.\nNo ano 1973 o grupo participou no III Festival R\u00eda de Ares, en Pontedeume, ga\u00f1ando tam\u00e9n o primeiro premio. No ano seguinte participaron noutros festivais en Ferrol e Madrid, acadando sempre o reco\u00f1ecemento da cr\u00edtica e prensa especializada, mentres participaban na misa radiada de Radio Popular, na que xa participaban antes da creaci\u00f3n do grupo.\nNo ano 1975 o grupo sufriu a s\u00faa primeira escisi\u00f3n. No seo do grupo agroman d\u00faas li\u00f1as de traballo, unha tendente ao folclore universal e outra m\u00e1is comprometida coa cultura, idioma e identidade galega. Foi a segunda li\u00f1a a que quedou, e comeza o percorrido polos teleclubes da provincia con \"Galicia canta \u00f3 Neno\", unha montaxe e representaci\u00f3n costumista-musical, escenificaci\u00f3n do xeito de vivir as festas do Nadal en Galicia. Este proxecto inclu\u00edu a participaci\u00f3n de moita xente e a recolleita de centos de panxoli\u00f1as, aguinaldos e cantos de Reis.\nPouco despois apareceron as primeiras ofertas para editar discos. Nos primeiros anos o grupo rexeitaba a posibilidade de gravar o repertorio, co fin de non comercializar o problema galego. Pero en 1976, co fin de espallar o seu traballo, chegan a un acordo Philips-Fonogram, co que o grupo poder\u00eda gravar \u00e1 s\u00faa maneira (sen arranxos electr\u00f3nicos), manter a li\u00f1a do grupo e o compromiso pol\u00edtico apartidista e asegurar\u00edan que o grupo non se comercializar\u00eda cara a dentro. Froito daquel acordo ed\u00edtase en 1976 o seu primeiro disco, \"Fuxan os ventos\", e posteriormente outros tres: \"O tequeletequele\" , \"Galicia canta \u00f3 neno\" e \"Sementeira\".\nO grupo seguiu a cantar na Misa da radio, a representar \"Galicia canta \u00f3 Neno\" por toda Galicia, espect\u00e1culo que chegou a retransmitirse en directo, dende o Teatro Col\u00f3n da Coru\u00f1a a trav\u00e9s da Televisi\u00f3n Espa\u00f1ola en Galicia. Participaron na \"1\u00aa Romaxe de Crentes Galego\" que organizaron Irimia e Encrucillada, na que colaboraron na maior parte das edici\u00f3ns. En 1977, produciuse a segunda escisi\u00f3n do grupo, por mor de manter a independencia pol\u00edtica. Entre 1978 e 1980 o grupo aumentou o n\u00famero de actuaci\u00f3ns, chegando a Catalu\u00f1a, Pa\u00eds Vasco, Lisboa, Bruxelas, Par\u00eds, Z\u00fcrich, Brest, e mesmo en d\u00faas edici\u00f3ns do Festival Interc\u00e9ltico de Lorient (1978 e 1979), mentres realizan unha \"Campa\u00f1a Cultural\" en zonas de monta\u00f1a, con 30 actuaci\u00f3ns en vilas e aldeas da provincia.\nNo ano 1979 conseguiron o seu maior \u00e9xito co disco \"Sementeira\", o que lle seguir\u00eda un per\u00edodo onde o grupo aumentou a s\u00faa actividade ata cen concertos ao ano. O seu quinto disco \"Quen a soubera cantar\" xa foi coa editora Ruada, nun intento fracasado de apoiar o primeiro selo discogr\u00e1fico galego.\nPor Fuxan os ventos chegaron a pasar at\u00e9 30 persoas, ata que a comezos do ano 1983 se produciu unha modificaci\u00f3n relevante coa sa\u00edda de dous dos seus compo\u00f1entes (Xos\u00e9 Lu\u00eds Rivas Cruz e Baldomero Iglesias Dobarrio, que fundaron A Quenlla) e a incorporaci\u00f3n dun tr\u00edo de m\u00fasica tradicional. \nNesta nova \u00e9poca o grupo gravou con Fonomusic no ano 1984 o disco \"Noutrora\" e continuou coas actuaci\u00f3ns en directo incrementando as s\u00faas sa\u00eddas f\u00f3ra de Galicia, abr\u00edndose a novos circu\u00edtos: tocaron en Durango, nun \"galeuzca\" musical, en 1983; en Xa\u00e9n, na Universidade Popular, en 1985, ou en Segovia, no Festival Agapito Marazuela, no ano 1989, na que ser\u00eda a s\u00faa \u00faltima actuaci\u00f3n en directo durante unha longa tempada.\nInactividade.\nDesde esa data, o grupo permaneceu inactivo de cara ao p\u00fablico, rompendo o seu silencio en contadas ocasi\u00f3ns: en maio de 1993 participando na Festa Labrega de L\u00e1ncara, organizada polo Sindicato Labrego Galego para conmemorar a supresi\u00f3n da \"cota empresarial agraria\"; e no ano 1997, en Lugo, para celebrar o vinte e cinco aniversario da Asociaci\u00f3n Auxilia, coa que o grupo colaborou dende a s\u00faa fundaci\u00f3n. Por\u00e9n, o grupo seguiu a traballar internamente. En 1999 concretouse ese traballo na gravaci\u00f3n do disco \"Sempre e m\u00e1is despois\", tras quince anos sen editar, e composto exclusivamente por temas tradicionais. O disco \"Na Memoria dos tempos\" apareceu no 2002.\nReaparici\u00f3n.\nAp\u00f3s doutro per\u00edodo de inactividade, o grupo reapareceu diante do p\u00fablico no ano 2007. Nese ano, aproveitando o convite para dar o preg\u00f3n da Feira de Artes\u00e1ns de Instrumentos Tradicionais que tivo lugar no Festival de Pardi\u00f1as (Guitiriz), fixo unha pequena actuaci\u00f3n na que cantou seis temas do seu repertorio. Por esas mesmas datas, participou na gravaci\u00f3n de dous temas para o disco de canci\u00f3ns infant\u00eds \"Pelo gato 24\", editado pola Asociaci\u00f3n de Gaiteiros Galegos.\nO seu regreso aos escenarios tivo lugar no ano 2008, coa xira \"Terra de So\u00f1os,\" na que rememorando os cl\u00e1sicos do grupo ofreceron diversos recitais polo pa\u00eds, e da que nacer\u00eda un novo traballo discogr\u00e1fico editado no 2009.\nNo D\u00eda das Letras Galegas de 2016, ano que homenaxeaba ao poeta Manuel Mar\u00eda, Fuxan publicou o sinxelo \"Galicia\" e anunciaba a inminente sa\u00edda dun novo disco. Dous anos despois publicou outro tema polas mesmas datas, \"L\u00faa de prata\", esta vez dedicado \u00e1 escritora Mar\u00eda Victoria Moreno.\nSignificado social.\nFuxan os Ventos non foi o \u00fanico grupo galego cun alto compromiso social da \u00e9poca, pero si un dos que m\u00e1is \u00e9xito acadou, chegando non s\u00f3 \u00e1 intelectualidade galega vencellada \u00e1 canci\u00f3n protesta e aos cantautores sen\u00f3n tam\u00e9n \u00e1 Galicia de orixe rural.\nO seu repertorio inicial elabor\u00e1rono a partir da m\u00fasica folk universal, inclin\u00e1ndose cada vez m\u00e1is cara \u00e1 m\u00fasica popular galega, recollendo cantigas dos vellos e vellas dos lugares e inclu\u00edndo temas de composici\u00f3n propia. Consonte o per\u00edodo no que estiveron activos (devalar do franquismo e transici\u00f3n espa\u00f1ola), foron adquirindo un compromiso social que se plasmou na incorporaci\u00f3n da canci\u00f3n protesta e de poemas doutros autores, nunha li\u00f1a de oposici\u00f3n \u00e1 ditadura e de reivindicaci\u00f3n dun pobo, un idioma e unha cultura propia.\nComo principais caracter\u00edsticas destacan a presenza da voz e as letras das canci\u00f3ns. As letras, ben propias ou de poetas galegos, abrangueron tem\u00e1ticas moi amplas: foron en ocasi\u00f3ns reivindicativas (temas como a emigraci\u00f3n, a autonom\u00eda, a ecolox\u00eda, a pobreza\u2026) ou recolledoras dunha tradici\u00f3n oral coa que tivo intenso contacto o grupo. En ocasi\u00f3ns ambos os dous aspectos mestur\u00e1banse, a\u00ednda que pola \u00e9poca s\u00f3 o feito de cantar en galego pod\u00eda ser xa un xeito de reivindicaci\u00f3n.\nEn 2022 foron Premio Rebulir da Cultura Galega na categor\u00eda de m\u00fasica galega \"pola s\u00faa dilatada traxectoria no \u00e1mbito da m\u00fasica tradicional e popular galega, pondo en valor a poes\u00eda e cultura end\u00f3xena\".\nEn 2022 foron Premio Mart\u00edn C\u00f3dax da M\u00fasica, premio honor\u00edfico.\nEn febreiro de 2023, finou un membro destacado do grupo, Moncho D\u00edaz (voz, guitarra, frautas)."}
{"id": "10990", "revid": "23204", "url": "https://gl.wikipedia.org/wiki?curid=10990", "title": "Bharrat Jagdeo", "text": "Bharrat Jagdeo, nado o 23 de xaneiro de 1964, foi Presidente de G\u00fciana. Previamente fora membro do gabinete de Janet Jagan."}
{"id": "10991", "revid": "47401", "url": "https://gl.wikipedia.org/wiki?curid=10991", "title": "Boniface Alexandre", "text": "Boniface Alexandre, nado en Porto Pr\u00edncipe o 31 de xullo de 1936 e finado o 4 de agosto de 2023, foi o presidente de facto de Hait\u00ed dende o 29 de febreiro de 2004 at\u00e9 7 de marzo de 2006, trala fuga do presidente Jean-Bertrand Aristide. Boniface como presidente da Corte Suprema de Xustiza asumiu o posto de presidente, e deixoullo a Ren\u00e9 Pr\u00e9val, de acordo \u00e1 li\u00f1a de sucesi\u00f3n presidencial, como presidente do Tribunal Supremo.\nO seu goberno non foi reco\u00f1ecido nin polo presidente venezolano Hugo Ch\u00e1vez, nin polo goberno da veci\u00f1a Xamaica."}
{"id": "10992", "revid": "89787", "url": "https://gl.wikipedia.org/wiki?curid=10992", "title": "Ricardo Maduro", "text": "Ricardo Rodolfo Maduro Joest, nado en Panam\u00e1 o 20 de abril de 1946, \u00e9 un pol\u00edtico e empresario hondure\u00f1o que foi Presidente da Rep\u00fablica entre 2002 e 2006. Anteriormente fora director do Banco de Honduras. Pertence ao Partido Nacional de Honduras.\nBiograf\u00eda.\nFillo de pai paname\u00f1o e nai hondure\u00f1a, esta \u00e1 s\u00faa vez nada en Guatemala, Ricardo Maduro se graduouse pola Lawrenceville School e despois pola Universidade Stanford. Do seu primeiro matrimonio, con Miriam Andr\u00e9u, tivo tres fillos, un dos cales foi secuestrado o 23 de abril de 1997 e atopado morto dous d\u00edas despois.\nDespois da morte do seu fillo, decidiu sa\u00edr candidato \u00e1 presidencia, tendo como divisa a loita contra a criminalidade. Foi elixido o 2001, asumindo o 27 de xaneiro de 2002. O outubro de 2002 contraeu matrimonio con Oca\u00f1a Navarro.\nA\u00ednda durante o seu per\u00edodo presidencial, Maduro e a s\u00faa filla sufriron un accidente de avi\u00f3n, o 1 de maio de 2005. A pesar da gravidade do accidente, ambos se recobraron do mesmo.\nNas elecci\u00f3ns de 27 de novembro de 2005 o candidato do seu partido Porfirio \"Pepe\" Lobo, perdeu fronte a Manuel Zelaya do Partido Liberal de Honduras, quen o substitu\u00edu no cargo presidencial o 27 de xaneiro de 2006."}
{"id": "10997", "revid": "89787", "url": "https://gl.wikipedia.org/wiki?curid=10997", "title": "Repositorio institucional", "text": "Un repositorio institucional, tam\u00e9n denominado dep\u00f3sito institucional ou arquivo aberto, \u00e9 unha colecci\u00f3n dixital que almacena e preserva a produci\u00f3n intelectual dunha comunidade acad\u00e9mica ou de varias. Pode conter informaci\u00f3n de tipos distintos, coma teses, \"preprints\", \"postprints\", informes, materiais de ensinanza etc. en acceso libre. De acordo coa Declaraci\u00f3n de Berl\u00edn os repositorios deber\u00e1n ser acumulativos e perpetuos. Un exemplo deste tipo \u00e9 o RepositoriUM da Universidade do Minho, ou Digital Academic Repositories (DARE), da Universidade de \u00c1msterdam.\nEn Galicia c\u00f3mpre sinalar os repositorios Investigo, da Universidade de Vigo; o RUC, da Universidade da Coru\u00f1a e o repositorio Minerva, da Universidade de Santiago de Compostela. "}
{"id": "10999", "revid": "6939", "url": "https://gl.wikipedia.org/wiki?curid=10999", "title": "George Orwell", "text": "Eric Arthur Blair, nado en Motihari (India) o 25 de xu\u00f1o de 1903 e finado en Londres o 21 de xaneiro de 1950, foi un escritor ingl\u00e9s, m\u00e1is co\u00f1ecido co pseud\u00f3nimo de George Orwell. \u00c9 reco\u00f1ecido como un dos mellores ensa\u00edstas do s\u00e9culo XX, se ben cobra especial relevancia no campo da ficci\u00f3n narrativa como autor de d\u00faas novelas fundamentais da literatura contempor\u00e1nea: \"A revolta dos animais\" e \"1984\".\nTraxectoria.\nEstudou no Eton College de Inglaterra grazas a unha bolsa de estudos. En decembro de 1921 ingresa nunha academia de Southwold en Suffolk para prerapar o seu ingreso na polic\u00eda. Prestou os seus servizos na Polic\u00eda Imperial India destinado en Birmania, de 1922 a 1927, data en que volveu a Inglaterra.\nEnfermo e loitando por abrirse cami\u00f1o como escritor, viviu varios anos na pobreza, primeiro en Par\u00eds e m\u00e1is tarde en Londres. Como resultado desta experiencia escribiu o seu primeiro libro \"Down and Out in Paris and London\" (1933), onde relata as s\u00f3rdidas condici\u00f3ns de vida das xentes sen fogar. \"Burmese Days\" (1934), un feroz ataque contra o imperialismo, \u00e9 tam\u00e9n en gran medida unha obra autobiogr\u00e1fica. A s\u00faa seguinte novela, \"A Clergyman's Daughter\" (1935), conta a historia dunha solteirona infeliz que atopa de xeito ef\u00e9mero a s\u00faa liberaci\u00f3n vivindo entre os labregos.\nEn 1937, durante a Guerra civil espa\u00f1ola, Orwell loitou na fronte de Arag\u00f3n coa 29\u00aa Divisi\u00f3n, formada pola milicia do POUM trotskista. Durante a ofensiva de Huesca recibiu un balazo na gorxa, o que o obrigou a retirarse da guerra. Despois pasa seis meses en Marrocos para recuperarse da ferida. O autor describe a s\u00faa experiencia b\u00e9lica en \"Homage to Catalonia\" (1938), un dos relatos m\u00e1is conmovedores escritos sobre esta guerra e no que se fai responsable \u00f3 Partido Comunista de Espa\u00f1a (PCE) e \u00e1 Uni\u00f3n Sovi\u00e9tica da destruci\u00f3n do anarquismo espa\u00f1ol que supuxo o triunfo das tropas de Franco. \"The Road to Wigan Pier\" (1937), escrita nesta mesma \u00e9poca, \u00e9 unha cr\u00f3nica desgarradora sobre a vida dos mineiros sen traballo no norte de Inglaterra.\nA s\u00faa condena da sociedade totalitaria queda brillantemente plasmada nunha enxe\u00f1osa f\u00e1bula de car\u00e1cter aleg\u00f3rico, \"Rebeli\u00f3n na granxa\" (1945), baseada na traiz\u00f3n de Stalin \u00e1 Revoluci\u00f3n Rusa, as\u00ed como na novela sat\u00edrica \"1984\" (1948). Esta \u00faltima ofrece unha descrici\u00f3n estarrecedora da vida baixo a vixilancia constante do \"Grande Irm\u00e1n\".\nCabe citar entre outros escritos, a novela \"Keep the Aspidistra Flying\" (1936) e \"Shooting an Elephant\" (editado en 1950 xunto con outros ensaios), ambas consideradas modelos da prosa descritiva, e unha recompilaci\u00f3n de ensaios editada en 1953, como un recordo dos seus dif\u00edciles anos de estudante. En 1968 public\u00e1ronse en catro volumes os seus \"Ensaios Completos: Periodismo e Cartas\".\nOrwell morreu de tuberculose en xaneiro de 1950.\nBibliograf\u00eda.\nUnicamente \"Animal Farm\" est\u00e1 traducido \u00f3 galego por Ant\u00f3n L\u00f3pez Dobao. Foi publicada por Edici\u00f3ns Positivas en 1992 como \"A revolta dos animais. Unha historia fant\u00e1stica\"."}
{"id": "11000", "revid": "56817", "url": "https://gl.wikipedia.org/wiki?curid=11000", "title": "Clorato", "text": "\"Non confundir con Cloruro.\"\nO clorato \u00e9 unha substancia derivada do radical (ClO3-), o i\u00f3n trioxoclorato (nomenclatura da IUPAC). Polo tanto, calquera sal do \u00e1cido cl\u00f3rico HClO3. O cloro ten estado de oxidaci\u00f3n +V.\nOs cloratos son oxidantes fortes, a\u00ednda que poden ser oxidados a percloratos (substancias co radical ClO4-). Polo seu car\u00e1cter oxidante e grande inestabilidade asociada a el, non se atopan na natureza.\nAlg\u00fans cloratos:\nEstrutura e ligaz\u00f3ns.\nO i\u00f3n clorato non pode ser representado de xeito satisfactorio por unha estrutura de Lewis, pois todas as ligaz\u00f3ns Cl\u2013O te\u00f1en a mesma lonxitude (1.49 \u00c5 no clorato de potasio), e o \u00e1tomo de cloro \u00e9 hipervalente. Non obstante, con frecuencia \u00e9 presentado como un h\u00edbrido de m\u00faltiples estruturas resoantes: "}
{"id": "11002", "revid": "89787", "url": "https://gl.wikipedia.org/wiki?curid=11002", "title": "Ferenc M\u00e1dl", "text": "Ferenc M\u00e1dl, nado o 29 de xaneiro de 1931 en B\u00e1nd (condado de Veszpr\u00e9m) e finado o 29 de maio de 2011 en Budapest, foi o presidente de Hungr\u00eda dende o 4 de agosto de 2000 ata o 5 de agosto de 2005, sendo substitu\u00eddo por L\u00e1szl\u00f3 S\u00f3lyom."}
{"id": "11003", "revid": "55340", "url": "https://gl.wikipedia.org/wiki?curid=11003", "title": "Nitrato", "text": "Os nitratos son sales do \u00e1cido n\u00edtrico. Derivado do radical nitrato (NO3-), i\u00f3n trioxonitrato en nomenclatura da IUPAC\nO i\u00f3n nitrato \u00e9 plano, coa seguinte estrutura:\n O O\u2212\n N+\n O\u2212\nque, no caso do \u00e1cido n\u00edtrico, resulta:\n O O\n N\n O\n H\nHistoria.\nOs nitratos co\u00f1\u00e9cense cando menos dende a Idade Media. Co \u00e1cido sulf\u00farico xer\u00e1base a partir deles o \u00e1cido n\u00edtrico necesario na formulaci\u00f3n da auga rexia. Coa intruduci\u00f3n da p\u00f3lvora os pequenos xacementos naturais non fornec\u00edan a demanda e comezou un proceso de fabricaci\u00f3n a partir dos excrementos humanos e animais."}
{"id": "11004", "revid": "25871", "url": "https://gl.wikipedia.org/wiki?curid=11004", "title": "\u00d3lafur Ragnar Gr\u00edmsson", "text": "\u00d3lafur Ragnar Gr\u00edmsson, nado en \u00cdsafj\u00f6r\u00f0ur o 14 de maio de 1943, \u00e9 un pol\u00edtico island\u00e9s, presidente do seu pa\u00eds entre 1996 e 2016.\nTraxectoria.\nEntre 1962 e 1970 estudou ciencias econ\u00f3micas e pol\u00edticas na Universidade de Manchester. Foi profesor de ciencia pol\u00edtica da Universidade de Islandia, deputado do Al\u00feingi, ministro de econom\u00eda (1988-1991) e presidente da Alianza do Pobo (1987-1995)."}
{"id": "11005", "revid": "1888", "url": "https://gl.wikipedia.org/wiki?curid=11005", "title": "Lu\u00eds Soto", "text": "Lu\u00eds Soto Fern\u00e1ndez, nado en Podentes (A Bola) o 7 de decembro de 1902 e finado en Cidade de M\u00e9xico o 12 de novembro de 1981, foi un pol\u00edtico e xornalista galego.\nTraxectoria.\nCon catro irm\u00e1ns, estudou o Bacharelato en Celanova e despois emigrou a Arxentina. Regresou e f\u00edxose mestre, e deu clase en Buscalque (Lobios), Penosi\u00f1os e Mondariz (1934-1936). Comezou a s\u00faa traxectoria pol\u00edtica no PCE durante a II Rep\u00fablica Espa\u00f1ola. Logo do golpe de Estado do 18 de xullo de 1936 foi suspendido durante tres meses de emprego e soldo pola Comandancia Militar de Ourense. Agochouse disfrazado de crego en Vilanova dos Infantes. Despois pasou a Tour\u00e9m (Portugal), e de a\u00ed a Lisboa e despois a Francia. Logo no exilio foi secretario de Castelao durante a s\u00faa viaxe aos Estados Unidos de Am\u00e9rica. Despois exiliouse en M\u00e9xico, arribando a Nuevo Laredo o 18 de xullo de 1939. Tivo unha pequena participaci\u00f3n na Revoluci\u00f3n Cubana ao enviar o primeiro material m\u00e9dico os guerrilleiros de Serra Maestra. En 1960 autorizaron a s\u00faa entrada en Espa\u00f1a, pero en 1966 foi expulsado e non puido regresar ata a morte de Franco.\nFoi un dos fundadores da UPG en 1964, marchando dela en 1976 xunto con outros militantes para fundar a UPG-li\u00f1a proletaria logo rebautizada como Partido Galego do Proletariado, partido marxista-leninista e independentista galego.\nActividade xornal\u00edstica.\nCon 17 anos publicou na Arxentina \"El Eco\", de tendencia socialista. En Galicia dirixiu o peri\u00f3dico \"El Soviet\" en 1931, e colaborou en \"Escuela del Trabajo\" e \"Ateo\". En M\u00e9xico colaborou en \"Espa\u00f1a Popular\", \"Nuestra Bandera\", \"Loita\", \"Bolet\u00edn Galego de Informaci\u00f3n\", \"Saudade\" e foi o principal animador da revista \"Vieiros\", xunto a Carlos Velo, Arturo Souto e Florencio Delgado Gurriar\u00e1n."}
{"id": "11006", "revid": "27155", "url": "https://gl.wikipedia.org/wiki?curid=11006", "title": "Nomenclatura da IUPAC", "text": "A Uni\u00f3n Internacional de Qu\u00edmica Pura e Aplicada (IUPAC, polas siglas en ingl\u00e9s de \"International Union of Pure and Applied Chemisttry\") publicou catro conxuntos de regras para estandarizar a nomenclatura qu\u00edmica, que son aceptadas de forma xeral internacionalmente.\nA nomenclatura apl\u00edcase a d\u00faas grandes \u00e1reas da qu\u00edmica:"}
{"id": "11007", "revid": "31997", "url": "https://gl.wikipedia.org/wiki?curid=11007", "title": "Abdul Kalam", "text": "Avul Pakir Jainulabdeen Abdul Kalam (en lingua t\u00e1mil, \u0b8f. \u0baa\u0bbf. \u0b9c\u0bc7. \u0b85\u0baa\u0bcd\u0ba4\u0bc1\u0bb2\u0bcd \u0b95\u0bb2\u0bbe\u0bae\u0bcd), nado en Rameswaram o 15 de outubro de 1931 e finado en Shillong o 27 de xullo de 2015, foi presidente da India dende 2002 a 2007, foi tam\u00e9n un reco\u00f1ecido enxe\u00f1eiro e cient\u00edfico. \nTraxectoria.\nOrixes e formaci\u00f3n acad\u00e9mica.\nNado no seo dunha familia humilde t\u00e1mil de relixi\u00f3n isl\u00e1mica, o seu pai era im\u00e1n na mesquita local e ti\u00f1a un pequeno batel para o transporte. Compatibilizando os estudos co repartimento de xornais, na s\u00faa etapa escolar destacou nas Matem\u00e1ticas. Tras o ensino b\u00e1sico, formouse en Ciencias en 1954 no St. Joseph's College, unha das m\u00e1is reco\u00f1ecidas instituci\u00f3ns acad\u00e9micas indias e vinculada aos xesu\u00edtas. Posteriormente, estudou enxe\u00f1ar\u00eda aeroespacial no Instituto Tecnol\u00f3xico de Madr\u00e1s. \nCarreira cient\u00edfica.\nTivo un papel salientable no programa espacial indio e no desenvolvemento de m\u00edsiles. Foi co\u00f1ecido como o \"home m\u00edsil da India\" polo seu traballo no desenvolvemento da tecnolox\u00eda de m\u00edsiles bal\u00edsticos e de foguetes espaciais.\nIncorporouse profesionalmente en 1958 a Defence Research and Development Organisation (DRDO), unha axencia creado nese polo goberno de Nehru para subministrar armamento \u00e1s forzas armadas indias. Al\u00ed procourou desenvolver un aeroescorregador que acabou por non levarse a termo. Logo desta experiencia sen froito, traballou na Organizaci\u00f3n India de Investigaci\u00f3n Espacial (ISRO). Ao abeiro desta instituci\u00f3n e coa finalidade de elaborar un sat\u00e9lite artifical indio, formouse coa NASA, sendo logo nomeado director do proxecto de dese\u00f1o e desenvolvemento do SLV-III, un foguete espacial que po\u00f1er\u00eda con \u00e9xito en \u00f3rbita ao sat\u00e9lite Rohini 1B en 1980. \nDirector xeral de DRDO entre 1982 e 1999, centrouse no desenvolvemento de m\u00edsiles teledirixidos. Conselleiro cient\u00edfico do Ministerio de Defensa dende 1992, tam\u00e9n dirixiu o departamento de investigaci\u00f3n e desenvolvemento do mesmo. Deste xeito, en 1998 foi o encargado de supervisar as probas nucleares subterr\u00e1neas co\u00f1ecidas como \"Pokhran-II\", que seguiron as primeiras realizadas na India en 1974. Estas probas confirmaron que a India era unha potencia con armamento at\u00f3mico. \nEn 1999 foi reco\u00f1ecido primeiro Asesor Cient\u00edfico principal do Goberno da India, un cargo que lle deu rango ministerial. \nPresidente da India (2002-2007).\nEn 2002 Kalam resultou elixido o 11\u00ba Presidente da India co apoio tanto do partido gobernante, o Bharatiya Janata, como do principal da oposici\u00f3n o Congreso Nacional Indio. Foi o terceiro xefe do estado musulm\u00e1n da India, logo de Zakir Husain e Fakhruddin Ali Ahmed. A s\u00faa elecci\u00f3n foi interpretada como un intento por superar a violencia intercomunitaria no estado de Gujarat e a cuestionada inacci\u00f3n do executivo do Bharatiya Janata. Durante a s\u00faa presidencia, Abdul Kalam gozou de grande popularmente e foi co\u00f1ecido como o \"presidente do pobo\". \n\u00daltimos anos.\nEn 2007 tras rematar o seu mandato, volveu a dar clases como profesor visitante en varias instituci\u00f3ns, e ga\u00f1ou sona como orador en conferencias, especialmente centradas na mocidade. O seu pasamento foi o 27 de xu\u00f1o de 2015 mentres daba unha disertaci\u00f3n en Shillong, no estado de Meghalaya. O seu enterro foi na s\u00faa localidade natal e contou coa presenza das mais altas autoridades indias, entre as que destacou o primeiro ministro Narendra Modi. \nVida privada.\nFoi solteiro, vegano e abstemio. Destacou pola s\u00faa humildade e tras a presidencia pretendeu volver ao seu cuarto nunha residencia universitaria en Madr\u00e1s, algo que foi desaconsellado, buscando un piso de tres habitaci\u00f3ns. Cultivou a poes\u00eda en lingua t\u00e1mil e a m\u00fasica carn\u00e1tica (a m\u00fasica cl\u00e1sica do sur da India) sendo int\u00e9rprete de vina. Aprendeu hindi de adulto. Fondamente espiritual e practicante do islam, recitaba de memoria o Cor\u00e1n, a\u00ednda que tam\u00e9n era co\u00f1ecedor dos textos sagrados do hindu\u00edsmo. Moi pr\u00f3ximo a s\u00faa familia, legou as s\u00faas escasas posesi\u00f3ns ao seu irm\u00e1n m\u00e1is vello. \nReco\u00f1ecementos.\nRecibiu numerosos premios e condecoraci\u00f3ns, entre os que salienta o Bharat Ratna, o honor civil supremo da India. Ademais, foi nomeado doutor por 48 universidades de todo o mundo. \nComo homenaxes p\u00f3stumas p\u00faxose o seu nome a unha autoestrada de Nova Deli e a unha illa en Odisha, no golfo de Bengala. Ademais, en 2018, unha nova especie vexetal descuberta en Bengala Occidental foi denominada como \"Drypetes kalamii\" na lembranza de Abdul Kalam."}
{"id": "11008", "revid": "1410", "url": "https://gl.wikipedia.org/wiki?curid=11008", "title": "Susilo Bambang Yudhoyono", "text": "Susilo Bambang Yudhoyono, nado o 9 de setembro de 1949, \u00e9 presidente de Indonesia dende o 20 de outubro de 2004. \u00c9 o primeiro presidente de Indonesia elixido por voto directo."}
{"id": "11010", "revid": "1888", "url": "https://gl.wikipedia.org/wiki?curid=11010", "title": "Irmandade Nazonalista Galega de Buenos Aires", "text": "A Irmandade Nazonalista Galega de Buenos Aires foi unha asociaci\u00f3n galeguista de Bos Aires constitu\u00edda en 1923.\nHistoria.\nFoi fundada por Eduardo Blanco Amor e Ramiro Illa Couto en agosto de 1923, vencellada \u00e1 Irmandade Nazonalista Galega. O seu voceiro era \"Terra\", do que sa\u00edron cinco n\u00fameros, todos monoling\u00fces en galego.\nEn 1924 tralo comezo da ditadura de Primo de Rivera, a asociaci\u00f3n esgaza en dous, Blanco Amor e os seus partidarios marchan \u00e1 Federaci\u00f3n de Sociedades Gallegas Agrarias y Culturales, mentres o outro sector encabezado por Manuel Oliveira Viqueira, Mois\u00e9s da Presa, Clemente L\u00f3pez Pasar\u00f3n e Lino P\u00e9rez ref\u00fandana en 1925, con \"A Fouce\" como voceiro, cun car\u00e1cter marcadamente independentista.\nEn 1927 a Irmandade conv\u00e9rtese nunha asociaci\u00f3n cultural co nome de Sociedade d'Arte Pondal (posteriormente co\u00f1ecida como Sociedade Nazonalista Pondal)."}
{"id": "11011", "revid": "1131", "url": "https://gl.wikipedia.org/wiki?curid=11011", "title": "Sociedade Nazonalista Pondal", "text": "A Sociedade Nazonalista Pondal foi unha asociaci\u00f3n independentista galega de Buenos Aires entre os anos 1927 e 1938.\nTraxectoria.\nEn 1927 a Irmandade Nazonalista Galega de Buenos Aires converteuse na asociaci\u00f3n cultural Sociedade d'Arte Pondal, que axi\u00f1a adoptou o novo nome de Sociedade Nazonalista Pondal. Fundada por Mois\u00e9s da Presa, Bernardo Souto, Clemente L\u00f3pez Pasar\u00f3n, Lino P\u00e9rez e Bieito Fern\u00e1ndez \u00c1lvarez. Posu\u00eda un voceiro chamado \"A Fouce\", o cal sa\u00edu ata 1938.\nA Sociedade Nazonalista Pondal foi a unha das primeiras asociaci\u00f3ns importante que avogou pola plena independencia de Galicia, e mesmo tratou de promover un partido independentista en Galicia, sen moito \u00e9xito. A persoa en quen \u00eda recaer en Galicia a creaci\u00f3n dese partido ser\u00eda \u00c1lvaro de las Casas, quen impulsara en febreiro de 1932 os primeiros grupos Ultreya.\nEn 1938 autodisolveuse para favorecer a unidade do galeguismo mentres Galicia permanecese baixo un r\u00e9xime ditatorial, e a maior\u00eda dos seus membros integr\u00e1ronse no Grupo Galeguista de Bos Aires. A SNP contou nos seus anos de existencia con arredor de 100 socios.\nEntre 1938 e 1941 os seus membros participaron da reorganizaci\u00f3n patri\u00f3tica galega no exilio, po\u00f1endo a s\u00faa experiencia militante ao servizo da mesma. Os tres vogais da primeira directiva da Irmandade Galega foron antigos membros da SNP (Vicente Barros, Pedro Campos Couceiro e Xoh\u00e1n Gonz\u00e1lez). No 1941 relanzouse \"A Fouce\", que se volveu publicar ata 1944 e da que Vicente Barros, foi o novo director."}
{"id": "11012", "revid": "89787", "url": "https://gl.wikipedia.org/wiki?curid=11012", "title": "Barco", "text": "Un barco ou embarcaci\u00f3n \u00e9 calquera construci\u00f3n destinada a desprazarse sobre a auga, impulsada polo vento, por remos ou por rodas ou h\u00e9lices movidas por un motor. Xeralmente de construci\u00f3n c\u00f3ncava a base de madeira, metal, pl\u00e1stico ou outro material; debido \u00e1 s\u00faa forma e ao principio de Arquimedes, aboia na auga, e \u00e9 utilizado tanto no mar, coma en lagos e r\u00edos para o transporte de bens ou persoas. Dedicado \u00e1 navegaci\u00f3n mar\u00edtima ou a funci\u00f3ns militares.\nIntroduci\u00f3n.\nO mar sempre causou fascinaci\u00f3n no ser humano dende o comezo dos tempos; sempre o forneceu de alimento. A costa sur central do Per\u00fa na provincia de Pisco, no distrito de Paracas cara ao 10\u00a0000 a.C., grazas \u00f3 alimento existente nas s\u00faas praias, acubillou os primeiros homes que se volveron sedentarios. Primeiro foi a recolecci\u00f3n de mariscos e moluscos, logo a pesca e finalmente o home se aventurou a penetrar nese mar que xenerosamente o fornec\u00eda de alimento. A tecnolox\u00eda foi progresando e o home constru\u00edu plataformas para aboiar na auga; probablemente usou troncos de \u00e1rbores ou outros materiais abundantes na s\u00faa contorna que ti\u00f1an flotabilidade. Para impulsarse e non quedar \u00e1 deriva, botou man do remo ata que descubriu que a forza e\u00f3lica pod\u00eda impulsalo con menor esforzo e maior efectividade; logo, achou o xeito de levar a embarcaci\u00f3n cara a onde quer\u00eda e inventou o tem\u00f3n. \u00c9 a partir de ent\u00f3n cando o home, introducindo melloras na impulsi\u00f3n e goberno, abriu decididamente o proceso que o levar\u00eda a constru\u00edr as modernas naves que sucan hoxe en d\u00eda os oc\u00e9anos do mundo.\nTipos de barcos.\nOs barcos div\u00eddense en d\u00faas grandes categor\u00edas: civ\u00eds e militares. A normativa \u00e9 completamente diferente segundo esta divisi\u00f3n. As\u00ed os barcos civ\u00eds te\u00f1en normas espec\u00edficas para o seu dese\u00f1o, construci\u00f3n e operaci\u00f3n rexidas polas Sociedades de Clasificaci\u00f3n. Pola s\u00faa banda os barcos militares dependen da administraci\u00f3n e de normas que fixan as armadas de cada pa\u00eds.\nTipos de propulsi\u00f3n.\nSegundo o combustible e o sistema de propulsi\u00f3n empregada os buques poden ser:\nT\u00edtulos n\u00e1uticos.\nPara o manexo de buques requ\u00edrese unha titulaci\u00f3n e experiencia espec\u00edfica m\u00e1is esixente segundo a responsabilidade. As\u00ed o m\u00e1ximo responsable do manexo dos buques son os capit\u00e1ns, s\u00f3 por riba da s\u00faa autoridade est\u00e1 a do armador ou propietario do buque. Esta xerarquizaci\u00f3n do mando leva \u00e1 especializaci\u00f3n segundo o tama\u00f1o do buque e a s\u00faa complexidade. As\u00ed despois do capit\u00e1n est\u00e1n os oficiais. Un primeiro oficial de m\u00e1quinas e outro primeiro oficial da ponte chegando ao chanzo m\u00e1is baixo que ser\u00eda o posto de mari\u00f1eiro."}
