{"id": "27643", "revid": "1987", "url": "https://gl.wikipedia.org/wiki?curid=27643", "title": "D\u00e1maso II, papa", "text": "D\u00e1maso II, nado co nome de Poppo de Brixen en Baviera e finado en Palestrina o 9 de agosto de 1048, foi elixido o Papa n.\u00ba 151 da Igrexa cat\u00f3lica en 1048.\nDeposto Bieito IX, Poppo, que era bispo de Brixen, converteuse no terceiro alem\u00e1n en acceder ao pontificado ao ser designado polo emperador Henrique III lodo de que a s\u00faa primeira opci\u00f3n, o arcebispo Halinard de Li\u00f3n, rexeitase o ofrecemento.\nA s\u00faa morte repentina (o pontificado durou s\u00f3 23 d\u00edas), puido deberse \u00e1 malaria que contraeu cando se encontraba en Palestrina, onde fora fuxindo do caloroso ver\u00e1n romano."}
{"id": "27644", "revid": "15490", "url": "https://gl.wikipedia.org/wiki?curid=27644", "title": "Le\u00f3n IX, papa", "text": "Le\u00f3n IX, nado co nome de Bruno de Egisheim-Dadsburg en Eguisheim (Alsacia) o 21 de xu\u00f1o de 1002 e finado en Roma o 18 de abril de 1054, foi o Papa n\u00ba 152 da Igrexa cat\u00f3lica de 1049 a 1054.\nTraxectoria.\nBruno naceu en Eguisheim (Alsacia, actual Francia), se ben hai teor\u00edas que defenden que naceu en Dabo ou en Walscheid (Mosela). Pertenc\u00eda a unha importante familia: fillo do conde de Alsacia, Hugo de Egisheim, e polo tanto parente do emperador Henrique III, estando ligado por parte de nai aos carolinxios de Francia occidental e por parte de pai aos reis xermanos.\nCon cinco anos foi confiado ao bispo Berthold de Toul para ser educado na escola da catedral, onde se mostrou especialmente dotado. Trala morte do seu titor, foi chamado \u00e1 corte do emperador Conrado II.\nEn 1026 conduciu as tropas levantadas a Toul para unha campa\u00f1a na Lombard\u00eda. Trala morte do bispo Hermann de Toul, foi proposto polo clero coma sucesor, malia contar s\u00f3 con 24 anos. Conrado deulle permiso para ser bispo de Toul, pero Bruno negouse a facer o xuramento de fidelidade ao bispo metropolita de Treveris, e este negouse a ordenalo. Trala intervenci\u00f3n do propio Conrado, o 9 de setembro de 1027 foi consagrado polo arcebispo Poppo de Treveris.\nEn novembro de 1048 foi designado por Henrique III, nun congreso de pr\u00edncipes e bispos celebrado en Worms para suceder no pontificado ao ef\u00e9mero D\u00e1maso II.\nCon esta elecci\u00f3n o emperador pretend\u00eda que o pontificado se incorporase \u00e1 igrexa imperial que Henrique dirix\u00eda tal e como lograra con anterioridade o emperador Constantino I. Non obstante, Le\u00f3n IX condicionou a aceptaci\u00f3n do cargo \u00e1 celebraci\u00f3n posterior dunha elecci\u00f3n can\u00f3nica, o que d\u00e1 unha primeira idea do seu rexeitamento ao sometemento imperial, o que motivou que o atraso da s\u00faa consagraci\u00f3n at\u00e9 o 12 de febreiro de 1049, tras ser aceptado polo pobo e o clero romano.\nNo mesmo ano en que se converteu en papa prohibiu o matrimonio de Guillerme o Bastardo (despois alcumado \"o Conquistador\"), Duque de Normand\u00eda, con Matilde de Flandres, dado o seu grao de parentesco. Malia todo, o matrimonio tivo lugar.\nDecidido a encabezar o movemento de reforma eclesi\u00e1stico, que at\u00e9 ent\u00f3n liderara o emperador, rodeouse de figuras coma Pedro Damiano, Hildebrando ou o cardeal Humberto de Silva Candida. Tam\u00e9n deu entrada no colexio cardinalicio a eclesi\u00e1sticos non romanos, fac\u00e9ndoo m\u00e1is internacional e partidario das ideas cluniacenses. P\u00f3deselle considerar un predecesor da Reforma gregoriana.\nAs s\u00faas reformas centr\u00e1ronse no obxectivo de erradicar da Igrexa a simon\u00eda e o matrimonio dos sacerdotes, para o cal celebrou doce s\u00ednodos, destacando os de Letr\u00e1n, Pavia, Reims e Maguncia.\nIntentou frear o avance dos normandos que, instalados no sur da pen\u00ednsula It\u00e1lica, ameazaban os territorios pontificios. En 1053 armou un ex\u00e9rcito que resultou derrotado na batalla de Civitate, onde caeu prisioneiro, non recobrando a liberdade at\u00e9 pouco antes da s\u00faa morte.\nO cisma da Igrexa Oriental.\nO feito m\u00e1is significativo do seu pontificado foi a consumaci\u00f3n do cisma da Igrexa Oriental, que se ben xa arrastraba malentendidos e enfrontamentos anteriores, estoupou en 1054 cando Le\u00f3n IX, co obxecto de lograr unha alianza con Bizancio contra os normandos, mandou unha embaixada a Constantinopla encabezada polo cardenal Humberto de Silva Candida e formada polos arcebispos Federico de Lorena e Pedro de Amalfi.\nCon todo, a situaci\u00f3n en Constantinopla non era a m\u00e1is propicia, pois a s\u00faa Igrexa estaba encabezada polo patriarca Miguel Cerulario, quen, pouco antes, ameazara con pechar as igrexas latinas en Constantinopla que non adoptasen o rito grego.\nHumberto de Silva Candida, \u00e1 s\u00faa chegada, negou o t\u00edtulo de patriarca ecum\u00e9nico, o segundo posto na xerarqu\u00eda eclesi\u00e1stica de Constantinopla, e ademais dubidou da lexitimidade da elevaci\u00f3n de Cerulario ao patriarcado. O Patriarca reaccionou neg\u00e1ndose a recibir a legaci\u00f3n pontificia.\nHumberto respondeu coa publicaci\u00f3n do \"Di\u00e1logo entre un romano e un constantinopolitano\" (tratado no que critica os costumes gregos) e redactando unha bula de excomu\u00f1\u00f3n contra Cerulario, tralo cal abandonou inmediatamente a cidade.\nA reacci\u00f3n inmediata, o 24 de xullo de 1054, foi a contraexcomu\u00f1\u00f3n do cardenal e o seu s\u00e9quito. Comezou as\u00ed a ruptura, e a partir dese instante non se volveu mencionar o nome do papa na liturxia bizantina, e as igrexas en Constantinopla permaneceron pechadas para os latinos.\nPola s\u00faa parte a Igrexa de Occidente pasou a non reco\u00f1ecer o VI Concilio de Constantinopla, co que o Credo niceno-constantinopolitano pasou a inclu\u00edr o filioque.\nLe\u00f3n IX finou o 18 de abril de 1054, e o seu corpo reposa na Bas\u00edlica de San Pedro."}
{"id": "27646", "revid": "98629", "url": "https://gl.wikipedia.org/wiki?curid=27646", "title": "Estevo IX, papa", "text": "Estevo IX (X) (circa 1020 - 29 de marzo de 1058) foi Papa da Igrexa cat\u00f3lica desde o 3 de agosto de 1057 ata a s\u00faa morte. \nO seu nome era Frederico e era o irm\u00e1n m\u00e1is novo de Gofredo, Duque da Alta Lorena, o cal na s\u00faa calidade de marqu\u00e9s de Toscana (polo seu matrimonio con Beatriz, vi\u00fava de Bonifacio, marqu\u00e9s de Toscana), xogou un papel importante na pol\u00edtica da \u00e9poca.\nNo momento da s\u00faa elecci\u00f3n era abade de Montecassino, o ano seguinte \u00e1 s\u00faa elecci\u00f3n marchou a Florencia para organizar xunto o seu irm\u00e1n unha expedici\u00f3n militar contra os normandos, nesa cidade enfermou de malaria e faleceu."}
{"id": "27647", "revid": "22570", "url": "https://gl.wikipedia.org/wiki?curid=27647", "title": "Nicolao II, papa", "text": "Nicolao II, nado cara o ano 990 e finado en Florencia o 27 de xullo de 1061 foi o papa n.\u00ba 155 da Igrexa cat\u00f3lica de 1059 a 1061.\nBiograf\u00eda.\nDo papa Nicolao II, non co\u00f1ecemos m\u00e1is que o seu nome: \"G\u00e9rard\", \"G\u00e9rald\", \"Gherard\",\" Gerardus\", \"Giroldus\" ou \"Gerhard de Borgo\u00f1a\". Puidera que nacera entre 990 e 995, en Chevron, antiga cidade da rexi\u00f3n hist\u00f3rica de Savoia, e ser\u00eda da familia dos Chevron Villette. Os antigos textos des\u00edgnano como \"Allobrox, Allobroge, natione Burgondio, sive Sabaudiensis\" (naci\u00f3n Borgo\u00f1oa ou savoiana); foi chamado tam\u00e9n \"G\u00e9rard de Borgo\u00f1a\" e mesmo \"Gerald de Lorraine\".\nPontificado.\nNo marco do que os historiadores chamaron a posteriori a reforma gregoriana, prohibe aos cl\u00e9rigos recibir unha igrexa das mans dun laico e obter cargas eclesi\u00e1sticas con di\u00f1eiro (simon\u00eda). Tam\u00e9n prohibe o nomeamento dos bispos sen a autorizaci\u00f3n papal. Ordenou a excomu\u00f1\u00f3n dos sacerdotes casados que non repudiaran as s\u00faas esposas e prohibiu aos laicos participar en misas celebradas por eles.\nS\u00ednodo de Melfi.\nBaixo a influencia do frade Hildebrand, o futuro papa Gregorio VII, promulgou o 13 de abril de 1060, o decreto que po\u00f1\u00eda a elecci\u00f3n do papa en s\u00f3 as mans do colexio dos cardeais, confirmando o s\u00ednodo de Melfi. Non obstante, o emperador gardaba o dereito de confirmar o candidato para o asento pontifical.\nNo ano 1059 convoca o s\u00ednodo de Melfi (no sur de Italia) que re\u00fane os bispos italianos e determina a elecci\u00f3n do Papa que ser\u00e1 elixido de agora en diante polos cardeais. O resultado cese s\u00ednodo ser\u00e1 confirmado polo decreto do 13 de abril de 1060. O papa Nicol\u00e1s II foi a Italia do sur e recibiu os xuramentos de fidelidade dos pr\u00edncipes normandos Ricardo I de Aversa e Robert Guiscard, a cambio da s\u00faa investidura e da s\u00faa fidelidade. O papa contaba co apoio normando para contrapesar a potencia do Imperio.\nPrimeiro Concilio de Latr\u00e1n.\nNo ano 1060, convocou o I Concilio de Latr\u00e1n en Roma, e renovou a prohibici\u00f3n feita aos belixerantes de atacar os viaxeiros, os cl\u00e9rigos, os frades e os pobres."}
{"id": "27649", "revid": "89787", "url": "https://gl.wikipedia.org/wiki?curid=27649", "title": "Gregorio VII, papa", "text": "San Gregorio VII, nado en Sovana cara 1020 e finado en Salerno o 25 de maio de 1085, foi o Papa n\u00famero 157 da Igrexia cat\u00f3lica entre 1073 e 1085. A primeira medida que tomou ese mesmo ano foi dirixida \u00e1 prescrici\u00f3n do celibato eclesi\u00e1stico mediante a prohibici\u00f3n do matrimonio dos sacerdotes.\nTraxectoria.\nPrimeiros anos.\nIldebrando Aldobrandeschi de Soana naceu en Sovana, Toscana, no seo dunha familia de modesta extracci\u00f3n social. Creceu no \u00e1mbito da Igrexa romana ao ser confiado ao seu t\u00edo, abade do mosteiro de Santa Mar\u00eda no Aventino, onde fixo os votos mon\u00e1sticos.\nNo ano 1045 foi nomeado secretario do papa Gregorio VI, cargo que ocupar\u00eda ata 1046 no que acompa\u00f1ou ao papa no seu desterro en Colonia tras ser deposto nun concilio, celebrado en Sutri, acusado de simon\u00eda na s\u00faa elecci\u00f3n.\nEn 1046, ao falecer Gregorio VI, Ildebrando ingresou como monxe no mosteiro de Cluny onde adquiriu as ideas reformistas que rexeron o resto da s\u00faa vida e que lle fixeron encabezar a co\u00f1ecida Reforma gregoriana.\nIldebrando non regresou a Roma, pero no ano 1049 foi requirido polo papa Le\u00f3n IX para actuar como Legado Pontificio, o que lle permitiu co\u00f1ecer os centros de poder de Europa. Ademais, Le\u00f3n nomeouno abade de San Paulo Extramuros. Actuando como Legado atop\u00e1base, en 1056, na corte alem\u00e1, para informar da elecci\u00f3n como papa de V\u00edtor II. Trala morte de Estevo IX en 1058 elixiuse como sucesor ao antipapa Benedito X. Ildebrando se opuxo a esta elecci\u00f3n ao considerar que se realizou mediante simon\u00eda e logrou reun\u00edndose cos cardeais disidentes en Siena que se elixise papa a Nicolao II.\nEn 1059 foi nomeado por Nicolao II arquidi\u00e1cono e administrador efectivo dos bens da Igrexa, cargo que lle levou a alcanzar tal poder que se chegou a dicir que botaba para comer a \u2013o seu Nicolao como a un asno na cuadra\u2013.\nEn 1059 foi enviado a Mil\u00e1n xunto a Anselmo d\u00e1 Baggio (o futuro Alexandre II) para apoiar ao di\u00e1cono San Arialdo contra o arcebispo simon\u00edaco Guido d\u00e1 Velate. Ao ano seguinte chegou San Pedro Dami\u00e1n co mesmo fin.\nPontificado.\nEn abril de 1073, trala morte de Alexandre II, foi escollido papa polos cardeais, baixo a presi\u00f3n do pobo romano. Aceptou o cargo de mala gana posto que xa era sexaxenario e co\u00f1ec\u00eda as pesadas responsabilidades que ca\u00edan sobre el. En 1075 escribiu ao seu amigo Hugues de Cluny:\nA s\u00faa elecci\u00f3n asustou aos bispos que tem\u00edan a s\u00faa severidade. Non recibiu o consentimento imperial, como establec\u00eda a lei, e os bispos de Francia, que experimentaran as exixencias do seu celo reformador cando estivo como legado, trataron de influ\u00edr no emperador, para que non o reco\u00f1ecera. Por\u00e9n, o novo pont\u00edfice solicitou, e obtivo, a confirmaci\u00f3n imperial, tomando posesi\u00f3n da s\u00e9 apost\u00f3lica o 30 de xu\u00f1o de 1073.\nDictatus Papae.\nEn 1075, Gregorio VII publicou o \"Dictatus Papae\", vinte e sete axiomas nos que expresou as s\u00faas ideas sobre cal deb\u00eda ser o papel do pont\u00edfice na s\u00faa relaci\u00f3n cos poderes temporais, especialmente co emperador do Sacro Imperio Romano Xerm\u00e1nico. Estas ideas poden resumirse en tres puntos: \n1. O papa \u00e9 se\u00f1or absoluto da Igrexa, estando por encima dos fieis, os cl\u00e9rigos e os bispos, pero tam\u00e9n das Igrexas locais, rexionais e nacionais, e por encima tam\u00e9n dos concilios.\n2. O papa \u00e9 se\u00f1or supremo do mundo, todos lle deben sometemento, inclu\u00eddos os pr\u00edncipes, os reis e o propio emperador.\n3. A Igrexa romana non errou nin errar\u00e1 xamais."}
{"id": "27650", "revid": "72012", "url": "https://gl.wikipedia.org/wiki?curid=27650", "title": "V\u00edtor III, papa", "text": "Dauferio Epifani, m\u00e1is co\u00f1ecido como \"Desiderio da Montecassino\", baixo o nome de V\u00edtor III, nado ao redor do 1026 en Benevento e finado na abad\u00eda do abad\u00eda do Monte Cassino o 16 de setembro de 1087, foi o papa n\u00famero 158 da Igrexa cat\u00f3lica dende 1086 ata 1087. Era fillo do pr\u00edncipe Landulfo V de Benevento.\nElixido como novo Papa o 24 de maio de 1086, feito que lle amolou profundamente, polo que intentou atrasar a s\u00faa consagraci\u00f3n como pont\u00edfice. Debido a isto, non accedeu realmente ao trono pontificio ata o 9 de maio de 1087, e cando o fixo abandonou Roma e se retirou de novo a abad\u00eda do Monte Cassino, da cal fora o abade. Este feito foi aproveitado polo antipapa Clemente III para aumentar o seu poder na capital italiana, polo que cando V\u00edtor III volveu de novo a Roma (debido en gran parte \u00e1s presi\u00f3ns da condesa Matilde de Toscana) tivo que abandonala outra vez tras unha estancia moi curta. En agosto presidiu un s\u00ednodo en Benevento no que excomungou a Clemente III, prohibiu a lei das investiduras e promoveu unha acci\u00f3n armada contra os musulm\u00e1ns do norte de \u00c1frica, un precedente do que ser\u00edan logo as Cruzadas. Caeu enfermo durante o desenvolvemento do s\u00ednodo e retirouse por \u00faltima vez a Montecassino, onde morreu o 16 de setembro de 1087."}
{"id": "27653", "revid": "1987", "url": "https://gl.wikipedia.org/wiki?curid=27653", "title": "Xelasio II, papa", "text": "O Papa Xelasio II (\"Giovanni de Gaeta\"), monxe beneditino, foi elixido papa o 24 de xaneiro de 1118 e morreu o 28 de xaneiro de 1119. \nFoi un pontificado breve e atormentado.\nTivo que enfrontar o emperador Henrique V que nomeou o quinto antipapa.\nTivo que retirarse para o convento de Cluny, onde permaneceu at\u00e9 o seu falecemento."}
{"id": "27655", "revid": "23204", "url": "https://gl.wikipedia.org/wiki?curid=27655", "title": "Honorio II, papa", "text": "Honorio II, nado co nome de Lamberto Scannabecchi en Fagnano en data ignota, e finado en Roma o 13 de febreiro de 1130, foi o 163\u00ba papa da Igrexa cat\u00f3lica de 1124 a 1130.\nTraxectoria.\nEn 1117 foi nomeado cardeal de Ostia por Xelasio II. Converteuse nun dos seus colaboradores m\u00e1is achegados, acompa\u00f1\u00e1ndoo a Francia cando o papa foi exiliado. Xa durante o papado de Calisto II actuou como legado papal e participou activamente nas negociaci\u00f3ns que levar\u00edan \u00e1 sinatura, en 1122, do Concordato de Worms que puxo fin \u00e1 querela das investiduras.\nTrala morte de Calisto II, a tradicional intromisi\u00f3n imperial nas elecci\u00f3ns papais desaparecera debido \u00e1 inmediata morte do emperador Henrique V.\nCon todo, esta favorable oportunidade non foi aproveitada pola Igrexa debido a que os cardeais estaban divididos en d\u00faas facci\u00f3ns, apoiadas respectivamente polas familias Pierleoni e Frangipani, que levaron \u00e1 elecci\u00f3n de dous papas: Honorio II e Celestino II. O previsible cisma quedou abortado coa renuncia de Celestino II, sendo consagrado Honorio o 21 de decembro de 1124.\nA s\u00faa primeira decisi\u00f3n foi a sucesi\u00f3n de Henrique V no trono do imperio Xerm\u00e1nico, pretendido por tres candidatos: Lotario, duque de Saxonia; Frederico, duque de Suabia, e Conrado, duque de Franconia. A elecci\u00f3n estaba en mans dunha asemblea composta por sete pr\u00edncipes electores, tres eclesi\u00e1sticos e catro nobres entre os que se encontraban os tres candidatos ao trono; pero ao estaren os electores eclesi\u00e1sticos influenciados polo Papa, Honorio era quen ti\u00f1a a clave da elecci\u00f3n. Decantouse polo duque de Saxonia, que en 1125 se converteu no rei xermano Lotario III, ao ser o candidato m\u00e1is propenso a respectar o concordato de Worms.\nEn 1127, trala morte do duque Guillerme de Calabria e Apulia, op\u00faxose nun primeiro momento a que o conde Roxerio II de Sicilia fose o seu sucesor, a\u00ednda que posteriormente viuse na obriga de reco\u00f1ecelo.\nDurante o seu pontificado Bernaldo de Claraval redactou a regra pola que se deber\u00eda rexer a recentemente fundada Orde do Temple, sendo reco\u00f1ecida oficialmente por Honorio no concilio de Troyes.\nCombateu a herex\u00eda dos albixenses, para o cal convocou o concilio de Tolousse.\nHonorio II morreu no convento de San Gregorio, onde se retirara ao sentirse enfermo. O seu corpo foi inhumado na Bas\u00edlica de San Xo\u00e1n de Letr\u00e1n."}
{"id": "27656", "revid": "23204", "url": "https://gl.wikipedia.org/wiki?curid=27656", "title": "Inocencio II, papa", "text": "Inocencio II, nado en Roma e finado o 24 de setembro de 1143, foi o Papa n\u00ba 166 da Igrexa cat\u00f3lica.\nTraxectoria.\nCham\u00e1base Gregorio Papareschi. Foi cardeal di\u00e1cono de Sant'Angelo desde 1116, tras ser nomeado polo papa Pascual II. Acompa\u00f1ou \u00f3 sucesor deste, Xelasio II, \u00f3 seu exilio franc\u00e9s para posteriormente actuar, no pontificado de Calisto II, como legado durante as negociaci\u00f3ns que culminaron na firma do concordato de Worms.\n\u00d3 igual que ocorrera coa elecci\u00f3n de Honorio II, tralo falecemento deste tivo lugar unha dupla elecci\u00f3n papal. A maior\u00eda dos cardeais, apoiados polos Pierleoni, elixiron \u00f3 cardeal Pietro Pierleoni, que adoptou o nome de Anacleto II; pero a familia Frangipani, cunha minor\u00eda de cardeais, decantouse por Gregorio Papareschi.\nO antipapa Anacleto, apoiado polos normandos de Roxerio II de Sicilia e pola maior parte do pobo romano, foi coroado pont\u00edfice na Bas\u00edlica de San Pedro, mentres que Inocencio II, sen sequera o apoio dos Frangipiani, s\u00f3 puido ser consagrado na igrexa de Santa Mar\u00eda Nuova, para a continuaci\u00f3n verse obrigado a fuxir de Roma e refuxiarse en Francia.\nDesde o exilio, Inocencio comezou a afianzar a s\u00faa posici\u00f3n, logrando en primeiro lugar o apoio do rei franc\u00e9s Luis VI, mercede \u00e1 influencia que sobre este ti\u00f1an Bernard de Claraval e o abade Suger de Saint-Denis. Celebr\u00e1ronse tres concilios, en Estampes, Cluny e Clermont, nos que Inocencio logrou que os bispos reunidos lle xurasen lealdade.\nPosteriormente logrou o apoio do rei alem\u00e1n Lotario II nun s\u00ednodo celebrado en W\u00fcrz, e o do rei ingl\u00e9s Henrique I e o de Castela, Afonso VII nun s\u00ednodo celebrado en Reims.\nCon estes poderosos aliados, Inocencio puido regresar a Roma en 1133, onde coroou emperador a Lotario na Basilica de San Xo\u00e1n de Letr\u00e1n por encontrarse a Bas\u00edlica de San Pedro en mans dos partidarios do antipapa Anacleto. Trala coroaci\u00f3n, Lotario volveu a Alema\u00f1a, o que obrigou a Inocencio a abandonar novamente Roma, que segu\u00eda dominada por Anacleto, para refuxiarse en Pisa, onde celebrou un s\u00ednodo no que excomungou \u00f3 seu rival e onde permaneceu ata que Lotario volveu a Italia en 1137 e o conduciu novamente a Roma, a\u00ednda que esta segu\u00eda dominada polo antipapa co apoio normando.\nO emperador dirixiuse ent\u00f3n contra os normandos, pero faleceu durante a campa\u00f1a militar, provocando unha inc\u00f3moda situaci\u00f3n en Roma, onde volv\u00edan convivir os dous papas. O conflito solucionouse en 1138 \u00f3 falecer Anacleto II. Malia que foi sucedido por outro antipapa, V\u00edctor IV, que renunciou dous meses despois.\nO cisma finalizara, e para refrendalo, Inocencio II convocou en 1139 o Segundo Concilio Lateranense, onde coa participaci\u00f3n de m\u00e1is de mil asistentes, declar\u00e1ronse nulos os decretos de Anacleto II e depux\u00e9ronse os bispos ordenados por el. O s\u00ednodo pechouse coa excomu\u00f1\u00f3n de Roxerio II por apoiar \u00f3 antipapa V\u00edctor IV.\nA \u00faltima etapa do seu pontificado viuse inmersa na sublevaci\u00f3n do Senado romano que, instigado por Arnaldo de Brescia, promov\u00eda a transformaci\u00f3n de Roma nun estado republicano independente da autoridade dos papas e que azotar\u00eda Italia durante as seguintes d\u00e9cadas."}
{"id": "27658", "revid": "1093", "url": "https://gl.wikipedia.org/wiki?curid=27658", "title": "Lucio II, Papa", "text": ""}
{"id": "27659", "revid": "23204", "url": "https://gl.wikipedia.org/wiki?curid=27659", "title": "Ux\u00edo III, papa", "text": "Beato Ux\u00edo III O.C\u00edst., nado co nome de Bernardo Paganelli di Montemagno en Pisa e finado en T\u00edvoli o 8 de xullo de 1153, foi o papa da Igrexa cat\u00f3lica de 1145 a 1153.\nTraxectoria.\nNaceu en Montemagno, preto de Pisa, no seo dunha familia cristi\u00e1, rica e da nobreza italiana. Foi ordenado sacerdote na cidade de Pisa. Segundo os rexistros da \u00e9poca, era intelixente, mais reservado e moi ponderado. En 1135, ingresou na Orde cisterciense. Foi designado polo seus superiores para abrir outro mosteiro da Orde na cidade de Farfa, diocese de Viterbo, de onde foi nomeado abade polo Papa Inocencio II.\nFoi elixido papa o 15 de febreiro de 1145 e consagrado tres d\u00edas despois, cando era abade do mosteiro cisterciense de \"Tre Fontane\" e, polo tanto, alleo ao Colexio cardinalicio.\nTrala s\u00faa entronizaci\u00f3n, e debido ao enfrontamento, iniciado polo seu antecesor, co Senado romano que lle esix\u00eda a renuncia ao poder temporal, viuse obrigado a abandonar Roma para instalarse en Viterbo, cidade na que, en 1145, se re\u00fane con Arnaldo de Bercia chegando a un acordo precario polo que se mant\u00e9n o Senado, mais reco\u00f1ecendo a superioridade pontificia, o que permite o regreso de Ux\u00edo a Roma.\nO acordo cr\u00e9base de inmediato e o papa vese obrigado, no 1146, a abandonar novamente Roma e exiliarse en Francia, dende onde organiza a Segunda Cruzada, ordenando a s\u00faa predicaci\u00f3n ao seu mestre Bernaldo de Claraval que logrou o apoio do rei Lu\u00eds VII de Francia e do emperador xermano Conrado III e que rematar\u00eda en fracaso ao non culminar coa conquista do Condade de Edesa.\nNo 1148 excomunga por cism\u00e1tico a Arnaldo de Brescia, pero non logra que o Senado romano llo entregue, polo que o papa intenta a soluci\u00f3n militar mediante unha alianza co rei Roxerio II de Sicilia, coa que conseguiu retornar uns d\u00edas a Roma no 1149. Foxe novamente ao perder o apoio do rei siciliano, o que o leva a buscar a uni\u00f3n, a cambio da coroaci\u00f3n imperial, con Conrado III, pero o pasamento deste en 1152 impide novamente o obxectivo papal. Finalmente, en 1153, Ux\u00edo chega a un acordo co sucesor de Conrado, Frederico I Barbarroxa, que lle permitir\u00eda volver a Roma onde falecer\u00eda poucos d\u00edas despois o 8 de xullo dese mesmo ano, despois de gobernar a Igrexa por oito anos e cinco meses, nun per\u00edodo hist\u00f3rico moi complicado e violento.\nFoi beatificado en 1872 polo papa P\u00edo IX.\nAs profec\u00edas de San Malaqu\u00edas, ref\u00edrense a este papa como \"Ex magnitudine montis\" (\"Da grandeza do monte\"), cita que fai referencia ao seu apelido, Montemangno, e ao seu lugar de nacemento, o castelo de Grammonte."}
{"id": "27664", "revid": "98629", "url": "https://gl.wikipedia.org/wiki?curid=27664", "title": "Urbano III, papa", "text": "Urbano III, nado como Uberto Crivelli en Cuggiono cara a 1120 e finado en Ferrara o 20 de outubro de 1187, foi o Papa n\u00famero 172 da Igrexa cat\u00f3lica entre 1185 e 1187.\nTraxectoria.\nFoi nomeado cardeal en 1182 e arcebispo de Mil\u00e1n en 1185. O 25 de novembro dese mesmo ano faleceu o pont\u00edfice Lucio III, e ese mesmo d\u00eda foi elixido papa, sendo consagrado o 1 de decembro.\nO seu pontificado, de apenas dous anos, estivo centrado no enfrontamento co emperador Frederico I motivado pola intenci\u00f3n deste de recuperar a s\u00faa influencia en Italia perdida en 1176 trala derrota sufrida polo emperador xermano na batalla de Legnano.\nFrederico I fixou o seu obxectivo no control do reino normando de Sicilia, serv\u00edndose da voda acontecida o 4 de xaneiro de 1186 entre seu fillo Henrique con Constanza, herdeira da coroa siciliana ao non ter descendencia seu sobri\u00f1o e rei Guillerme II de Sicilia. Con este matrimonio o papado perdeu o apoio que como estado vasalo da Santa S\u00e9 recib\u00eda do Reino de Sicilia, ademais de verse ameazado tam\u00e9n desde o sur polo imperio xerm\u00e1nico.\nUrbano III rompeu as relaci\u00f3ns con Frederico I e negouse ao desexo deste de ver coroado, antes de morrer, a seu fillo Henrique coma emperador. A cerimonia, non obstante, levouse a cabo ao substitu\u00edr o emperador como oficiante da mesma ao Papa polo patriarca de Aquilea.\nAnte esta ofensa, o Papa excomungou ao patriarca e aos bispos que intervi\u00f1eran na cerimonia, nomeando arcebispo de Tr\u00e9veris ao candidato vetado polo emperador, quen en resposta fixo que seu fillo Henrique ocupase os Estados Pontificios. O Papa ameazou ao emperador coa excomu\u00f1\u00f3n, pero finalmente ante a falta de apoio dos bispos alem\u00e1ns, viuse obrigado a ceder na reuni\u00f3n mantida en Gelnhausen.\nEsta derrota moral, xunto coa noticia da derrota sufrida na batalla de Hattin e que comportou a perda de Xerusal\u00e9n, afectaron \u00e1 sa\u00fade de Urbano, que faleceu en outono de 1187.\nAs profec\u00edas de San Malaqu\u00edas ref\u00edrense a este Papa como \"Sus in cribo\" (O porco pola criba), cita que fai referencia ao seu apelido, (\"crivelli\" = \"criba\"), e a que no seu escudo de armas aparece un porco."}
{"id": "27665", "revid": "1987", "url": "https://gl.wikipedia.org/wiki?curid=27665", "title": "Gregorio VIII, papa", "text": "Gregorio VIII, nado coma Alberto de Morra en Benevento (Italia) cara a 1100 e finado en Pisa o 17 de decembro de 1187, foi o 173\u00ba Papa da Igrexa cat\u00f3lica en 1187, referido coma \"Ensis Laurentii\" nas profec\u00edas de San Malaqu\u00edas.\nBiograf\u00eda.\nFoi monxe beneditino e cardeal. O seu breve pontificado iniciouse coa absoluci\u00f3n da excomu\u00f1\u00f3n ditada contra Henrique II de Inglaterra pola responsabilidade do asasinato de Thomas Becket. Antes de falecer proclamou, mediante a bula pontificia \"Audita tremendi\", a Terceira Cruzada."}
{"id": "27666", "revid": "1987", "url": "https://gl.wikipedia.org/wiki?curid=27666", "title": "Clemente III, papa", "text": "Clemente III (de nome de bautizo Paolo Scolari), nado en Roma en 1130 e morto o 27 de marzo de 1191, foi Papa da Igrexa cat\u00f3lica do 1187 ao 1191.\nTraxectoria.\nPaolo Scolari, cardeal de Palestina, foi escollido papa o 20 de decembro de 1187 na cidade de Pisa por mor de que na mencionada cidade morreu o seu antecesor mentres preparaba a reconquista de Xerusal\u00e9n.\nInmediatamente, e aproveitando a boa acolleita dos seus paisanos romanos, empezou a traballar para conseguir o regreso do papado a Roma, cidade da cal os papas se exiliaron en 1153 ao constitu\u00edrse Roma en municipio libre baixo o mandato de Arnaldo de Brescia, cheg\u00e1ndose a un acordo que permitiu a Clemente III volver a Roma en 1188 e escoller o gobernador da cidade, a cambio do reco\u00f1ecemento do Senado Romano e da elecci\u00f3n polo pobo dos seus maxistrados.\nLogo deste \u00e9xito, Clemente III dirixe a s\u00faa atenci\u00f3n \u00e1 reconquista de Xerusal\u00e9n mediante a organizaci\u00f3n da Terceira Cruzada. Para o que se reconciliou co emperador Federico I conseguindo que se puxese \u00e1 fronte dun poderoso ex\u00e9rcito en que tam\u00e9n participar\u00e1n o rei ingl\u00e9s Ricardo I Coraz\u00f3n de Le\u00f3n e o franc\u00e9s Filipe II Augusto.\nA\u00ednda as\u00ed o conflito co emperador xerm\u00e1nico non tardar\u00e1 en reavivarse cando, \u00e1 morte en 1189 do vasalo do papa Guillerme II de Sicilia, Henrique VI que sucedera ao seu pai Federico I, morto en Terra Santa, reclama o reino siciliano facendo valer os dereitos da s\u00faa esposa Constanza.\n\ufeffO Papa, vendo perigar a s\u00faa independencia se Henrique VI consegu\u00eda o seu prop\u00f3sito, apoia a elecci\u00f3n como rei de Tancredo de Lecce, o que provoca a entrada do emperador xerm\u00e1nico en Italia \u00e1 fronte dun gran ex\u00e9rcito para forzar unha entrevista co Papa e conseguir o reco\u00f1ecemento dos seus dereitos, o cal non conseguiu debido \u00e1 morte de Clemente III o 27 de marzo de 1191.\nSan Malaqu\u00edas.\nAs profec\u00edas de San Malaqu\u00edas ref\u00edrense a este papa como \"De schola exiet\" (Sa\u00eddo da escola), que fai referencia ao seu apelido, Scolari (= da escola)."}
{"id": "27668", "revid": "65337", "url": "https://gl.wikipedia.org/wiki?curid=27668", "title": "Inocencio III, papa", "text": "Inocencio III, nado en Anagni cara o ano 1161 e finado en Perugia o 16 de xullo de 1216, foi o papa n\u00ba 176 da Igrexa cat\u00f3lica.\nTraxectoria.\nNobre de familia italiana, estudou Teolox\u00eda na Universidade de Par\u00eds e despois Dereito Can\u00f3nico en Bolonia. Incluso antes de ser elixido Papa xa era unha personalidade respectable e connotada. Por isto Celestino III nomeouno cardeal e, tralo seu falecemento en 1198, nunha votaci\u00f3n un\u00e1nime foi elixido como sumo pont\u00edfice o 8 de xaneiro dese ano. O colexio Cardenalicio viu m\u00e1is tarde satisfeitas as s\u00faas perspectivas. Parte da grande enerx\u00eda que despregou como Pont\u00edfice d\u00e9bese a que foi un Papa infrecuentemente novo, pois foi elixido con 35 anos.\nA s\u00faa influencia non pasou desapercibida para ningu\u00e9n. As s\u00faas pr\u00e9dicas sempre foron sustentadas no seu propio exemplo, sendo moi destacable o seu estilo de vida humilde dentro da curia romana. Ademais, as s\u00faas grandes dotes como diplom\u00e1tico permitiron adherir a Roma os territorios adxacentes ata R\u00e1vena, As Marcas, Ancona e o antigo ducado de Spoleto.\nConvocou o IV concilio de Letr\u00e1n de 1215, por medio do cal ditou un regulamento que deu forma \u00e1 Inquisici\u00f3n pontificia.\nEstado da cristiandade \u00e1 chegada de Inocencio.\nO Papado de Inocencio III iniciouse en medio de varias convulsi\u00f3ns sociais. En varias rexi\u00f3ns de Europa o feudalismo estaba cedendo terreo a unha nova sociedade burguesa, en medio da revoluci\u00f3n do s\u00e9culo XII. \u00c1 vez, os estados nacionais est\u00e1banse fortificando, e os reis, particularmente os de Francia e Inglaterra, perfil\u00e1banse como novos actores de importancia no mapa pol\u00edtico. En oriente, a cristiandade deb\u00eda lidar coa ameaza dun poder musulm\u00e1n fortalecido por Saladino, que conseguira desbancar \u00e1 terceira Cruzada. Sendo a igrexa cat\u00f3lica unha das entidades m\u00e1is poderosas de Europa, non pod\u00eda facerse o\u00eddos xordos a todos estes sucesos.\nA propia igrexa atravesaba por un per\u00edodo complexo. Decrecera o pulo da orde cisterciense, sustento da igrexa durante o s\u00e9culo XII, e novas doutrinas como a dos c\u00e1taros, valdenses e patarinos est\u00e1banse propagando. Era evidente que o novo Papa deber\u00eda actuar con resoluci\u00f3n para manter o rol da igrexa.\nMentalidade.\nXogaron un papel na mentalidade de Inocencio a s\u00faa orixe nobre e aristocr\u00e1tica e a s\u00faa formaci\u00f3n como te\u00f3logo e xurista especializado en dereito can\u00f3nico. Deste modo, a Inocencio pareceulle natural aseverar que a igrexa Cat\u00f3lica ti\u00f1a a plena potestade (\"plenitudo potestatis\") sobre toda a Cristiandade. Base\u00e1ndose no texto de Mateu XVI, no que Cristo confire as chaves do Reino dos Ceos a Pedro, afirmou a plena soberan\u00eda da igrexa incluso sobre o Emperador. Reserv\u00e1base Inocencio III o dereito a intervir en pol\u00edtica cando, \u00f3 seu xu\u00edzo exclusivo, houbese raz\u00f3n de pecado (\"ratione peccati\") no actuar dos pr\u00edncipes, xa que estes estaban para velar s\u00f3 polo benestar f\u00edsico dos seus s\u00fabditos, mentres que o Papa estaba para velar pola salvaci\u00f3n das almas, empresa esta m\u00e1is valiosa que a primeira en termos morais.\nPara demostrar este ideario en signos pr\u00e1cticos, Inocencio III sempre prefer\u00eda ser chamado co t\u00edtulo de \"Vigairo de Cristo\", porque \u00e1 s\u00faa persoa lle incumb\u00eda o trato dos asuntos do ceo e da terra. Parece ser que foi o primeiro dos Papas que se proclamou con este t\u00edtulo.\nPol\u00edtica internacional.\nRelaci\u00f3ns co Imperio.\nAs ideas pol\u00edticas de Inocencio v\u00edronse reflectidas \u00e1 morte do Emperador Henrique VI, onde impuxo a s\u00faa autoridade pontificia para autonomearse como \u00e1rbitro e cualificador dos pretendentes \u00f3 trono, a\u00ednda que este anhelo fora estampado anteriormente na s\u00faa enc\u00edclica \"De contemptu mundi\". Sosti\u00f1a que o Imperio proced\u00eda da Igrexa non s\u00f3 \"principaliter\" (na s\u00faa orixe), sen\u00f3n tam\u00e9n nas s\u00faas fins (\"finaliter\"), polo que a pesar de que os pr\u00edncipes electores alem\u00e1ns ti\u00f1an o dereito xur\u00eddico de nomear un novo Emperador, esta elecci\u00f3n deb\u00eda ser ratificada polo Pont\u00edfice.\nPor\u00e9n, a s\u00faa pol\u00edtica respecto a Alema\u00f1a sempre foi problem\u00e1tica. Promoveu a Ot\u00f3n de Brunswick como \"antiemperador\" da casa Welf contra Filipe de Suabia, da casa Hohenstaufen, pero cando este \u00faltimo foi asasinado en 1206 e Ot\u00f3n foi coroado en Roma como Ot\u00f3n IV, \u00e1mbolos dous pelexaron. Recorreu ent\u00f3n Inocencio III \u00f3 seu pupilo, Federico II de Alema\u00f1a, que naquel momento gobernaba Sicilia. Ot\u00f3n invadiu Italia militarmente, pero debeu retirarse. Federico, \u00e1 vez, invadiu Alema\u00f1a. O desastroso resultado da batalla de Bouvines, que Ot\u00f3n librou contra Filipe Augusto de Francia, en 1214, selou a s\u00faa sorte, e Federico alcanzou a coroa de Alema\u00f1a, sen desprenderse de Sicilia, o que puxo \u00f3 Papa nunha situaci\u00f3n inc\u00f3moda, que non logrou resolver debido \u00f3 seu falecemento.\nOutras relaci\u00f3ns europeas.\nCon respecto a Francia, Inocencio interveu nos problemas de Filipe II de Francia coa s\u00faa repudiada esposa. Neste terreo conseguiu converter a hostilidade inicial de Filipe nunha cooperaci\u00f3n amigable, que lle valeu a s\u00faa alianza contra Ot\u00f3n IV de Alema\u00f1a. Tam\u00e9n Inocencio favoreceu a Filipe invit\u00e1ndoo \u00e1 cruzada albixense.\nTam\u00e9n interveu na proclamaci\u00f3n de Kalojan en Bulgaria.\nTivo tam\u00e9n unha dura controversia con Xo\u00e1n de Inglaterra, co\u00f1ecido tam\u00e9n como \"Xo\u00e1n Sen Terra\". En 1205 faleceu Hubert Walter, arcebispo de Canterbury. Xo\u00e1n intentou nomear un candidato, pero Inocencio decidiu que tal cargo fose ocupado por Stephen Langton, reputado te\u00f3logo da universidade de Par\u00eds. Ante a porf\u00eda de Xo\u00e1n, Inocencio lanzou o interdito sobre Inglaterra en 1208, e a excomu\u00f1\u00f3n contra Xo\u00e1n en 1209. Xo\u00e1n resistiu ata 1213, e finalmente cedeu ante os desexos de Inocencio, chegando incluso a reco\u00f1ecerse como vasalo da igrexa, como medida desesperada para evitar que os franceses puidesen invadir os seus dominios (que agora eran eclesi\u00e1sticos).\nEstes e outros asuntos pol\u00edticos demostraron que Inocencio se sent\u00eda realmente un Rei de Reis, con capacidade de arbitrio sobre a pol\u00edtica europea.\nLoita contra os herexes e os infieis.\nEn pro de defender a cristiandade por riba de t\u00f3dalas cousas, impulsou a cuarta cruzada a Terra Santa en 1202. Por\u00e9n, os enredos de Venecia, un dos principais financeiros da expedici\u00f3n, levou \u00f3s cruzados a tomar primeiro a cidade de Zara, enclave bizantino na costa de Dalmacia, e despois saquear d\u00faas veces a cidade de Constantinopla en 1204, po\u00f1\u00e9ndolle fin \u00f3 Imperio Bizantino. Todo isto pese \u00e1s excomu\u00f1\u00f3ns coas que Inocencio fulminou \u00f3s cruzados, por volver as armas que deb\u00edan ser dirixidas contra os musulm\u00e1ns cara os irm\u00e1ns cristi\u00e1ns.\nAnte o problema dos c\u00e1taros, Inocencio enviou a varios legados, e autorizou as pr\u00e9dicas de Domingo de Guzm\u00e1n, para tratar de reconvertelos. En xaneiro de 1208 o asasinato de Pierre de Castelnau, legado pontificio no sur de Francia, precipitou os acontecementos. Inocencio chamou \u00e1 Cruzada para extirpar a herex\u00eda, dando orixe as\u00ed \u00e1 cruzada albixense. A\u00ednda que houbo n\u00facleos de resistencia ata varias d\u00e9cadas despois, xa en 1215 Inocencio sentiuse seguro dos seus resultados, ata o punto de convocar un Concilio Ecum\u00e9nico para resgardar a ortodoxia cat\u00f3lica. Paralelamente, a cruzada albixense deulle un poderoso pulo a Francia, \u00f3 permit\u00edrselle a anexi\u00f3n da rexi\u00f3n do Languedoc.\nO Concilio de Letr\u00e1n.\nPouco antes de morrer, en 1215, convocou o IV Concilio de Letr\u00e1n, un dos m\u00e1is importantes da \u00e9poca, no que se trataron temas pol\u00edticos e en especial se ditaron deberes e dereitos para a maior\u00eda das clases sociais. Destaca \"Omnis Utriusque Sexus\", no que se obriga a t\u00f3dolos adultos cristi\u00e1ns a recibir os sacramentos da confesi\u00f3n e a eucarist\u00eda polo menos unha vez \u00f3 ano.\nPor outra parte cabe destacar o seu incondicional apoio a Santo Domingo de Guzm\u00e1n, quen fundou a orde dos dominicos, e a san Francisco de As\u00eds, que foi creador da orde dos franciscanos e as clarisas. Deste modo foi o precursor dunha importante reforma eclesi\u00e1stica.\nO 16 de xu\u00f1o de 1216 faleceu en Perugia, sendo sucedido por Censio Savelli (futuro Honorio III). Ti\u00f1a 55 anos.\nAs profec\u00edas de San Malaqu\u00edas ref\u00edrense a el como \"Comes signatus\" (Conde Signado), facendo referencia \u00e1 s\u00faa familia, os condes de Segni."}
{"id": "27669", "revid": "72012", "url": "https://gl.wikipedia.org/wiki?curid=27669", "title": "Honorio III, papa", "text": "Honorio III, de nome Cencio Savelli, nado en Roma cara ao ano 1148 e finado o 18 de marzo de 1227, foi o papa n\u00b0 177 da Igrexa cat\u00f3lica dende o ano 1216 ata 1227.\nTraxectoria.\nS\u00e1bese que Cencio Savelli naceu en Roma, pero desco\u00f1\u00e9cese o ano, no seo da familia Savelli, familia nobre romana, da cal sa\u00edron personalidades influentes da historia medieva de Roma.\nPreparou a quinta cruzada, para o cal en 1219 concedeu ao rei Fernando III de Castela o dereito a percibir a \"Tercia Real\", un tributo con car\u00e1cter temporal e extraordinario que a Coroa deduc\u00eda das d\u00e9cimas da Igrexa, sendo a parte correspondente aos servidores e \u00e1 f\u00e1brica.\nContibuiu na redacta do \"Liber Censuum Romanae Ecclesiae\" (co\u00f1ecido como \"Liber Censuum\"), rexistro da riqueza da igrexa. Escribiu d\u00faas biograf\u00edas sobre a vida de dous papas, Celestino III e Gregorio VII. Tam\u00e9n deixou escritos sobre o cerimonial e o ritual da Igrexa cat\u00f3lica e 34 serm\u00f3ns."}
{"id": "27670", "revid": "22795", "url": "https://gl.wikipedia.org/wiki?curid=27670", "title": "Gregorio IX, papa", "text": "Gregorio IX, nado en Anagni cara o 1170 e finado en Roma o 22 de agosto de 1241, foi o Papa n\u00ba 178 da Igrexa cat\u00f3lica.\nTraxectoria.\nDe nome Ugolino di Conti, era sobri\u00f1o do papa Inocencio III, que o foi nomeando sucesivamente capel\u00e1n papal, arcipreste de San Pedro, cardeal di\u00e1cono de San Eustaquio en 1198, e cardeal bispo de Ostia e Velletri en 1206.\nEn 1207 Inocencio III enviouno como legado a Alema\u00f1a coa misi\u00f3n de mediar na disputa sucesoria que xurdiu a ra\u00edz da morte de Henrique VI.\nEn 1217, baixo o pontificado de Honorio III, exerceu como delegado plenipotenciario para Lombard\u00eda e Toscana, onde predicou a Sexta Cruzada.\nElixido papa o 21 de marzo de 1227, tras renunciar \u00e1 tiara o cardeal Conrado de Urach, elixido como primeira opci\u00f3n, adoptou o nome de Gregorio IX.\nEnfrontamento co Sacro Imperio.\nA s\u00faa primeira medida como Pont\u00edfice foi a excomu\u00f1\u00f3n do emperador Frederico II polas continuas demoras na s\u00faa participaci\u00f3n na Sexta Cruzada. Esta excomu\u00f1\u00f3n fixo que os partidarios do emperador se alzasen contra Gregorio, obrig\u00e1ndoo a abandonar Roma para refuxiarse en Viterbo e posteriormente en Perugia.\nFrederico II decidiu ent\u00f3n, para probar a inxustiza da s\u00faa excomu\u00f1\u00f3n, dirixirse a Terra Santa, partindo sen a bendici\u00f3n papal en 1228, \u00e1 fronte dun reducido ex\u00e9rcito que, por\u00e9n, logrou conquistar a illa de Chipre e facerse en 1229, mediante un acordo diplom\u00e1tico, con Xerusal\u00e9n, Bel\u00e9n e Nazaret.\nGregorio IX non respondeu coa absoluci\u00f3n de Frederico, sen\u00f3n que declarou que as acci\u00f3ns do emperador en Terra Santa non pod\u00edan cualificarse como guerra santa \u00f3 continuar excomungado, e procedeu a liberar \u00f3s cruzados do voto de obediencia \u00f3 emperador, que se viu obrigado a regresar \u00f3 saber que o Papa, xunto \u00e1 Liga Lombarda, estaba invadindo o seu reino de Sicilia.\nTras desembarcar en Brindisi, Frederico logrou derrotar \u00e1s forzas pontificias e lombardas, expuls\u00e1ndoas dos territorios imperiais e firmando en 1230 a Paz de San Xermano, pola que a cambio de que o Papa revogase a s\u00faa excomu\u00f1\u00f3n, o emperador aseguraba \u00e1 Igrexa as s\u00faas posesi\u00f3ns territoriais.\nPor\u00e9n, esta paz foi moi ef\u00e9mera, xa que coas formas de concibir o papado e o pontificado por Gregorio e por Frederico, un novo enfrontamento era ineludible. As\u00ed, cando en 1237 as tropas imperiais derrotaron \u00e1 liga lombarda na Batalla de Cortenova, o Papa encontrou a escusa para volver a excomungar novamente a Frederico II en 1239.\nInmediatamente ordenou unha cruzada contra o emperador, intentou infrutuosamente que os pr\u00edncipes alem\u00e1ns elixisen un novo rei e convocou un concilio en Roma para celebralo en 1241.\nFrederico anunciou pola s\u00faa parte a s\u00faa oposici\u00f3n total \u00e1 celebraci\u00f3n dun concilio que, convocado polo Papa, non ti\u00f1a outra motivaci\u00f3n que a da s\u00faa deposici\u00f3n e substituci\u00f3n, polo que ordenou \u00e1s s\u00faas tropas que apresasen a t\u00f3dolos que viaxasen a Roma coa intenci\u00f3n de participar no mesmo.\nA detenci\u00f3n e encarceramento de m\u00e1is de cen cl\u00e9rigos impediu a celebraci\u00f3n do s\u00ednodo e, pouco despois, o 22 de agosto de 1241, faleceu Gregorio IX.\nOutras obras.\nGregorio IX, mediante a publicaci\u00f3n en 1231 da bula \"Excommunicamus\", estableceu formalmente o tribunal da Inquisici\u00f3n, fac\u00e9ndoa depender directamente do pont\u00edfice, nomeando \u00f3s dominicos como inquisidores e establecendo que os herexes fosen entregados \u00f3 brazo secular para o seu castigo.\nCanonizou a Francisco de As\u00eds o 16 de xullo de 1228, a Antonio de Padua en maio de 1232 e a Domingos de Guzm\u00e1n o 8 de xullo de 1234.\nAs profec\u00edas de San Malaqu\u00edas ref\u00edrense a el como \"Avis ostiensis\" (A ave de Ostia), facendo referencia \u00f3 feito de que foi cardeal de Ostia antes da s\u00faa elecci\u00f3n como pont\u00edfice, e a que no seu escudo de armas aparece unha ave."}
{"id": "27672", "revid": "98629", "url": "https://gl.wikipedia.org/wiki?curid=27672", "title": "Inocencio IV, papa", "text": "Inocencio IV, nado en X\u00e9nova cara o 1185 e finado en N\u00e1poles o 7 de decembro de 1254, foi o Papa n\u00ba 180 da Igrexa cat\u00f3lica.\nDe nome Sinibaldo Fieschi, foi o \u00faltimo representante da teocracia pontificia. Formouse en Parma e Bolo\u00f1a, sendo profesor de dereito can\u00f3nico nesta \u00faltima cidade. O 23 de setembro de 1227 foi nomeado cardeal-p\u00e1rroco de San Lourenzo en Lucina; o 28 de xullo de 1228, vice-chanceler de Roma; en 1235 bispo de Albenga e legado no norte da pen\u00ednsula it\u00e1lica. Foi elixido Papa o 25 de xu\u00f1o de 1243, tras m\u00e1is de ano e medio coa sede vacante trala morte de Celestino IV.\nCon ocasi\u00f3n da celebraci\u00f3n do conclave para elixilo Papa, Federico II controlaba os arredores de Roma, sendo \"de facto\" quen dominaba os Estados Pontificios. Con esta situaci\u00f3n pretendeu controlar a elecci\u00f3n papal, \u00f3 que a maior\u00eda dos cardeais se opuxo. Elixido Inocencio IV, Federico II enviou emisarios para acodar a paz. Federico II fora proscrito por Gregorio IX e buscaba a toda costa un acordo coa Igrexa, pero sen renunciar \u00f3 seu poder e influencia nas decisi\u00f3ns eclesi\u00e1sticas. Pola s\u00faa parte, Inocencio era un home convencido de que o poder da Igrexa, e en concreto da figura papal, deb\u00eda estar por riba dos gobernantes e os reis.\nNesta situaci\u00f3n, Inocencio esixiu de Federico o reco\u00f1ecemento do dano que causara \u00e1 Igrexa. Finalmente chegaron a un acordo o 31 de marzo de 1244. Nel restitu\u00edanse \u00e1 Igrexa as s\u00faas posesi\u00f3ns, especialmente os Estados pontificios, e liber\u00e1base \u00f3s prelados favorables \u00f3 Papa que manti\u00f1a presos o emperador. A\u00ednda que firmara a paz con el mercede \u00e1 mediaci\u00f3n do rei de Francia, sentiuse inc\u00f3modo en Italia pola presenza da milicia imperial, e decidiu refuxiarse en Li\u00f3n co apoio dos xenoveses. Convocou o 3 de xaneiro de 1245, nada m\u00e1is chegar \u00e1 cidade, o Concilio de Li\u00f3n I pese \u00e1 oposici\u00f3n do emperador. Sent\u00edndose forte, Inocencio procedeu a realizar novas acusaci\u00f3ns durante a celebraci\u00f3n do concilio contra o emperador e terminou por excomungalo o 17 de xullo por non organizar unha nova cruzada, e ditou a bula \"Agni sponsa nobilis\" para declarar o poder supremo da Igrexa fronte \u00f3s gobernantes. Federico organizou tropas para enfrontarse \u00f3 papado; Inocencio, pola s\u00faa parte, pretendeu organizar unha cruzada contra o propio emperador mobilizando \u00f3s pr\u00edncipes alem\u00e1ns. Nese cami\u00f1o pretendeu a elecci\u00f3n de Henrique Raspe e, a\u00ednda que foi proclamado emperador o 22 de maio de 1246, nunca foi reco\u00f1ecido como tal. \u00d3 mesmo tempo provocou o alzamento contra o emperador de moitas cidades do norte de Italia, obtendo a vitoria as tropas papais o 26 de maio de 1249.\nMorto Federico II en 1250, continuou a s\u00faa loita contra Conrado IV, fillo e sucesor daquel, propo\u00f1endo para os alem\u00e1ns a Guillerme de Holanda. Recuperou o Reino de Sicilia para o papado, ofrec\u00e9ndoo sucesivamente a Ricardo de Cornwall, irm\u00e1n de Henrique III de Inglaterra, \u00f3 seu fillo Edmundo o Chepudo e a Carlos de Anjou. Todos o rexeitaron, mentres Conrado IV e Manfredo (bastardo de Federico II) controlaban pola forza das armas N\u00e1poles e Sicilia. \u00c1 morte de Conrado, a posici\u00f3n do seu fillo Conradino era tan precaria que negociou co Papa. Por un tratado firmado en setembro de 1254, Apulia pasou a ser propiedade papal. O gobernante de Apulia, Manfredo, sospeitou da conduta do pont\u00edfice \u00f3 visitar a s\u00faa nova terra, polo que fuxiu cos sarracenos, que o axudaron a derrotar \u00e1s tropas papais en Foggia o 2 de decembro de 1254. Inocencio, enfermo, faleceu en N\u00e1poles o 7 de decembro, como consecuencia do efecto que a noticia da derrota tivo na s\u00faa desastrada sa\u00fade.\nAdemais dos seus enfrontamentos coa dinast\u00eda Hohenstaufen, interveu na pol\u00edtica de Inglaterra (protexendo a Henrique III), na de Austria, Hungr\u00eda e Portugal.\nAs profec\u00edas de San Malaqu\u00edas ref\u00edrense a el como \"Comes laurentius\" (O conde de Lourenzo), facendo referencia \u00f3 t\u00edtulo nobiliario que ostentaba \u00f3 ser elixido pont\u00edfice, Conde de Lavagne de San Lourenzo."}
{"id": "27674", "revid": "6077943", "url": "https://gl.wikipedia.org/wiki?curid=27674", "title": "Urbano IV, papa", "text": "Jacques Pantal\u00e9on baixo o nome Urbano IV, nado en Troyes (Francia) cara o ano 1195 e finado en Perugia (Italia) o 2 de decembro de 1264 foi o papa n.\u00ba 182 da Igrexa cat\u00f3lica de 1261 a 1264.\nDurante o seu pontificado, e debido ao conflito secular entre o Sacro Imperio Romano Xerm\u00e1nico e o Pontificado, nunca residiu en Roma, repartindo a s\u00faa estanza entre as cidades de Viterbo, Orvieto e Perugia.\nNo aspecto doutrinal, no ano 1264, instaura a \"Festa da Igrexa universal\" ou Corpus Christi mediante a bula \"Transiturus de hoc mundo\"."}
{"id": "27676", "revid": "839", "url": "https://gl.wikipedia.org/wiki?curid=27676", "title": "Gregorio X, papa", "text": "O Beato Gregorio X, nado coma Teobaldo Visconti en Plasencia (Italia) cara a 1210 e finado en Arezzo o 10 de xaneiro de 1276, foi o 184\u00ba Papa da Igrexa cat\u00f3lica entre 1272 e 1276, referido coma \"Angiunus vir\" nas profec\u00edas de San Malaqu\u00edas.\nBiograf\u00eda.\nEstudou en Francia. Durante o seu pontificado convocou o Segundo Concilio de Li\u00f3n. Encargou a s\u00faa preparaci\u00f3n a Boaventura de Bagnoregio co prop\u00f3sito de acadar a uni\u00f3n coa Igrexa ortodoxa.\nEn 1713 o papa Clemente XI beatificouno."}
{"id": "27677", "revid": "839", "url": "https://gl.wikipedia.org/wiki?curid=27677", "title": "Inocencio V, papa", "text": "Pierre de Tarentaise (circa 1225, Champagny, Savoia \u2013 22 de xu\u00f1o de 1276, Roma), foi nomeado papa o 21 de xaneiro de 1276, co nome de Inocencio V.\nOrixinario dunha pequena aldea de Tarentaise (a\u00ednda que para xentes do Val de Aosta, proced\u00eda do lugar de Ecours, na comuna de La Salle), ingresou na orde dominica \u00e1 idade de 16 anos. Estudou Teolox\u00eda no Colexio da Sorbona, onde ser\u00eda moi pronto profesor. A s\u00faa fama foi tal que ser\u00eda co\u00f1ecido como o \u00abdoctor famosissimus\u00bb (\u00abo m\u00e1is c\u00e9lebre dos doutores\u00bb).\nLogo de ocupar o cargo de provincial, foi designado, en 1272, arcebispo de Li\u00f3n e, posteriormente, primado da Galia. En 1273, foi promovido ao rango de cardeal-bispo de Ostia, cerca de Roma. Xogou un grande papel no II\u00ba concilio de Li\u00f3n, pronunciando o serm\u00f3n f\u00fanebre por San Boaventura.\nO 21 de xaneiro de 1276, despois da morte de Gregorio X, foi elixido papa, tomando o nome de Inocencio V. Morreu cinco anos m\u00e1is tarde. Deixou varios tratados de Teolox\u00eda e de Dereito can\u00f3nico, sendo de salientar o \"Comentario \u00e1s Sentencias de Pedro Lombardo\" (1652), e mais catro tratados filos\u00f3ficos: \"De unitate form\u00e6\", \"De materia c\u00e6li,\" \"De \u00e6ternitate mundi\", \"De intellectu et voluntate\". Foi beatificado polo papa Le\u00f3n XIII no ano 1898.\nIdentif\u00edcase co \"\u00abConcionator Gallus\u00bb\" da profec\u00eda de San Malaqu\u00edas."}
{"id": "27679", "revid": "98629", "url": "https://gl.wikipedia.org/wiki?curid=27679", "title": "Xo\u00e1n XXI, papa", "text": "Xo\u00e1n XXI, nado co nome de Pedro Juli\u00e3o e co\u00f1ecido tam\u00e9n como Pedro Hispano, nado en Lisboa entre 1210 e 1220 e finado en Viterbo o 20 de maio de 1277, foi Papa da Igrexa cat\u00f3lica entre o 20 de setembro de 1276 e a data da s\u00faa morte.\nBiograf\u00eda.\nPedro Juli\u00e3o, fillo do m\u00e9dico Juli\u00e3o Rebelo e de Teresa Gil, naceu en Lisboa entre 1210 e 1220.\nComezou os seus estudos na escola episcopal da S\u00e9 de Lisboa. M\u00e1is tarde acudiu \u00e1 Universidade de Par\u00eds (alg\u00fans historiadores afirman que foi \u00e1 de Montpellier), onde estudou Medicina e Teolox\u00eda, e dedicando especial atenci\u00f3n \u00e1s conferencias de Dial\u00e9ctica, de L\u00f3xica, e, sobre todo, \u00e1s de F\u00edsica e Metaf\u00edsica aristot\u00e9licas.\nEntre 1245 e 1250, ensinou Medicina na Universidade de Siena (hoxe Italia), onde escribiu algunhas obras, das que salientan as \"Summul\u00e6 Logicales\", que ser\u00eda para as universidades europeas o manual de referencia respecto da l\u00f3xica de Arist\u00f3teles.\nEn 1272 foi nomeado arcebispo da arquidiocese de Braga, sucedendo a Martinho Geraldes.\nDespois da morte do papa Hadri\u00e1n V, o 18 de agosto de 1276, Pedro Hispano foi elixido Papa no conclave do 13 de setembro e coroado o 20 de setembro. Faleceu oito meses despois, o 20 de maio de 1277, a causa das graves feridas a consecuencia dun accidente ocorrido na catedral de Viterbo, na que dirix\u00eda as obras. Al\u00ed foi inhumado.\nEn marzo de 2000, por empe\u00f1o do alcalde de Lisboa, Jo\u00e3o Barroso Soares, outorg\u00f3uselle un sitio m\u00e1is honroso, sendo trasladado \u00e1 nave central."}
{"id": "27680", "revid": "98629", "url": "https://gl.wikipedia.org/wiki?curid=27680", "title": "Nicolao III, papa", "text": "Nicolao III (Giovanni Gaetano Orsini) naceu en Roma entre 1210 e 1220; faleceu en Soriano, cerca de Viterbo, o 22 de agosto de 1280, probablemente dun ataque de apoplex\u00eda.\nFoi papa entre 1277 e 1280. Era membro da poderosa familia dos Orsini. Foi o primeiro papa que viviu regularmente en Roma, onde estableceu a residencia pontifical. T\u00e9nselle reprochado o seu nepotismo.\nPontificado.\nNicolao III sucedeu ao papa Xo\u00e1n XXI, en boa medida grazas \u00e1 influencia da s\u00faa familia, despois dun per\u00edodo de seis meses nos que a Santa S\u00e9 estivera vacante. O seu breve pontificado estivo marcado por alg\u00fans acontecementos importantes. Pol\u00edtico nato, reforzou notablemente a posici\u00f3n papal en Italia. Conclu\u00edu un concordato con Rodolfo I de Habsburgo, en maio do 1278, polo cal a Roma\u00f1a e m\u00e1is o Exarcado de R\u00e1vena foron concedidos ao papa; mentres, en xullo, promulgou unha constituci\u00f3n para o goberno de Roma, que far\u00eda \u00e9poca, pois nela vet\u00e1base aos estranxeiros a asunci\u00f3n de cargos civ\u00eds. Nicolao III publicou a bula \"Exiit qui seminat\", o 14 de agosto de 1279, para acalmar as contendas internas entre os franciscanos, divididos entre partidarios da observanza estrita e da laxa. Fixo reparar os pazos do Laterano e o do Vaticano, cun custoso prezo, e fixo erixir unha linda residencia de campo en Soriano, nos arredores de Viterbo. A\u00ednda que era home de estudos, posu\u00eda un car\u00e1cter forte, m\u00e1is \u00e9 tam\u00e9n criticado por ter buscado principados para os seus sobri\u00f1os e outros parentes.\nDante, na \"Divina Comedia\", no canto dedicado ao Inferno, colocou a Nicolao III na parte reservada aos simon\u00edacos.\nCorresponde a \u00ab Rosa composita \u00bb na profec\u00eda de San Malaqu\u00edas."}
{"id": "27681", "revid": "1987", "url": "https://gl.wikipedia.org/wiki?curid=27681", "title": "Marti\u00f1o IV, papa", "text": "Marti\u00f1o IV, nado como Simon de Brion no Castelo de Montpensier cara a 1210 e finado en Perugia o 28 de marzo de 1285, foi un relixioso franc\u00e9s, Papa da Igrexa cat\u00f3lica.\nTraxectoria.\nFoi sacerdote en Ru\u00e1n , m\u00e1is tarde c\u00f3engo da Igrexa de San Marti\u00f1o de Tours. En 1260 o rei Lu\u00eds IX elixiuno Chanceler de Francia.\nEn decembro de 1262 o Urbano IV creouno cardeal co t\u00edtulo da Igrexa de Santa Cecilia e legado papal en Francia.\nTrala morte de Nicolao III o Trono de San Pedro permaneceu vacante durante seis meses por mor da divisi\u00f3n dos cardenais entre a facci\u00f3n italiana e francesa que non eran capaces de chegar a un acordo para a elecci\u00f3n do novo papa. Carlos de Anjou mandou meter na cadea os italianos e o conclave elixiu un papa franc\u00e9s, Simon de Brie, o 23 de marzo de 1281."}
{"id": "27682", "revid": "1987", "url": "https://gl.wikipedia.org/wiki?curid=27682", "title": "Honorio IV, papa", "text": "Giacomo Savelli baiso o nome de Honorio IV, nado en Roma cara o ano 1210 e finado o 3 de abril 1287, foi o papa n.\u00ba 190 da Igrexa cat\u00f3lica de 1285 ata 1287.\nBiograf\u00eda.\nGiacomo Savelli naceu no seo dunha influente familia romana aristocr\u00e1tica, era sobri\u00f1o neto do papa Honorio III, do cal toma o nome para subir ao trono pontifical. Foi nomeado cardeal por Urbano IV. Realizou estudos na Universidade de Par\u00eds ata que foi nomeado reitor da igrexa de Berton situada na diocese de Norwich (Inglaterra), pa\u00eds que non obstante nunca visitou.\nCarreira eclesi\u00e1stica.\nGiacomo Savelli ter\u00e1, antes da s\u00faa elecci\u00f3n como papa, unha notable actividade diplom\u00e1tica ao servizo de varios pont\u00edfices. A s\u00faa carreira como legado in\u00edciase cando, en 1261, Urbano IV o unxa cardeal di\u00e1cono de Santa Mar\u00eda, en Cosmedin; as\u00ed como prefecto papal en Toscana e capit\u00e1n do ex\u00e9rcito pontificio.\nPontificado.\nO conclave de Perugia o 2 de abril 1285 elixiu Giacomo Savelli e foi consagrado papa o 20 de maio.\nDurante o seu reinado eliminar\u00e1 dos Estados da Igrexa os bandoleiros que a infestaban.\nHonorius IV inm\u00edscese nos asuntos do reino de Sicilia para combater as pretensi\u00f3ns dos espa\u00f1ois."}
{"id": "27683", "revid": "22570", "url": "https://gl.wikipedia.org/wiki?curid=27683", "title": "Nicolao IV, papa", "text": "Girolamo Masci, nado en Ascoli Piceno (Italia) e finado o 4 de abril de 1292 en Roma, baixo o nome de Nicolao IV, foi o papa n.\u00ba 191 da Igrexa cat\u00f3lica de 1288 a 1292.\nPontificado.\nFranciscano co\u00f1ecido baixo o nome de Xerome de Ascoli, fora ministro xeral da s\u00faa Orde e foi o primeiro papa franciscano da historia da Igrexa.\nEn maio de 1289, Nicolao IV coroou, como rei de N\u00e1poles e de Sicilia, a Carlos II de Anjou a cambio de que este tivese reco\u00f1ecido a s\u00faa vasalaxe ao pont\u00edfice; neg\u00e1ndose polo tanto a reco\u00f1ecer a Xaime II de Arag\u00f3n como rei siciliano, t\u00edtulo que este ostentaba dende que en 1285 sucedeu ao seu pai, Pedro III de Arag\u00f3n. Nesta li\u00f1a, conclu\u00edu en 1291 un tratado con Afonso III de Arag\u00f3n e con Filipe IV de Francia co fin de expulsar a Xaime II de Sicilia."}
{"id": "27686", "revid": "98629", "url": "https://gl.wikipedia.org/wiki?curid=27686", "title": "Bieito XI, papa", "text": "Bieito XI, nado en Valdobbiadene en 1240 e finado en Perugia o 7 de xullo de 1304, foi o Papa n\u00ba 194 da Igrexa cat\u00f3lica, entre 1303 e 1304.\nTraxectoria.\nCham\u00e1base Nicola Boccasini. Ingresou con 14 anos na orde dominicano en Venecia. Destacou pola s\u00faa intelixencia como mestre. Foi nomeado prior da Lombard\u00eda, e en 1296 o noveno de superior xeral da orde dos Predicadores. Polas s\u00faas calidades estivo encargado dunha delicada misi\u00f3n diplom\u00e1tica en Flandres, onde obtivo \u00e9xito. A continuaci\u00f3n Bonifacio VIII nomeouno cardeal en 1298. Foi bispo de Ostia. Na controversia co rei Filipe o Fermoso de Francia, \u00e9 un dos cardeais que permaneceu fiel a Bonifacio VIII, co que se refuxiou no castelo de Anagni, sendo feito prisioneiro e forzado sen \u00e9xito a abdicar. \u00c1 morte de Bonifacio VIII, foi elixido Papa en outubro de 1303.\nMoito m\u00e1is pac\u00edfico que o seu antecesor, o seu breve pontificado iniciouse coa absoluci\u00f3n da excomu\u00f1\u00f3n ditada contra Filipe o Fermoso de Francia, pero negouse sistematicamente a perdoar os autores materiais da ofensa sufrida polo seu predecesor en Anagni, excomungando tanto a Guillaume de Nogaret, conselleiro do rei franc\u00e9s, como a Sciarra Colonna.\nTras oito meses de pontificado, morreu en xullo de 1304, \u00f3 parecer envelenado por orde de Guillaume de Nogaret.\nDos seus oito meses de pontificado, co\u00f1\u00e9cese a an\u00e9cdota de que a s\u00faa nai, pobre e vi\u00fava, foi visitalo, para o que foi vestida apropiadamente para ser recibida polo Papa. Este, \u00f3 vela, protestou por no reco\u00f1ecer \u00e1 p\u00eda dama, humildemente vestida, \u00e1 que tanto quer\u00eda.\nFoi beatificado en abril de 1736 por Clemente XII. O seu nome foi introducido no martiroloxio romano por disposici\u00f3n de Bieito XIV en 1748. A s\u00faa festividade ten lugar o 7 de xullo.\nAs profec\u00edas de San Malaqu\u00edas ref\u00edrense a este papa como \"Concionator patareus\" (O predicador de Patara), cita que fai referencia \u00e1 s\u00faa pertenza \u00e1 Orde dos Predicadores."}
{"id": "27687", "revid": "98629", "url": "https://gl.wikipedia.org/wiki?curid=27687", "title": "Clemente V, papa", "text": "Clemente V, nado en Villandraut en 1264 e finado en Avignon o 20 de abril de 1314, foi o Papa n\u00ba 195 da Igrexa cat\u00f3lica, sendo o primeiro que instaurou a s\u00e9 papal en Avignon.\nDe nome Bertrand de Got, realizou estudos de dereito can\u00f3nico en Orle\u00e1ns e Bolo\u00f1a. Tras rematalos foi nomeado c\u00f3engo en Bordeos, vicario xeral en Li\u00f3n, capel\u00e1n do papa Bonifacio VIII, bispo de Commninges e, en 1299, arcebispo de Bordeos.\nElecci\u00f3n.\nA s\u00faa elecci\u00f3n tivo lugar o 5 de xu\u00f1o de 1305, tras un interregno de once meses ocasionado polas disputas entre cardeais franceses e italianos no conclave, celebrado en Perugia.\nChamado para a s\u00faa coroaci\u00f3n, xa que \u00f3 non ser cardeal non estaba presente no conclave, non se desprazou a Italia, sen\u00f3n que elixiu a cidade de Li\u00f3n para a s\u00faa entronizaci\u00f3n, que tivo lugar o 14 de novembro de 1305, na igrexa de Saint-Just, contando coa asistencia do rei Filipe IV de Francia.\nClemente estivo durante todo o seu pontificado suxeito \u00f3s desexos de Filipe IV, e nada m\u00e1is ser coroado, o seu primeiro acto foi o nomeamento de nove cardeais franceses pr\u00f3ximos ao monarca.\nConvertido nunha mera ferramenta en mans de Filipe, anulou en 1306 as sentenzas eclesi\u00e1sticas que este consideraba contrarias \u00f3s seus intereses, especialmente as bulas \"Clerecis laicos\" e \"Unam Sanctam\", que promulgara Bonifacio VIII.\nOs aspectos m\u00e1is importantes do seu pontificado foron a eliminaci\u00f3n da orde do Temple e o traslado da s\u00e9 pontificia a Avignon.\nSupresi\u00f3n dos Templarios.\nO 13 de outubro de 1307 Filipe IV, endebedado coa orde do Temple, ordenou o arresto de t\u00f3dolos templarios que se encontrasen en territorio franc\u00e9s, acus\u00e1ndoos de herex\u00eda, se ben a s\u00faa verdadeira motivaci\u00f3n era facerse cos numerosos bens que a orde ti\u00f1a en Francia e evitar o pago das d\u00e9bedas que manti\u00f1a coa mesma.\nA detenci\u00f3n dos templarios sen a autorizaci\u00f3n do pont\u00edfice, de quen depend\u00eda directamente a orde, fixo protestar a Clemente, pero Filipe convenceuno present\u00e1ndolle as confesi\u00f3ns obtidas baixo tortura, conseguindo que o Papa promulgara a bula \"Pastoralis praeminen\", decretando a detenci\u00f3n dos templarios en t\u00f3dolos territorios cristi\u00e1ns.\nPresionado polo rei, Clemente convocou en 1308, mediante a publicaci\u00f3n da bula \"Regnums in coelis\", o concilio de Vienne, celebrado entre 1311 e 1312. Este concilio deu lugar \u00e1 bula \"Vox in excelso\" pola que se suprim\u00eda, a\u00ednda que non condenaba por herex\u00eda, a orde templaria.\nAvignon.\nEn 1309 Clemente V trasladou a s\u00e9 papal de Roma a Avignon, que daquela pertenc\u00eda \u00f3 Reino de N\u00e1poles.\nO traslado tivo inicialmente un car\u00e1cter provisional, motivado pola situaci\u00f3n de inseguridade e caos en que se encontraba Roma, inmersa en loitas e intrigas pol\u00edticas, e para aproveitar a relativa proximidade con Vienne, onde en 1311 comezou un concilio. Pero o que se iniciara como un acto pasaxeiro, converteuse en permanente ata 1377 durante sete pontificados. Ese per\u00edodo \u00e9 co\u00f1ecido como \"a segunda catividade de Babilonia\". Este per\u00edodo rematou \u00f3 regresar Gregorio XI a Roma.\nOutros feitos.\nClemente V completou o \"Corpus Iuris Canonici\" coa publicaci\u00f3n dunha colecci\u00f3n de decretais, co\u00f1ecida como \"Liber Clementarium\".\nFundou as universidades de Perugia e Orle\u00e1ns.\nAs profec\u00edas de San Malaqu\u00edas ref\u00edrense a el como \"De fasciis Aquitanicis\" (Dos lazos de Aquitania), facendo referencia a que foi arcebispo de Bordeos, en Aquitania, antes de ser elixido pont\u00edfice, e a que no seu escudo de armas figuran tres \"fasces\" de gulas."}
{"id": "27688", "revid": "22570", "url": "https://gl.wikipedia.org/wiki?curid=27688", "title": "Xo\u00e1n XXII, papa", "text": "Xo\u00e1n XXII, nado en Cahors en 1249 e finado en Avignon o 4 de decembro de 1334, foi papa da Igrexa cat\u00f3lica entre 1316 e 1334, e segundo Papa do pontificado de Avignon.\nDe nome Jacques Du\u00e8ze, era fillo dun zapateiro de Cahors. Estudou teolox\u00eda e leis na s\u00faa cidade natal, en Montpellier e en Par\u00eds, para despois converterse en profesor de Dereito en Tolosa.\nIniciou a s\u00faa carreira na igrexa como arcipreste de Cahors para posteriormente ser nomeado bispo de Frejus, arcebispo de Avignon en 1310 (cargo desde o que actuou como chanceler de Carlos II de Anjou, cardeal de San Vital en 1312 e cardeal bispo de Porto en 1313.\nO conclave.\nA s\u00faa elecci\u00f3n como Papa tivo lugar o 7 de agosto de 1316, tras un interregno de case dous anos nos que o trono de San Pedro permaneceu vacante debido \u00e1 divisi\u00f3n existente no conclave reunido en Carpentras, onde os cardeais, divididos en tres facci\u00f3ns de italianos, gasc\u00f3ns e franceses, propu\u00f1an tres candidatos diferentes.\nFoi Filipe V de Francia quen puxo fin a dita situaci\u00f3n convocando o Conclave de Ly\u00f3n, no que, coa asistencia de vinte e tres cardeais, resultou elixido Jacques Du\u00e8ze. Foi consagrado o 5 de setembro co nome de Xo\u00e1n XXII, e fixou a s\u00faa residencia en Avignon.\nEnfrontamento con Alema\u00f1a.\nNada m\u00e1is iniciarse o seu pontificado quixo intervir no conflito que viv\u00eda Alema\u00f1a desde que en 1314 tivera lugar unha dobre elecci\u00f3n \u00f3 trono disputado entre Lu\u00eds, duque de Baviera, e Federico de Habsburgo, duque de Austria. O enfrontamento prolongouse ata 1322, cando Lu\u00eds venceu na Batalla de M\u00fchldorf a Federico, quen en 1325 renunciou \u00e1 s\u00faa pretensi\u00f3n \u00f3 trono.\nEn 1323, Xo\u00e1n XXII, que reclamara unha especie de rexencia sobre o trono alem\u00e1n mentres non se solucionase a disputa entre os dous aspirantes, negouse a reco\u00f1ecer a Lu\u00eds como rei alegando que asumira o t\u00edtulo sen a s\u00faa confirmaci\u00f3n, neg\u00e1ndose a coroalo como emperador do Sacro Imperio e excomung\u00e1ndoo en 1324 acus\u00e1ndoo de her\u00e9tico, \u00f3 ofrecer a s\u00faa protecci\u00f3n a Guillerme de Ockham, a Marsilio de Padua e a Miguel de Cesena entre outros pensadores heterodoxos.\nLu\u00eds contestou invadindo Italia \u00e1 fronte dun poderoso ex\u00e9rcito que lle permitiu ocupar Roma en xaneiro de 1328, onde foi coroado como emperador, tralo que depuxo \u00f3 Papa acus\u00e1ndoo de herex\u00eda e proclamando como novo Papa a Nicolao V, o primeiro antipapa italiano.\nO pobo romano, oprimido pola ocupaci\u00f3n militar da s\u00faa cidade, e pola excomu\u00f1\u00f3n que Xo\u00e1n XXII lanzara sobre a mesma, sublevouse e obrigou a Luis a abandonar Roma en agosto de 1328. O cisma no seo da igrexa foi ef\u00e9mero xa que o antipapa Nicolao renunciou en 1330 \u00f3 seu nomeamento e se someteu a Xo\u00e1n XXII.\nEnfrontamento cos franciscanos.\nNo seo da orde franciscana produc\u00edrase en 1245 unha divisi\u00f3n entre os chamados \"conventuais\" e os \"espirituais\", radicais que defend\u00edan un ideal de pobreza absoluta alegando que tanto Xes\u00fas como os seus disc\u00edpulos carec\u00edan de posesi\u00f3ns individuais e comunais.\nEn 1318 Xo\u00e1n XXII publicou unha bula condenando a postura dos espirituais, tam\u00e9n co\u00f1ecidos como \"fraticelli\", cualific\u00e1ndoa como her\u00e9tica e citando \u00f3 xeral da Orde, Miguel de Cesena, a comparecer na s\u00e9 de Avignon. Este, que non pertenc\u00eda \u00e1 facci\u00f3n radical, negouse a aceptar os argumentos papais e decidiu buscar a protecci\u00f3n do rei Lu\u00eds IV de Baviera polo que, tras ser expulsado da orde, foi excomungado.\nVisi\u00f3n beat\u00edfica.\nUn terceiro problema no que se viu inmerso Xo\u00e1n XXII durante o seu pontificado foi a s\u00faa postura sobre a visi\u00f3n beat\u00edfica.\nSegundo a doutrina cat\u00f3lica, os que morren en estado de graza ver\u00e1n a Deus \u00e1 espera do Xu\u00edzo Final. Por\u00e9n, Xo\u00e1n manti\u00f1a unha postura contraria, polo que foi considerado herexe por moitos te\u00f3logos da \u00e9poca. O Papa defendeuse desta acusaci\u00f3n manifestando que a igrexa non ti\u00f1a sobre este punto unha doutrina oficial (fixouna o seu sucesor Bieito XII) e que ademais non expuxera a s\u00faa postura \"ex cathedra\", o que lle permitiu, posteriormente, retractarse.\nOutros feitos.\n\u00d3 papa Xo\u00e1n XXII d\u00e9beselle a instituci\u00f3n do Tribunal da Sagrada Rota e da festa da Santisima Trindade, as\u00ed como a canonizaci\u00f3n de Tom\u00e9 de Aquino.\nPromulgou a bula \"In agro dominico\" (1329), onde condenaba 28 proposici\u00f3ns do Mestre Eckhart, 17 como her\u00e9ticas e 11 como sospeitosas.\nAs profec\u00edas de San Malaqu\u00edas ref\u00edrense a el como \"De surore osseo\" (Do zapateiro de Ossa), cita que fai referencia \u00f3 oficio do seu pai e a que nun principio foi considerado erroneamente membro da familia Heusse (Ossa)."}
{"id": "27689", "revid": "72012", "url": "https://gl.wikipedia.org/wiki?curid=27689", "title": "Bieito XII, papa", "text": "Bieito XII, nado en Saverdun cara o 1280 e finado en Avignon o 25 de abril de 1342, foi o Papa n\u00ba 197 da Igrexa cat\u00f3lica.\nDe nome Jacques Fournier, era fillo da modesta familia dun panadeiro. Ingresou como monxe cisterciense no mosteiro de Boulbonne, desde onde se trasladou \u00e1 abad\u00eda de Fontfride, onde seu t\u00edo era o abade. Este enviouno a estudar teolox\u00eda a Par\u00eds.\nTras finalizar en 1310 os seus estudos, sucedeu \u00f3 seu t\u00edo como abade en Fontfride. En 1317 foi nomeado bispo de Pamiers, cargo no que destacou como perseguidor dos herexes c\u00e1taros.\nEn 1326 pasou a ser bispo de Mirepoix, \u00e9 \u00f3 ano seguinte foi nomeado cardeal, recibindo o alcume de \"cardeal branco\", \u00f3 conservar o h\u00e1bito da orde cisterciense.\nFoi elixido Papa o 4 de decembro de 1334. Dise que \u00f3 co\u00f1ecer o resultado gritou \u00f3s cardeais \"Elixiron un asno\". Foi consagrado o 8 de xaneiro de 1335.\nNun principio quixo volver a fixar a s\u00e9 pontificia en Roma, pero ante a conflitiva situaci\u00f3n da pen\u00ednsula it\u00e1lica, mantivo a s\u00e9 en Avignon, onde comezou a construci\u00f3n do pazo dos Papas.\nPromulgou en 1336 a bula \"Benedictus Deus\", na que fixou oficialmente a doutrina cat\u00f3lica sobre a visi\u00f3n beat\u00edfica, segundo a cal os falecidos en graza de Deus gozan da s\u00faa visi\u00f3n ata o xu\u00edzo Final.\nDurante o seu pontificado combateu a simon\u00eda e o nepotismo, e tratou de reverter o Cisma de Oriente e Occidente.\nAs profec\u00edas de San Malaqu\u00edas ref\u00edrense a el como \"Abbas frigidus\" (O abade fr\u00edo), facendo referencia a que antes de ser elixido pont\u00edfice foi sacerdote do Mosteiro de Fontfride (Fonte Fr\u00eda)."}
{"id": "27690", "revid": "1131", "url": "https://gl.wikipedia.org/wiki?curid=27690", "title": "Clemente VI, papa", "text": "Clemente VI, nado en Rosiers-d'\u00c9gletons (Lemos\u00edn) en 1291 e finado en Avi\u00f1\u00f3n o 6 de decembro de 1352, foi papa da Igrexa cat\u00f3lica entre 1342 e 1352.\nTraxectoria.\nO seu nome de nacemento era Pierre Roger du Beaufort. O seu papado estivo moi influ\u00eddo polos intereses franceses. Nomeou como cardenais case exclusivamente a franceses e mercoulle a cidade de Avi\u00f1\u00f3n a Xoana de N\u00e1poles en 1348. Protector das artes e as letras, foi mecenas do famoso poeta italiano Francisco Petrarca.\nDurante o per\u00edodo do seu papado tivo lugar a pandemia que en Europa co\u00f1ec\u00e9use como peste negra, entre 1347 e 1351."}
{"id": "27691", "revid": "1987", "url": "https://gl.wikipedia.org/wiki?curid=27691", "title": "Inocencio VI, papa", "text": "Inocencio VI, nado en Les Monts cara a 1282 ou 1295 e finado en Avignon o 12 de setembro de 1362, foi o Papa n\u00ba 199 da Igrexa cat\u00f3lica.\nTraxectoria.\nDe nome \u00c9tienne Aubert, naceu na aldea de Les Monts, diocese de Limoges (hoxe parte da comunidade de Beyssac, departamento de Corr\u00e8ze). Despois de exercer como profesor de dereito civil en Tolosa foi nomeado bispo de Noyon e posteriormente de Clermont, dignidade que ocupou ata ser nomeado cardeal bispo de Ostia en 1342.\nFoi elixido Papa o 18 de decembro de 1352, tras pactar cos cardeais electores sobre a li\u00f1a pol\u00edtica que \u00eda seguir o seu pontificado. \u00d3 serlle imposta a tiara papal declarou nulo o acordo, alegando a s\u00faa ilegalidade por limitar o poder divino do Papa.\nDurante o seu pontificado abordou con forza a reforma da administraci\u00f3n eclesi\u00e1stica, para o que prohibiu a acumulaci\u00f3n de cargos e beneficios, obrigando \u00f3s bispos a residir nas s\u00faas respectivas dioceses. Loitou contra a corrupci\u00f3n e reduciu a ostentaci\u00f3n e o luxo no que viv\u00eda a s\u00e9 pontificia.\nEn 1354 enviou a Roma \u00f3 cardeal Gil \u00c1lvarez de Albornoz, xunto a Cola di Rienzo, para acabaren coas revoltas en que viv\u00eda inmersa a cidade. Unha vez restablecida a orde, Inocencio confioulle o goberno dos Estados Pontificios.\nNa orde pol\u00edtica, en 1360 logrou que Francia e Inglaterra, que se enfrontaban na Guerra dos Cen Anos desde 1337, firmasen a Paz de Bretigny. Consecuencia inmediata do per\u00edodo de paz que seguiu a este acordo foi que as tropas mercenarias de cada bando, \u00f3 seren licenciadas, se dedicaron \u00e1 pillaxe, polo que Inocencio tomou a decisi\u00f3n de fortificar a s\u00e9 pontificia de Avignon.\nAs profec\u00edas de San Malaqu\u00edas ref\u00edrense a este papa como \"De montibus Pammachii\" (Do monte Pammacos), facendo referencia a que no seu escudo de armas figuran seis monta\u00f1as."}
{"id": "27693", "revid": "98629", "url": "https://gl.wikipedia.org/wiki?curid=27693", "title": "Gregorio XI, papa", "text": "Gregorio XI, nado coma Pierre Roger de Beaufort en Rosiers-d'\u00c9gletons cara a 1336 e finado en Roma o 27 de marzo de 1378, foi o 201\u00ba Papa da Igrexa cat\u00f3lica entre 1370 e 1378, e s\u00e9timo e \u00faltimo Papa do pontificado de Avignon.\nTraxectoria.\nEra fillo de Guillaume Roger, conde de Beaufort, e de Marie de Chambon, e sobri\u00f1o de Clemente VI. Estudou en Perugia, doutor\u00e1ndose en Dereito e Teolox\u00eda. O 28 de maio de 1348, con tan s\u00f3 18 anos, foi nomeado Cardenal di\u00e1cono polo seu t\u00edo Clemente VI.\nFoi elixido Papa por unanimidade o 30 de decembro de 1370, se ben a s\u00faa consagraci\u00f3n tivo que atrasarse at\u00e9 o 5 de xaneiro do ano seguinte, pois ao non ser sacerdote tivo que tomar as ordes previamente.\nNo eido pol\u00edtico fracasou no intento de reconciliar a Francia e Inglaterra, inmersas na Guerra dos Cen Anos. Pola contra, evitou que Henrique II de Castela, Pedro IV de Arag\u00f3n e Carlos II de Navarra chegasen \u00e1s armas nas s\u00faas desputas territoriais mediante varios matrimonios concertados.\nSeguindo a mesma pol\u00edtica eclesial que os seus antecesores, colocou bispos franceses \u00e1 fronte das dioceses italianas, provocando o rexeitamento popular, o que foi aproveitado por Bernab\u00f3 Visconti para apoderarse, en 1371, de Reggio e doutros territorios pontificios. Gregorio XI respondeu enviando unha bula de excomu\u00f1\u00f3n a Bernab\u00f3, que fixo comer aos legados que lla comunican o pergameo sobre a que est\u00e1 escrita.\nO Papa declaroulle ent\u00f3n a guerra en 1372, que foi favorable a Bernab\u00f3 at\u00e9 que Gregorio logrou o apoio do emperador, da ra\u00ed\u00f1a de N\u00e1poles, do rei de Hungr\u00eda e de John Hawkwood, xefe dos mercenarios ingleses que combat\u00edan na Guerra dos Cen Anos.\nEsta coalici\u00f3n de forzas obrigou a Bernab\u00f3 a establecer conversas de paz, logrando en 1374 a firma dun acordo moi favorable mediante o suborno dos legados pontificios.\nA crise en Italia non se solucionou, xa que Gregorio mantivo os bispos franceses en territorio italiano, e os florentinos, temerosos de que isto aumentase o influxo papal na s\u00faa zona de influencia, ali\u00e1ronse con Bernab\u00f3 Visconti en 1375, provocando innumerables insurrecci\u00f3ns nos territorios pontificios.\nO Papa respondeu po\u00f1endo Florencia baixo un interdito, excomungando os seus habitantes e declarando ilegais as s\u00faas posesi\u00f3ns. As perdas econ\u00f3micas dos florentinos fan que busquen a intermediaci\u00f3n de Catarina de Siena, que viaxou a Avignon para entrevistarse con Gregorio.\nCatalina non logrou reconciliar os florentinos co Papa, pero conseguiu convencer a Gregorio XI para que regresase a Roma e fixase al\u00ed novamente a s\u00e9e pontificia.\nO 17 de xaneiro de 1377 Gregorio XI regresou a Roma, retorno que non puxo fin \u00e1s hostilidades. Pola contra, agrav\u00e1ronse debido aos sucesos de Cesena, nos que o cardeal, e futuro antipapa Clemente VII, ordenou masacrar a poboaci\u00f3n soliviantando de tal modo ao pobo romano que o Papa se viu novamente obrigado a sa\u00edr de Roma e volver a Avignon a finais de maio de 1377.\nVolveu nueovamente a Roma o 7 de novembro, a\u00ednda que s\u00f3 a s\u00faa morte, o 26 de marzo de 1378, lle impediu o desexado retorno a Avignon, ao sentirse ameazado no seu propio pazo.\nGregorio XI foi o \u00faltimo Papa do per\u00edodo de Avignon, e at\u00e9 a actualidade o \u00faltimo papa de nacionalidad francesa.\nCondenou as doutrinas do reformador ingl\u00e9s John Wycliff.\nAs profec\u00edas de san Malaqu\u00edas ref\u00edrense a este papa como \"Novus de virgine forti\" (O novo de virxe forte), facendo referencia ao seu t\u00edtulo nobiliario de conde de Beau\"fort\" e a que foi cardeal de St. Marie la Neuve antes de ser elixido pont\u00edfice."}
{"id": "27695", "revid": "98629", "url": "https://gl.wikipedia.org/wiki?curid=27695", "title": "Bonifacio IX, papa", "text": "Bonifacio IX, nado co nome de Pietro Tomacelli en N\u00e1poles cara a 1356 e finado en Roma o 1 de outubro de 1404, foi un nobre napolitano e Papa n\u00ba 203 da Igrexa cat\u00f3lica, entre 1389 e o seu falecemento. Foi o segundo Papa do Cisma de Occidente.\nTraxectoria.\nNaceu no seo dunha familia nobre pero empobrecida.\nUn dos seus primeiros actos como Papa foi a excomu\u00f1\u00f3n de Clemente VII, que exerc\u00eda tam\u00e9n o pontificado desde Avignon. O antipapa Clemente respondeu coa excomu\u00f1\u00f3n de Bonifacio.\nO enfrontamento eclesi\u00e1stico entre Bonifacio IX e Clemente VII estendeuse ao terreo pol\u00edtico, e o recentemente elixido Papa coroou en 1390 a Ladislau como rei de N\u00e1poles, para enfrontalo a Lu\u00eds de Anjou, a quen Clemente coroara en 1389.\nBonifacio tam\u00e9n logrou acabar coas \u00faltimos brasas do movemento comunal romano, recuperando o castelo de San Angelo e fortific\u00e1ndoo xunto con outros puntos estrat\u00e9xicos de Roma.\nTrala morte de Clemente en 1394 a s\u00e9 de Avignon elixiu Papa ao cardeal Pedro Mart\u00ednez de Luna, que adoptou o nome de Bieito XIII. As potencias europeas viron unha oportunidade de acabar co Cisma, e recorreron a un informe que a Universidade de Par\u00eds publicara en xaneiro de 1394, propondo tres v\u00edas non violentas para acabar co cisma:\nBonifacio IX rexeitou as tres soluci\u00f3ns, mentres Bieito XIII s\u00f3 se opuxo totalmente \u00e1 v\u00eda conciliar. A falta de acordo provocou a ameaza das potencias europeas aos pont\u00edfices de retirarlles os respectivos apoios, ameaza que s\u00f3 cumpriron os monarcas que apoiaban a Bieito, pero que non supuxo a fin do Cisma, xa que o Papa, malia non contar con apoios, seguiu sen someterse.\nNoutra orde de aspectos, destacou durante o pontificado de Bonifacio IX a celebraci\u00f3n de dous xubileos, en 1396, convocado por Urbano VI, e en 1400, no que fixeron aparici\u00f3n en Roma os \"Bianchi\" ou \"Albati\", grupos de penitentes flaxelantes que procesionaban encarapuchados, con h\u00e1bitos brancos e cunha cruz vermella debuxada nas costas. Esta orde provocou tal n\u00famero de disturbios e sucesos sanguentos que Bonifacio condenou \u00e1 fogueira ao seu l\u00edder e disolveu aos adeptos.\nUn ano antes Bonifacio fixera un chamamento \u00e1 cristiandade occidental para socorrer ao emperador bizantino Manuel II, ameazado polo sult\u00e1n otom\u00e1n Beyazid. Tal chamamento non espertou entusiasmo alg\u00fan, a\u00ednda que o Imperio Bizantino se salvar\u00eda pouco despois, prolongando a s\u00faa existencia algunhas d\u00e9cadas m\u00e1is, pola fulminante irrupci\u00f3n de Tamerl\u00e1n, que obrigou a Beyazid a retirarse.\nAs profec\u00edas de San Malaqu\u00edas ref\u00edrense a este papa como \"Cubus de mixtione\" (Cubo de mestura), facendo referencia a que no escudo de armas da familia figuran uns cubos entrelazados."}
{"id": "27698", "revid": "1987", "url": "https://gl.wikipedia.org/wiki?curid=27698", "title": "Marti\u00f1o V, papa", "text": "Marti\u00f1o V nado en Genazzano, Roma, c. 1368 e finado en Roma o 20 de febreiro de 1431) foi o papa n.\u00ba 206 da Igrexa cat\u00f3lica, entre 1417 e 1431.\nDe nome Oddone Colonna, era fillo de \"Agapito Colonna\" e \"Caterina Conti\", o que o convert\u00eda en membro dunha das familias aristocr\u00e1ticas romanas m\u00e1is antigas e con maior influencia da s\u00faa \u00e9poca.\nEstudou na Universidade de Perugia, tras o cal entrou na curia romana, onde en 1402 foi nomeado cardeal di\u00e1cono de San Jorge por Bonifacio IX, e foi un dos cardeais que fuxiu de Lucca, onde os reclu\u00edu o papa Gregorio XII, para organizar o Concilio de Pisa en que tomar\u00e1 parte na elecci\u00f3n de Alexandre V e de Xo\u00e1n XXIII, como medio para reconciliar \u00e1s Igrexas de Avignon e Roma e acabar as\u00ed co Cisma de Occidente."}
{"id": "27700", "revid": "22570", "url": "https://gl.wikipedia.org/wiki?curid=27700", "title": "Nicolao V, papa", "text": "Tommaso Parentucelli, nado cara a 1398 en Sarzana (Italia) e finado en Roma en marzo de 1455, baiso o nome Nicolao V, foi o papa n.\u00ba 208 da Igrexa cat\u00f3lica de 1447 a 1455.\nPuxo fin ao cisma do antipapa Fiz V. Libre de todo nepotismo, era pequeno e de frouxa constituci\u00f3n f\u00edsica. A s\u00faa mirada aguda non xeraba a obediencia; era m\u00e1is un home de letras que home de acci\u00f3n. A s\u00faa gran xenerosidade, o seu gusto pola arte e as s\u00faas elecci\u00f3ns pol\u00edticas dif\u00edciles v\u00e1lenlle non obstante de ser considerado como un dos papas m\u00e1is brillantes.\nPontificado.\nConstrutor de fortificaci\u00f3ns e restaurador de igrexas, comeza o seu pontificado embelecendo a gran cidade (empezar\u00e1 a construci\u00f3n do Pazo do Vaticano desexando que sexa o maior pazo do mundo), e invitando aos pintores, os arquitectos e ante todo os escritores.\nHome do Renacemento, imbu\u00eddo do esp\u00edrito humanista, fundou a Biblioteca Apost\u00f3lica Vaticana en 1448 e fomentou a traduci\u00f3n de cl\u00e1sicos como Diodoro, Tuc\u00eddides, Homero e Estrab\u00f3n.\nSendo papa dedicase en Roma a establecer novos equilibrios pol\u00edticos e internacionais. Pola bula \"Romanus Pontifex\" , p\u00f3usase en \u00e1rbitro dos imperios espa\u00f1oL e portugu\u00e9s e alcance a autoridade universal do pont\u00edfice, inclu\u00eddo a cristianizaci\u00f3n dos pobos ind\u00edxenas e musulm\u00e1ns.\nDurante o seu reinado intentou convocar os reis cristi\u00e1ns a unha cruzada para evitar a inminente ca\u00edda de Constantinopla en mans dos turcos, pero a s\u00faa chamada foi ignorada e a cidade caeu en 1453."}
{"id": "27701", "revid": "23204", "url": "https://gl.wikipedia.org/wiki?curid=27701", "title": "Calisto III, papa", "text": "Calisto III, nado co nome de Alonso de Borja i Llan\u00e7o en Torreta de Canals (actual barrio de Canals), no Reino de Valencia, o 31 de decembro de 1378 e finado en Roma o 6 de agosto de 1458, foi o papa n.\u00ba 209 da Igrexa cat\u00f3lica, desde 1455 a 1458.\nAs profec\u00edas de San Malaqu\u00edas ref\u00edrense a este papa como \"Bos pascens\" ('o boi que pace'), facendo referencia ao escudo de armas da s\u00faa familia, os Borgia, no que aparece un boi dourado pacendo.\nTraxectoria.\nProced\u00eda da nobre familia dos Borja, procedentes da vila aragonesa de Borja, instalados no reino de Val\u00e8ncia tras participar na s\u00faa conquista xunto a Xaime I.\nLogo de estudar leis en Zaragoza foi profesor de dereito na universidade de Lleida, onde chamou a atenci\u00f3n do antipapa Bieito XIII, que o atraeu \u00e1 s\u00faa causa no enfrontamento que o Cisma de Occidente provocara na Igrexa. O seu apoio ao antipapa converteuno tam\u00e9n en protexido do valenciano San Vicente Ferrer, e valeulle ser nomeado c\u00f3engo da catedral de Lleida e entrar ao servizo de Afonso V de Arag\u00f3n como xurista e diplom\u00e1tico.\nTrala morte de Bieito XIII en 1423, tres dos seus cardeais reun\u00edronse en conclave e elixiron como sucesor a Clemente VIII que instalou a s\u00faa s\u00e9 en Pe\u00f1\u00edscola.\nEn 1429 Afonso V, que apoiara a Bieito XIII, deseoso dun achegamento a Roma, enviou a Alonso de Borja como legado a Pe\u00f1\u00edscola coa misi\u00f3n de lograr que o antipapa Clemente VIII renunciase e se sometese ao papa Marti\u00f1o V. O \u00e9xito da s\u00faa negociaci\u00f3n, que supuxo a fin do cisma que dividira a Igrexa desde 1378, sup\u00faxolle a Alonso o nomeamento como bispo de Val\u00e8ncia. Nesta cidade permaneceu tres anos, marchando en 1432 para acompa\u00f1ar a Afonso V como vicechanceler e conselleiro real na campa\u00f1a que rematar\u00eda en 1442 coa conquista do reino de N\u00e1poles.\nO 2 de maio de 1444 foi nomeado cardeal por Ux\u00edo IV e comezou cunha pr\u00e1ctica que definir\u00eda o seu pontificado: o nepotismo, ofrecendo aos seus dous sobri\u00f1os dos que era titor, Luis Juan de Borja e Rodrigo de Borja, importantes cargos e beneficios eclesi\u00e1sticos.\nPapado.\nConselleiro do papa Nicolao V, trala s\u00faa morte en 1455 foi elixido pont\u00edfice, adoptando o nome de Calisto III. A s\u00faa elecci\u00f3n estivo influenciada polo rei Afonso V.\nTras ocupar o seu posto, chamou aos seus dous sobri\u00f1os, d\u00e1ndolles categor\u00eda de pr\u00edncipes e nomeando notario apost\u00f3lico a Rodrigo e outorgando o goberno de Bologna a Luis Juan. Ao ano seguinte nomeounos cardeais.\nA s\u00faa atenci\u00f3n como pont\u00edfice centrouse na reconquista de Constantinopla que caera en mans do Imperio Otom\u00e1n en 1453. Intentou organizar unha cruzada enviando delegaci\u00f3ns a Inglaterra, Francia, Alema\u00f1a, Hungr\u00eda, Portugal e Arag\u00f3n. A\u00ednda que nun principio recibiu o apoio de h\u00fangaros, portugueses e xenoveses, s\u00f3 a frota h\u00fangara partiu cara a Belgrado, que se encontraba sitiada polo ex\u00e9rcito do sult\u00e1n turco, Mahomet II. A vitoria conseguida o 14 de xullo de 1456 non evitou que a cruzada fose un fracaso.\nTam\u00e9n en 1456 estableceu unha comisi\u00f3n que anulou o xu\u00edzo que, en 1431, condenara a Xoana de Arco, declar\u00e1ndoa inocente dos cargos de bruxer\u00eda polos que fora queimada na fogueira. Ese mesmo ano promulgou a bula \"Inter Caetera\", pola que garant\u00eda ao reino de Portugal a exclusividade da navegaci\u00f3n ao longo da costa africana. Un ano antes, en 1455, canonizou a San Vicente Ferrer.\nEn 1458, xa cara ao final do seu pontificado, enemizouse coa coroa de Arag\u00f3n, pois trala morte do que fora o seu grande aliado, Afonso V, negouse a reco\u00f1ecer ao seu fillo, Ferrante I, como rei de N\u00e1poles ao considerar que dito reino pertenc\u00eda \u00e1 Igrexa.\nSegundo unha versi\u00f3n co\u00f1ecida por vez primeira nunha biograf\u00eda p\u00f3stuma, embelecida e popularizada no s\u00e9culo XVIII polo matem\u00e1tico franc\u00e9s Pierre Simon Laplace, Calisto III excomulgou ao cometa Halley en 1456, con ocasi\u00f3n da s\u00faa aparici\u00f3n sobre Europa, debido \u00e1 tradicional crenza nos cometas como s\u00edmbolo de mal agoiro, en particular naquela \u00e9poca contra os defensores cristi\u00e1ns da cidade de Belgrado, sitiada polos otom\u00e1ns. Con todo, esta versi\u00f3n carece de sustento hist\u00f3rico firme. A bula de Calisto III do 29 de xu\u00f1o de 1456, onde solicita as oraci\u00f3ns dos fieis para o triunfo da cruzada, nin sequera menciona o cometa. O 6 de agosto de 1456, cando o sitio da cidade foi roto polos defensores, fac\u00eda varias semanas que o cometa deixara de ser visible."}
{"id": "27702", "revid": "85894", "url": "https://gl.wikipedia.org/wiki?curid=27702", "title": "P\u00edo II, papa", "text": "P\u00edo II, nado Enea Silvio Piccolomini \"()\" en Corsignano o 18 de outubro de 1405 e finado en Ancona o 14 de agosto de 1464, foi un humanista, te\u00f3logo e xerarca relixioso italiano, 210\u00ba papa da Igrexa cat\u00f3lica, dende 1458 at\u00e9 a s\u00faa morte, seis anos despois.\nTraxectoria.\nActividade pol\u00edtica.\nA\u00ednda como Enea Silvio, antes de ser papa, viaxou a Escocia para pedir o apoio da coroa escocesa a Francia na guerra dos Cen Anos (no seu libro titulado \"De Europa\" adica unha secci\u00f3n do libro a Escocia e Irlanda. Describiu ao rei Xacobe como \"\"un home enfermizo lastrado por unha barriga gorda\". Notou o clima inh\u00f3spito de Escocia e \"uns pobres semiespidos que estaban pedindo f\u00f3ra das igrexas (e) foron felices despois de recibir pedras como esmola\". Continuando nesta li\u00f1a, rexistra a seguinte historia:\n\"Escoitamos que en Escocia hab\u00eda unha vez unha \u00e1rbore na beira dun r\u00edo que produc\u00eda froitos en forma de patos.\"\" sendo o primeiro relato rexistrado do mito da \u00e1rbore dos gansos-percebe en Escocia.\nComo sucesor de Calisto III, dirixiu o seu pontificado cara a unha nova cruzada contra os turcos, para o que reuniu un congreso na cidade de Mantua, e que finalmente nunca se concretar\u00eda.\nActividade intelectual.\nFoi un dos m\u00e1is notables humanistas do seu tempo e protexeu as artes e as letras.\nEn 1460 fundou a Universidade de Basilea. P\u00edo II \u00e9 o \u00fanico papa que escribiu a s\u00faa autobiograf\u00eda.\nFoi autor intelectual doutras obras, como a historia da s\u00faa vida, titulada \"Comentario\", a \u00fanica autobiograf\u00eda escrita xamais por un papa e dirixida a un bispo da Igrexa en 1462, condenou a reduci\u00f3n \u00e1 escravitude dos conversos. \nFoi o autor do libro er\u00f3tico \"Historia de dous amantes\", escrito antes de ser Papa.\nFamilia.\nNaceu en Corsignano, en Italia, no territorio sien\u00e9s dunha familia nobre, pero en decadencia. Tivo un sobri\u00f1o que tam\u00e9n foi papa, P\u00edo III, as\u00ed como un dos descendentes do seu irm\u00e1n (Bieito XIII). Xa electo Papa, arranxou a reurbanizaci\u00f3n da s\u00faa casa natal, Corsignano, que en adiante se chamar\u00eda Pienza, tomando o nome de P\u00edo. "}
{"id": "27703", "revid": "15490", "url": "https://gl.wikipedia.org/wiki?curid=27703", "title": "Paulo II, papa", "text": "Paulo II, nado como Pietro Barbo en Venecia o 23 de febreiro de 1417 e finado en Roma o 26 de xullo de 1471, foi o Papa n.\u00ba 211 da Igrexa cat\u00f3lica entre 1464 e 1471.\nOrixe e formaci\u00f3n.\nIniciou a s\u00faa carreira eclesi\u00e1stica co nomeamento do seu t\u00edo como o Papa Ux\u00edo IV, o que lle permitiu unha r\u00e1pida promoci\u00f3n, pasando de arquidi\u00e1cono en Bolo\u00f1a a bispo de Cervia e Vicencia, e finalmente, en 1440, Cardenal.\nPapado.\nFoi elixido pont\u00edfice de xeito un\u00e1nime o 30 de agosto de 1464. Prestou xuramento compromet\u00e9ndose a abolir o nepotismo imperante na Curia, a mellorar a moral no Vaticano, a batallar contra o Imperio Otom\u00e1n e a reunir un concilio ecum\u00e9nico antes de tres anos. Por\u00e9n, os termos dese xuramento foron modificados por Paulo paulatinamente ao longo do pontificado, o que lle valeu a perda de confianza do colexio cardinalicio.\nQuixo utilizar o nome de Formoso II (\"Fermoso\" en lat\u00edn), xa que estaba completamente convencido da s\u00faa beleza, pero os cardeais convenc\u00e9rono para que deixase a s\u00faa vaidade, e optou polo nome de Paulo.\nEn 1466, intentando desfacerse dos servizos duplicados no Vaticano, procedeu a pechar o colexio de compendiadores que se encargaba de redactar os documentos papais, o que provocou unha vaga de indignaci\u00f3n entre os poetas e ret\u00f3ricos da cidade que eran os que prestaban tales servizos. O poeta Platina foi encarcerado tras escribir unha carta ameazante ao Papa, e se ben foi posteriormente liberado, foi novamente encarcerado ao ano seguinte acusadon de conspirar contra o pont\u00edfice, sendo torturado xunto a outros compendiadores. En vinganza, Platina escribiu \"Vitae pontificum\", unha biograf\u00eda moi negativa de Paulo II.\nO cronista Stefano Infessura presentou a Paulo II como oposto aos humanistas, amante do esplendor e das diversi\u00f3ns populares como o entroido, que introduciu en Roma. Non obstante, c\u00f3mpre ter en conta que o cronista, polo seu pensamento republicano e contrario ao papado, sup\u00f3n unha fonte de informaci\u00f3n pouco imparcial.\nPor\u00e9n, hai que reco\u00f1ecer ao Papa o seu estrito sentido de equidade, as s\u00faas reformas na administraci\u00f3n municipal, e a s\u00faa loita contra os subornos oficiais no seo da Igrexa.\nPaulo II estableceu durante o seu pontificado a celebraci\u00f3n do xubileu cada vinte e cinco anos, e intentou infrutuosamente organizar unha cruzada contra o Imperio Otom\u00e1n.\nAs profec\u00edas de San Malaqu\u00edas ref\u00edrense a el como \"De cervo et leone\" (do cervo e o le\u00f3n), facendo referencia a que antes de ser elixido pont\u00edfice foi bispo de Cervie e cardeal de San Marcos, que ten por s\u00edmbolo un le\u00f3n, e a que no seu escudo de armas aparece as\u00ed mesmo un le\u00f3n."}
{"id": "27704", "revid": "98629", "url": "https://gl.wikipedia.org/wiki?curid=27704", "title": "Sisto IV, papa", "text": "Sisto IV, nado en Albisola, Savona o 21 de xullo de 1414 e finado en Roma o 12 de agosto de 1484, foi un Papa da Igrexa cat\u00f3lica entre 1471 e 1484.\nTraxectoria.\nFoi un dos principais art\u00edfices do Renacemento, sendo responsable de levar a Roma un equipo de artistas para traballar na Capela Sistina.\nNado como Francesco della Rovere nunha ilustre familia de Albisola, preto de Savona, Liguria, formou parte da Orde dos Franciscanos. As s\u00faas habilidades intelectuais foron demostradas mentres estudaba filosof\u00eda e teolox\u00eda na Universidade de Pavia. Logo dos seus estudos, ditou c\u00e1tedra en varias universidades \nitalianas de importancia. En 1464 converteuse no Ministro Xeral da orde franciscana. O Papa Paulo II elevouno a cardeal en 1467.\nAsuntos temporais.\nComo moitos papas, Sisto IV incorreu no nepotismo. Logo de lograr aumentar o territorio dos Estados Papais, o seu sobri\u00f1o o cardeal Raddaele Riario dirixiu o fracasado intento de asasinato (co\u00f1ecido como a \"conxura dos Pazzi\", 1478) en contra de Lourenzo de Medici e o seu irm\u00e1n Xuli\u00e1n. O arcebispo de Pisa, un dos principais organizadores deste golpe, foi aforcado nas paredes do Palazzo della Signoria. Sisto IV contestou estas acci\u00f3ns cun interdito e desatando unha guerra de dous anos contra Florencia. \nComo gobernante temporal, que constru\u00edu varias fortalezas nos Estados da Igrexa, Sisto IV alentou a agresi\u00f3n de Venecia en contra do ducado de Ferrara, acto que el mesmo incitara en 1482 pois quer\u00eda ese territorio para un seu sobri\u00f1o. O seu ataque combinado foi rexeitado por unha alianza de Mil\u00e1n, Florencia e o Rei de N\u00e1poles, o seu aliado, que crearan unha alianza para obrigar ao papa a asina-la paz. Ao negarse a desistir das hostilidades que el instigara, Sisto IV emitiu un interdito en contra de Venecia no ano 1483.\nSisto IV, baixo presi\u00f3ns pol\u00edticas de Fernando II de Arag\u00f3n (o cal ameazou con retirar apoio militar ao reino de Sicilia), emitiu unha bula na que daba poder os Reis Cat\u00f3licos para establecer o Tribunal da Inquisici\u00f3n en Castela, bula que chegou en decembro de 1478 baixo o nome en lat\u00edn de \"Exigit sinceras devotionis affectus\", dita bula conced\u00edalle aos reis nomear tres bispos ou arcebispos como inquisidores en toda Castela, dando desta forma o comezo da inquisici\u00f3n en Espa\u00f1a. Con todo, Sisto IV loitou en contra do protocolo e as prerrogativas da xurisdici\u00f3n; estivo insatisfeito cos excesos da Inquisici\u00f3n e tomou varias medidas para condenar os abusos que se rexistraron en 1482, a\u00ednda cando se co\u00f1ece que vendeu indulxencias e, segundo dise, foi o pai do fillo da s\u00faa irm\u00e1. \nAsuntos eclesi\u00e1sticos.\nEn asuntos eclesi\u00e1sticos, Sisto IV institu\u00edu a celebraci\u00f3n do d\u00eda da Inmaculada Concepci\u00f3n da Virxe Mar\u00eda (8 de decembro). Anulou de xeito formal en 1478 os decretos reformistas do Concilio de Constanza.\nAsuntos art\u00edsticos.\nComo patrocinador c\u00edvico en Roma, segundo afirma o historiador laico Stefano Infessura, Sisto IV debe ser admirado. Na inscrici\u00f3n dedicatoria no cadro feito por Melozzo d\u00e1 Forli exposto no Palacio Vaticano lese: \"D\u00edstelle \u00e1 t\u00faa cidade templos, r\u00faas, prazas, fortificaci\u00f3ns, pontes e restauraches o Aqua Virgine ata o Trevi...\" Ademais de restaurar o acueduto que lle daba a Roma unha alternativa sobre a auga do r\u00edo, insalubre, que a hab\u00eda feito famosa, restaurou ou reconstru\u00edu m\u00e1is de 30 igrexas de Roma, entre elas a de San Vitale (1475) e Santa Mar\u00eda do Popolo, xunto coa construci\u00f3n doutras sete novas igrexas. A Capela Sistina foi constru\u00edda baixo o papado de Sisto IV, xunto coa Ponte Sixtino -a primeira ponte, desde a antig\u00fcidade que cruzaba o T\u00edber- para permitir unha mellor integraci\u00f3n do Vaticano co coraz\u00f3n da antiga Roma. Isto foi parte dun plan urbano a grande escala realizado durante o seu papado, o cal eliminou os mercados do Campidoglio en 1477 e decretou nunha bula de 1480 o ensanche das r\u00faas e a primeira pavimentaci\u00f3n desde a eira imperial.\nAo comezo do seu papado, en 1471, doou varias esculturas hist\u00f3ricas romanas, as cales comezaron unha colecci\u00f3n papal de arte que se converter\u00eda logo nas colecci\u00f3ns dos Museos Capitolinos. Ademais reinaugurou, enriqueceu e agrandou a Biblioteca Vaticana. Solicitou a Regiomontanus que reorganizase o Calendario xuliano e chamou a Josquin des Pr\u00e9s a Roma para que interpretase a s\u00faa m\u00fasica. O seu monumento funerario de bronce na Bas\u00edlica de San Pedro foi creado por Antonio Pollaiuolo.\nOs cardeais de Sisto IV.\nAo morrer Sisto IV, o conclave de cardeais que se reuniu para elixir o seu sucesor sumaba trinta e dous integrantes, un n\u00famero maior que o de calquera outro desde o final do s\u00e9culo XII. Dos mesmos, soamente hab\u00edan tres cardeais nomeados antes da \u00e9poca de Paulo II (1464-1471): os dous sobri\u00f1os de Calisto III (1455-1458), Rodrigo e Lu\u00eds Borgia, e o sobri\u00f1o do papa P\u00edo II (1458-1464), Francesco dei Nanni Todeschini de' Piccolomini. \nAtop\u00e1banse, ademais, seis cardeais nomeados por Paulo II: Thomas Bourchier, Oliviero Caraffa, Marco Barbo, Jean Balue, Giovanni Battista Zeno, e Giovanni Michiel. Os outros vinte e tres foron elevados a Cardeais por Sisto IV: Giuliano della Rovere, Stefano Nardini, Pedro Gonsalvez de Mendoza, Giovanni Battista Cibo (que pronto se converter\u00eda no Papa Inocencio VIII), Giovanni Arcimboldi, Philibert Hugonet, Giorgio d\u00e1 Costa, Charles de Bourbon l'ancien, Pierre de Foix le jeune, Girolamo Basso della Rovere, Gabriele Rangoni, Pietro Foscari, Juan de Arag\u00f3n, Raffaele Sansoni Riario, Domenico della Rovere, Paolo Fregoso, Giovanni Battista Savelli, Giovanni Colonna, Giovanni Conti, Juan Moles de Margarit, Giovanni Giacomo Sclafenati, Giovanni Battista Orsini, e Ascanio Maria Sforza-Visconti.\nAs profec\u00edas de San Malaqu\u00edas ref\u00edrense a este papa como \"Piscator minorita\" (Pescador menor), cita que fai referencia ao feito de que foi fillo de pescador e a que foi educado polos frades minoritas."}
{"id": "27705", "revid": "23204", "url": "https://gl.wikipedia.org/wiki?curid=27705", "title": "Inocencio VIII, papa", "text": "Giovanni Battista Cybo, nado en X\u00e9nova no 1432, morto en Roma o 25 de xullo de 1492, consagrado papa o 12 de setembro de 1484 baixo o nome de Inocencio VIII (en lat\u00edn \"Innocentius VIII\", en italiano \"Innocenzo VIII\")."}
{"id": "27706", "revid": "54334", "url": "https://gl.wikipedia.org/wiki?curid=27706", "title": "A Perfect Circle", "text": "A Perfect Circle (a mi\u00fado tam\u00e9n escrito como APC) \u00e9 un supergrupo de rock formado nos \u00c1nxeles (California) durante o ano 1999 polo guitarrista Billy Howerdel e o vocalista de Tool Maynard James Keenan. A s\u00faa primeira formaci\u00f3n tam\u00e9n inclu\u00eda a Paz Lenchantin no baixo, a Troy Van Leeuwen na guitarra e a Tim Alexander \u00e1 bater\u00eda. A banda entrou nun per\u00edodo de hiato no ano 2004 cando contaba con James Iha (guitarra), Jeordie White (baixo) e Josh Freese (bater\u00eda) nas s\u00faas filas ademais dos dous fundadores do grupo.\nA Perfect Circle ten publicados tres \u00e1lbums: \"Mer de Noms\", \"Thirteenth Step\" e \"eMOTIVe\". Tam\u00e9n editou o CD-DVD \"aMOTION\", que cont\u00e9n 13 v\u00eddeos musicais e remesturas de temas creados por Danny Lohner, Robert Del Naja e outros artistas.\nDende o par\u00f3n do grupo en 2004 os seus membros ve\u00f1en participando doutros proxectos. Os m\u00e1is destacables foron o traballo de Keenan no \u00e1lbum de Tool \"10,000 Days\", lanzado en 2006, e o de Howerdel fundando o grupo Ashes Divide.\nNunha entrevista a finais do 2008 Keenan anunciou que Howerdel m\u00e1is el estaban traballando en novo material. Por\u00e9n, a banda non volver\u00eda realmente \u00e1 actividade ata setembro do ano 2010, cando se anunciou unha xira e a edici\u00f3n de novas composici\u00f3ns, a\u00ednda que dende ent\u00f3n o grupo non lanzase ningunha gravaci\u00f3n de estudio.\nO 19 de novembro de 2013 a banda publicou un \u00e1lbum de grandes \u00e9xitos titulado \"Three Sixty\", que conter\u00e1 unha nova canci\u00f3n, \"By and Down\", e o 23 dese mes editarou un \"box set\" chamado \"\". Mentres o grupo continua traballando en material novo dende o seu regreso, hai poucos detalles sobre o seu calandario ou formas de edici\u00f3n.\nBiograf\u00eda.\nOrixes.\nA Perfect Circle tomou forma a finais da d\u00e9cada dos 90 cando Billy Howerdel, m\u00fasico de estudio e t\u00e9cnico de guitarras (que traballara con Tool, The Smashing Pumpkins, Nine Inch Nails e Fishbone), gravou demos de canci\u00f3ns incompletas co fin de reunir a persoas interesadas no seu traballo para completalo.\nEl atopou \u00e1 baixista/violinista Paz Lenchantin, que fac\u00eda m\u00fasica para pel\u00edculas e series de ciencia ficci\u00f3n (X-Files, por exemplo), e que xa tocara nalgunhas bandas, entre elas The Martinis, banda do ex-Pixies Joey Santiago.\nM\u00e1is tarde, Maynard James Keenan, vocalista de Tool, amosouse moi interesado polo traballo de Howerdel, ao que co\u00f1ecera durante as sesi\u00f3ns de gravaci\u00f3n do \"Aenima\" de Tool. Pero Howerdel abst\u00edvose nun principio, xa que Maynard estaba comprometido coa s\u00faa banda e Billy dic\u00eda que quer\u00eda unha vocalista feminina para as s\u00faas composici\u00f3ns. El realmente non quer\u00eda que a s\u00faa banda soase como Tool. Pero como Tool estaba parado debido a un problema contractual coa s\u00faa discogr\u00e1fica, Maynard xuntouse a Howerdel e Paz.\nDanny Lohner, baixista de Nine Inch Nails, unir\u00edase ao grupo como guitarrista, e a partir dese intre comezar\u00edan a xuntar as pezas do traballo de Howerdel. Pero Lohner non ti\u00f1a tempo para ser un membro activo no grupo, e cedeu o seu posto a Troy Van Leeuwen, guitarrista de Failure. Tim Alexander (ex-Primus) colaborou como bater\u00eda nos ensaios, pero s\u00f3 cando Josh Freese (ex-Vandals, Devo e Guns 'n' Roses) non pod\u00eda estar presente. O grupo asumiu o nome de A Perfect Circle, tocando sets de 7 ou 5 canci\u00f3ns nalg\u00fans concertos ben\u00e9ficos.\n\"Mer de Noms\".\nCoa formaci\u00f3n estabilizada, A Perfect Circle comezou o proceso de gravaci\u00f3n de \"Mer de Noms\", lanzado en 2000 pola Virgin Records. Durante a gravaci\u00f3n e despois do lanzamento oficial do \u00e1lbum, a banda tocou de abreconcertos en varios concertos de Nine Inch Nails.\nCon \"Mer de Noms\" lanzado, a banda foi conseguindo notoriedade, mesmo coas acusaci\u00f3ns de satanismo/ate\u00edsmo das s\u00faas letras, a s\u00faa populariedade medraba en cada presentaci\u00f3n, tocando en programas de TV coma o \"Tonight Show\" de Jay Leno, o \"Late Show\" de David Letterman e o programa de Craig Killborn. A banda non se pronunciaba directamente sobre se ti\u00f1a unha ideolox\u00eda satanista nas s\u00faas letras, e cando foi preguntado sobre o tema \"Judith\", Maynard s\u00f3 dir\u00eda: \"\u00c9 unha canci\u00f3n sobre fe cega. Non \u00e9 exactamente para o deus cristi\u00e1n, e si para calquera tipo de deus.\"\nRematadas as datas axendadas, A Perfect Circle at\u00f3pase parado e os seus membros parten para outros proxectos: Maynard volta a Tool para gravar \"Lateralus\"; Billy Howerdel fai algunhas presentaci\u00f3ns como convidado e produtor/t\u00e9cnico de son de Abandoned Pools, mentres grava alg\u00fan material s\u00f3; Troy Van Leeuwen monta The Enemy (onde \u00e9 o compositor principal), e vai de xira con Queens of the Stone Age como m\u00fasico de apoio; Josh Freese lanza o seu disco titulado \"The Notorious One Man Orgy\", onde gravou a maior\u00eda dos instrumentos; e Paz Lenchantin lanza de maneira independente \"Yellow my Sky Captain\", un recompilatorio de canci\u00f3ns que compuxera dende a adolescencia, e participa en proxectos como a banda do seu irm\u00e1n (Big Milk), Camerata Tango, Firecrasher (con Melissa auf Der Maur), e ao final, na nova banda de Billy Corgan: Zwan.\nDespois dun longo per\u00edodo ocioso, A Perfect Circle decide volver ao estudio en 2003 para rematar as canci\u00f3ns que comezara Billy Howerdel. Pero a banda deixar\u00eda de contar con Paz Lenchantin, que ingresara en Zwan sen dar m\u00e1is explicaci\u00f3ns aos antigos compa\u00f1eiros de banda. Billy e Maynard recrutan ent\u00f3n a Jeordie White, m\u00e1is co\u00f1ecido como Twiggy Ramirez (baixista e compositor de Marilyn Manson). En medio desta confusi\u00f3n, Troy Van Leeuwen tampouco pode contribu\u00edr efectivamente con A Perfect Circle, sendo ocasionalmente substitu\u00eddo polo seu antecesor, Danny Lohner.\n\"Thirteenth Step\" e \"eMOTIVe\".\nO segundo e esperad\u00edsimo disco de A Perfect Circle, que recibiu o t\u00edtulo de \"Thirteenth Step\", apareceu na metade de 2003. Despois do lanzamento do \u00e1lbum, James Iha, antigo membro de The Smashing Pumpkins, converteuse no novo guitarrista da banda. Nese mesmo ano, o grupo participou no festival \"Lollapalooza\" ao lado de bandas coma Audioslave, Queens of the Stone Age e Jane's Addiction.\nEn 2004 A Perfect Circle decidiu participar na loita contra a reelecci\u00f3n do presidente George W. Bush nos Estados Unidos. A banda lanzou \"eMOTIVe\", que \u00e9 basicamente unha protesta en forma de disco conceptual. O tracklist do \u00e1lbum cont\u00e9n poucas canci\u00f3ns in\u00e9ditas, como \"Passive\" (a versi\u00f3n final de \"Vacant\", que a banda tocaba na xira de \"Mer de Noms\") e \"Counting Bodies Like Sheep to the Rhythm of Our Drums\" (esta basicamente \u00e9 unha versi\u00f3n sampleada de \"Pet\", do disco anterior). De entre as versi\u00f3ns, destacan a de \"Imagine\", de John Lennon, e \"What's So Funny About Peace, Love And Understanding\" de Elvis Costello. Con \"eMOTIVe\", A Perfect Circle dist\u00e1nciase dos seus sons m\u00e1is pesados, engadindo elementos electr\u00f3nicos que contrib\u00faen no lado m\u00e1is l\u00fagubre da banda. D\u00faas semanas despois do lanzamento de \"eMOTIVe\", a banda presentou o DVD \"aMOTION\", que cont\u00e9n todos os videoclips do grupo, acompa\u00f1ado dun CD de son con mesturas.\nHiato.\nA banda permaneceu inactiva despois de tocar o seu \u00faltimo concero o 13 de xu\u00f1o do 2004 en Denver, Colorado. Keenan centrou o seu traballo no seguinte \u00e1lbum de Tool, \"10,000 Days\", mentres que Howerdel iniciou un proxecto paralelo con Josh Freese, chamado Ashes Divide. O resto dos membros un\u00edronse a distintos proxectos de xira e de gravaci\u00f3n. Ademais Keenan editou o seu primeiro \u00e1lbum co seu proxecto Puscifer o 30 de outubro do 2007, \"V is for Vagina\". O resto da banda tam\u00e9n tomou diferentes cami\u00f1os. Freese encargouse novamente da bater\u00eda de Nine Inch Nails. White volveu a reunirse con Marilyn Manson na guitarra co seu seud\u00f3nimo Twiggy Ramirez, e Iha comezou a traballar nun novo disco en solitario, despois de que houbese rumores sobre a posibilidade de que este se reunise novamente con The Smashing Pumpkins no 2007.\nRegreso.\nO 9 de decembro do 2008 blabbermouth.net publicou que Keenan anunciara que el e Howerdel estiveran compo\u00f1endo novos temas para A Perfect Circle. Por\u00e9n, Keenan tam\u00e9n dixo que a banda non ti\u00f1a plans para facer unha xira ou gravar un novo \u00e1lbum e a banda estivo oficialmente en hiato ata mediados de 2010. O punto de inflexi\u00f3n foi unha inesperada colaboraci\u00f3n entre Keenan e Howerdel; Keenan ti\u00f1a programado tocar unha versi\u00f3n de \"Bohemian Rhapsody\" con Brian May no mes de xu\u00f1o na E3 2010, pero May tivo que cancelar a actuaci\u00f3n a \u00faltima hora. Necesitando un guitarrista, e sabendo que Howerdel estaba na zona, Keenan falou con el e Howerdel tocou a guitarra na canci\u00f3n. A pesar de ter pouco tempo para prepararse a actuaci\u00f3n foi un \u00e9xito, e posteriormente \u00e1mbolos dous sent\u00edronse m\u00e1is obrigados a tocar xuntos novamente.\nO 3 de agosto do 2010 Howerdel puxo na s\u00faa conta de Twitter \"The APC dust is shaking off!\" (o po de APC estase sacudindo). Posteriormente, Josh Freese posteou v\u00eda Facebook \"I'm happy to report that A Perfect Circle is waking up from it's 6 year slumber...and we're going to be 'doing stuff' soon\" (estou contento de anunciar que A Perfect Circle est\u00e1 espertando do seu letargo de seis anos... e dirix\u00edmonos a facer cousas cedo). O Twitter oficial da banda posteou ent\u00f3n unha actualizaci\u00f3n dicindo \"Go tell Aunt Rosie... The old grey goose is dead not\" (vai dicirlle a t\u00eda Rosie... o vello ganso gris non est\u00e1 morto), con ligaz\u00f3ns as contas de Twitter de Billy Howerdel, Josh Freese, a banda de Troy Van Leeuwen Sweethead, Matt McJunkins, Danny Lohner, Paz Lenchantin e Maynard James Keenan. Un \"tweet\" posterior tam\u00e9n ligaba con James Iha. Todos eles foran membros ou colaboradores da banda no pasado coa excepci\u00f3n de McJunkins, que fora membro de xira na outra banda de Howerdel, Ashes Divide, e do proxecto de Keenan Puscifer.\nO 13 de setembro a banda anunciou datas de xira nas cales ti\u00f1an a intenci\u00f3n de tocar enteiros os seus tres \u00e1lbums, tocando un disco cada noite. Tam\u00e9n anunciaron que a banda estar\u00eda formada por Maynard James Keenan, Billy Howerdel, Josh Freese, Matt McJunkins e James Iha.\nO d\u00eda 27 de outubro a banda realizou a s\u00faa primeira aparici\u00f3n en televisi\u00f3n dende a s\u00faa reuni\u00f3n no programa \"Jimmy Kimmel Live!\", realizando un pequeno concerto. A interpretaci\u00f3n de \"Weak and Powerless\" e \"Imagine\" ser\u00edan emitidas. O grupo tam\u00e9n actuou en \"Last Call with Carson Daly\" o 12 de novembro, con Keenan como un dos convidados do programa.\nA Perfect Circle continuou xirando en 2011. A finais de marzo anunciouse a trav\u00e9s da s\u00faa p\u00e1xina unha xira por Norteam\u00e9rica con concertos en 24 cidades. A banda actuou no Rock on the Range Festival de Columbus, Ohio o 22 de maio, no Boonstock Music Festival de Edmonton, Alberta o 2 de xullo, no Edgefest de Toronto o 9 de xullo, e no Bluesfest de Otava o 10 de xullo de 2011. Tam\u00e9n tocaron no Kanrocksas Music Festival en Kansas City o 6 de agosto e no Lollapalooza en Chicago nese mesmo mes. Freese non estivo coa banda nesa xira debido a un conflito de datas con Weezer e Jeff Friedl, bater\u00eda de Ashes Divide, ocupou o seu lugar.\nKeenan e Howerdel continuaron facendo alusi\u00f3n \u00e1 gravaci\u00f3n de nocva m\u00fasica, pero seguiron dicindo que o proceso era lento, a lox\u00edstica dos cartos e a dispo\u00f1ibilidade fac\u00edano dif\u00edcil, e que un \u00e1lbum completo a\u00ednda era improbable, favorecendo o lanzamento de sinxelos no seu lugar. S\u00f3 unha nova canci\u00f3n, \"By and Down\", foi interpretada nos concertos. A finais de ano Keenan revelou que ning\u00fan material estaba lista para publicar, e que no 2012 tanto el como Howerdel regresar\u00edan aos seus outros proxectos, Puscifer e Ashes Divide. A banda estivo inactiva no transcurso de 2012, realizando s\u00f3 un concerto en decembro. Antes do concerto, no mes de outubro, Freese anunciou que deixar\u00eda a banda, sendo substitu\u00eddo por Friedl."}
{"id": "27708", "revid": "23204", "url": "https://gl.wikipedia.org/wiki?curid=27708", "title": "Francos, Baralla", "text": "San Salvador de Francos \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 46 habitantes (25 mulleres e 21 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 51 habitantes. Segundo o IGE, no 2014 a s\u00faa poboaci\u00f3n descendera ata os 30 habitantes, sendo 14 homes e 16 mulleres.\nToponimia.\nSegundo Nicandro Ares de \"Francos\" di J.M. Piel que ten un dobre significado, o de individuos procedentes da Francia ou o de homes libres, al\u00e9n de descendentes dun home chamado \"Franco\"."}
{"id": "27709", "revid": "85894", "url": "https://gl.wikipedia.org/wiki?curid=27709", "title": "Guimarei, Baralla", "text": "San Tom\u00e9 de Guimarei \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 60 habitantes (34 homes e 26 mulleres), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 67 habitantes. Segundo o IGE, no 2014 a s\u00faa poboaci\u00f3n descendera ata os 42 habitantes, sendo 26 homes e 16 mulleres."}
{"id": "27710", "revid": "85894", "url": "https://gl.wikipedia.org/wiki?curid=27710", "title": "Laxes, Baralla", "text": "San Pedro de Laxes \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 33 habitantes (21 mulleres e 12 homes), distribu\u00eddos en 2 entidades de poboaci\u00f3n, o que sup\u00f3n o mantemento en relaci\u00f3n ao ano 1999, cando ti\u00f1a tam\u00e9n 33 habitantes. Segundo o IGE, no 2014 a s\u00faa poboaci\u00f3n descendera ata os 24 habitantes, sendo 16 homes e 12 mulleres."}
{"id": "27711", "revid": "85894", "url": "https://gl.wikipedia.org/wiki?curid=27711", "title": "Lebruxo, Baralla", "text": "San Tom\u00e9 de Lebruxo \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 33 habitantes (17 homes e 16 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 34 habitantes. Segundo o IGE, no 2014 a s\u00faa poboaci\u00f3n descendera ata os 28 habitantes, sendo 16 homes e 12 mulleres."}
{"id": "27712", "revid": "25871", "url": "https://gl.wikipedia.org/wiki?curid=27712", "title": "Lexo, Baralla", "text": "San Xo\u00e1n de Lexo \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 80 habitantes (41 homes e 39 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 90 habitantes. Segundo o IGE, no 2018 a s\u00faa poboaci\u00f3n descendera ata os 58 habitantes, sendo 34 homes e 24 mulleres."}
{"id": "27713", "revid": "5863", "url": "https://gl.wikipedia.org/wiki?curid=27713", "title": "Pacios, Baralla", "text": "Santa Mar\u00eda de Pacios \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 181 habitantes (95 homes e 86 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 205 habitantes. Segundo o IGE, no 2014 a s\u00faa poboaci\u00f3n descendera ata os 141 habitantes, sendo 72 homes e 69 mulleres.\nXentilicio.\nO seu xentilicio \u00e9 pacego."}
{"id": "27714", "revid": "85894", "url": "https://gl.wikipedia.org/wiki?curid=27714", "title": "Pedrafita de Camporredondo, Baralla", "text": "San Xo\u00e1n de Pedrafita de Camporredondo \u00e9 unha parroquia que se localiza no concello de Baralla. Delimitada polas parroquias da Fontaneira (do concello de Baleira) polo Norte; Penarrubia polo Sur; C\u00f3rneas (tam\u00e9n de Baleira) polo leste e Pousada polo Oeste. Segundo o padr\u00f3n municipal de 2004 ti\u00f1a 72 habitantes (37 homes e 35 mulleres), distribu\u00eddos en 5 entidades de poboaci\u00f3n,o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 76 habitantes. Segundo o IGE, no 2014 a s\u00faa poboaci\u00f3n descendera ata os 45 habitantes, sendo 23 homes e 22 mulleres.\nHistoria.\nTrala divisi\u00f3n territorial de Espa\u00f1a en 1833 a parroquia de Pedrafita de Camporredondo pasou a formar parte do concello de Neira de Rei."}
{"id": "27715", "revid": "85894", "url": "https://gl.wikipedia.org/wiki?curid=27715", "title": "Pi\u00f1eira, Baralla", "text": "San Salvador de Pi\u00f1eira \u00e9 unha parroquia que se localiza no concello de Baralla. Segundo o IGE en 2010 ti\u00f1a 91 habitantes (46 homes e 45 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 116 habitantes.\nSituaci\u00f3n.\nLimita ao norte con Baralla, ao oeste co r\u00edo Neira, ao sur coas parroquias de Aranza, Pol e Sixirei, e ao leste coas parroquias de Vilarpunteiro e Constant\u00edn.\nFestas.\nSan Salvador, o 6 de agosto, e Nosa Se\u00f1ora de Lourdes, o 11 de febreiro."}
{"id": "27716", "revid": "5863", "url": "https://gl.wikipedia.org/wiki?curid=27716", "title": "Pol, Baralla", "text": "Santa Mar\u00eda de Pol \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 83 habitantes (45 mulleres e 38 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 86 habitantes. Segundo o IGE, no 2014 a s\u00faa poboaci\u00f3n descendera ata os 63 habitantes, sendo 31 homes e 32 mulleres.\nXeograf\u00eda.\nSanta Mar\u00eda de Pol, coma o seu concello, ten a presenza do monte Pena do Pico cuxa altitude \u00e9 de pouco m\u00e1is de 1 000 metros. Os prados situados a unha cota de 500 metros est\u00e1n arrodeados por prados mentres que as ladeiras est\u00e1n cheas de bidueiros, acivros e carballos, deixando as zonas m\u00e1is elevadas cubertas por queiroas, toxos e xestas. Hai unha lenda que di que nos magostos os novos bailaban nus, feluxentos, pintados de negro; o ritual pode remontarse a tempos primitivos, mais na actualidade este ritual non \u00e9 practicado polos habitantes."}
{"id": "27717", "revid": "5863", "url": "https://gl.wikipedia.org/wiki?curid=27717", "title": "Pousada, Baralla", "text": "Santiago de Pousada \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 119 habitantes (62 homes e 57 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 129 habitantes. Segundo o IGE, no 2014 a s\u00faa poboaci\u00f3n descendera ata os 107 habitantes, sendo 54 homes e 53 mulleres."}
{"id": "27720", "revid": "8354", "url": "https://gl.wikipedia.org/wiki?curid=27720", "title": "Rexhep Meidani", "text": "Rexhep Kemal Meidani foi presidente de Albania entre 1997 e 2002."}
{"id": "27721", "revid": "23204", "url": "https://gl.wikipedia.org/wiki?curid=27721", "title": "P\u00f3rtico da Gloria", "text": "O P\u00f3rtico da Gloria da catedral de Santiago de Compostela \u00e9 un p\u00f3rtico, de transici\u00f3n entre o rom\u00e1nico e o g\u00f3tico, realizado polo mestre Mateu e o seu obradoiro por encargo do rei de Galiza e Le\u00f3n Fernando II, entre 1168 e 1188. A primeira data consta no documento asinado por Fernando II o 23 de febreiro de 1168, no que se lle concede a Mateu un soldo vitalicio de dous marcos de prata anuais polo seu traballo nas obras da bas\u00edlica de Santiago (documento que se conserva no Museo Catedralicio). A segunda data consta inscrita no lintel como indicaci\u00f3n do seu remate.\nO P\u00f3rtico actual non \u00e9 realmente o resultado da obra do mestre Mateu, xa que algunhas das s\u00faas figuras foron retiradas \u00f3 constru\u00edr a actual fachada da catedral (\"do Obradoiro\") no s\u00e9culo XVIII e cons\u00e9rvanse no Museo Catedralicio. Tampouco \u00e9 obra s\u00faa exclusivamente, xa que os especialistas distinguen a man de catro escultores diferentes, como m\u00ednimo.\nA obra orixinal estaba policromada, como era habitual na imaxiner\u00eda relixiosa do rom\u00e1nico, pintada de branco, negro, vermello, azul e dourado de pan de ouro, estando documentados varias restauraci\u00f3ns da pintura en diversas ocasi\u00f3ns, nos s\u00e9culos XV e XVI, as\u00ed como a levada a cabo por Crisp\u00edn de Evelino en 1651, ano no que encarnou os brazos, p\u00e9s e fazulas dos santos por 130 ducados. Co paso do tempo, esta policrom\u00eda desapareceu case por completo ata quedar reducida a restos dispersos en diferentes figuras. Os distintos traballos de restauraci\u00f3n \u00f3s que foi sometido o P\u00f3rtico, e maiormente a acometida a partir de 2009, descubriron pinturas engadidas con posterioridade \u00e1 s\u00faa creaci\u00f3n as\u00ed como zonas nas que a pintura orixinal se manti\u00f1a pero totalmente oculta polo po acumulado.\nAtribu\u00eduse a perda da pintura \u00f3s traballos realizados en 1866 polo italiano Domenico Brucciani por encargo do museo brit\u00e1nico South Kensington (hoxe denominado Victoria and Albert Museum) para facer unha copia en xeso da obra, manobra \u00e1 que se acusou de estraga-las pinturas que resistiran durante s\u00e9culos. Parece m\u00e1is certo que non houbo tal efecto (ou, como moito, que non foi significativo) e non consta documentaci\u00f3n da \u00e9poca que xustifique aquela teor\u00eda, d\u00e1ndose por m\u00e1is probable que a perda da pintura se deba \u00e1 acci\u00f3n combinada da humidade, esmiuzamento da superficie da pedra e acumulaci\u00f3n de po sobre as figuras. Desde 2006 p\u00faxose en marcha un proxecto de restauraci\u00f3n para devolverlle parte da s\u00faa policrom\u00eda estragada.\nO autor.\nNon hai moita informaci\u00f3n sobre o seu autor, o mestre Mateu. Non se co\u00f1ece con certeza a s\u00faa orixe nin tampouco a s\u00faa formaci\u00f3n como mestre. Mais, s\u00e1bese que, antes de comezar o P\u00f3rtico, traballou en 1161 na restauraci\u00f3n da ponte de Cesuras na estrada de Pontevedra; e que dende 1168 estaba a cargo das obras da catedral, pois foi cando recibiu do rei Fernando II unha anualidade.\nDurante vinte anos, at\u00e9 1188, estivo \u00e1 fronte das obras da catedral para compensar as irreguilaridades do terreo; de tal xeito que, para soster o p\u00f3rtico, o mestre Mateu dese\u00f1ou unha novidosa cripta (primeiro reconstru\u00edda e despois ampliada) que salvaba o desnivel entre o piso das naves e a praza \u00e1 que se abr\u00eda a igrexa, hoxe Praza do Obradoiro.\nBaixo o lintel da porta central, colocouse unha inscrici\u00f3n conmemorativa que informa sobre a dataci\u00f3n e autor\u00eda da obra. Esta inscrici\u00f3n \u00e9 segundo \u00c9. Bertaux: \"a testemu\u00f1a m\u00e1is aut\u00e9ntica e m\u00e1is solemne que a historia ten sobre unha obra escult\u00f3rica do s\u00e9culo XII\". Consta de d\u00faas li\u00f1as nas que se pode ler:\nQue significa: \"O ano da encarnaci\u00f3n do Se\u00f1or 1188, 1226 da Era, o primeiro d\u00eda das calendas de abril, os linteis das portas principais / da igrexa de Santiago foron colocados polo mestre Mateu, quen ocupa o mestrado dende o principio destes portais\".\nA pesar de todo, a data final da realizaci\u00f3n non \u00e9 segura, pois \u00e9 probable que fora algo despois da colocaci\u00f3n dos linteis, cando os arcos e as esculturas do t\u00edmpanos quedasen listas e quizais se demoraron at\u00e9 que en 1211 se consagrou o templo coa presenza do rei Afonso VIII (IX segundo a nomenclatura posterior castel\u00e1).\nInnovaci\u00f3ns.\nNos basamentos dos piares labrou animais fant\u00e1sticos, monstruosas cabezas con enormes picos, le\u00f3ns, escenas de loita; no do parteluz un home, quizais Sans\u00f3n, abre as fauces a dous le\u00f3ns. Lembran f\u00f3rmulas italianas ou francesas, a\u00ednda que tam\u00e9n relacionouse con interpretaci\u00f3ns bizantinas do Xu\u00edzo Final. Adoitan considerarse, de xeito global, como a representaci\u00f3n dos vezos vencidos pola virtude, mais Manuel Antonio Casti\u00f1eiras ve a pasaxe das catro bestas de Daniel e outras m\u00e1is sobre a vida do profeta, seguindo f\u00f3rmulas propias do Antigo Testamento no per\u00edodo altomedieval.\nEstrutura arquitect\u00f3nica.\nA estrutura arquitect\u00f3nica do p\u00f3rtico consiste en tres plantas superpostas: a cripta que simboliza o mundo terreal, o p\u00f3rtico propiamente dito, que constitu\u00eda a porta de entrada occidental \u00e1 catedral e que permaneceu aberto \u00f3 exterior durante a Idade Media e no que se representaba a Xerusal\u00e9n Celeste, e a \u00faltima planta era a tribuna, que por medio de roset\u00f3ns posibilitaba que estivera iluminada todo o d\u00eda. Representando a elevaci\u00f3n do humano \u00f3 divino.\nO conxunto escult\u00f3rico pretende ser unha representaci\u00f3n da cidade celeste, utilizando na iconograf\u00eda diferentes s\u00edmbolos tomados da Apocalipse de San Xo\u00e1n e doutros textos do Antigo Testamento. Outras teor\u00edas (como a do profesor Seraf\u00edn Moralejo) explican as figuras e a s\u00faa disposici\u00f3n nunha representaci\u00f3n en pedra do \"Ordo Prophetarumun\", unha obra teatral de tipo relixioso do s\u00e9culo XII na que Santo Agosti\u00f1o convoca os profetas para louvar a Deus e condenar os xudeus.\nEst\u00e1 constitu\u00eddo por tres arcos de medio punto que se corresponden con cada unha das tres naves da igrexa, sustentados por grosos piares con columnas acaroadas. O arco central \u00e9 o maior (o dobre que cada un dos laterais), \u00e9 o \u00fanico que pos\u00fae t\u00edmpano e est\u00e1 dividido por unha columna central, o parteluz, coa figura de Santiago.\nVerticalmente, a franxa inferior est\u00e1 formada polas basas das columnas, decoradas con animais fant\u00e1sticos; a franxa media est\u00e1 formada por columnas que sustentan as estatuas acaroadas dos ap\u00f3stolos; e a superior polos arcos que coroan as tres portas.\nPorta ou arco central.\nO arco central, \u00fanico que presenta t\u00edmpano, est\u00e1 dividido en dous polo parteluz. \nO t\u00edmpano.\nA disposici\u00f3n do t\u00edmpano est\u00e1 baseada na descrici\u00f3n de Cristo que fai o evanxelista San Xo\u00e1n na Apocalipse (Cap. 1,1-18). No centro, mostra o Pant\u00f3crator (Deus todopoderoso), coa imaxe de Cristo en Maxestade, mostrando nas mans e nos p\u00e9s as feridas da crucifixi\u00f3n. A postura e roupaxe parecen reflectir a realeza; as feridas, o seu car\u00e1cter humano, que sofre e morre. Arriba, xunto \u00f3 trono, dous pequenos anxos botan incenso.Rodeando a Cristo, o Tetramorfo coas figuras dos catro Evanxelistas cos seus atributos: \u00e1 esquerda, San Xo\u00e1n e a aguia, arriba, e San Lucas co boi, debaixo; e \u00e1 dereita, San Mateu, arriba, e San Marcos e o le\u00f3n, abaixo. Os catro evanxelistas semellan estar escribindo os Evanxeos apoi\u00e1ndose no seu animal simb\u00f3lico pero San Mateu faino sobre un cofre no canto de utiliza-lo anxo que lle simboliza (disque en alusi\u00f3n \u00f3 seu anterior traballo de recadador de impostos).\n\u00d3s dous lados dos Evanxelistas, tras San Marcos e San Lucas, aparecen catro anxos a cada lado cos instrumentos da paix\u00f3n de Cristo. Uns levan, sen tocalos directamente, a cruz e a coroa de espi\u00f1as (\u00e1 esquerda) e a lanza e os catro cravos (\u00e1 dereita); outros, a columna na que foi flaxelado, a xerra coa que se lavara Poncio Pilatos, unha cana cunha esponxa, a xostra e un pergami\u00f1o (no que uns ven a sentenza \u00e1 crucifixi\u00f3n e outros a inscrici\u00f3n co INRI da cruz). Sobre as cabezas destes anxos, dous nutridos grupos de almas dos benaventurados, 40 en total, representando \"\u00e1 turba celeste que ningu\u00e9n pod\u00eda contar\", en cita do Evanxeo.\nO t\u00edmpano central cor\u00f3ase cunha arquivolta na que aparecen sentados os 24 anci\u00e1ns da Apocalipse, en representaci\u00f3n de cada unha das 24 clases sacerdotais do antigo Templo de Xerusal\u00e9n, portando cada un un instrumento musical, como preparando un concerto en honra a Deus. Como alg\u00fans dos anci\u00e1ns (as figuras 4 e 21, contando de esquerda a dereita) non tocan instrumento alg\u00fan, sen\u00f3n que soste\u00f1en unha redoma, e os dous centrais manobran un s\u00f3, o total son 21 instrumentos: unha zanfona, 14 c\u00edtaras, 4 salterios e d\u00faas arpas. A Fundaci\u00f3n Pedro Barri\u00e9 de la Maza financiou a s\u00faa fiel reconstruci\u00f3n hai poucos anos e mesmo realiz\u00e1ronse concertos con eles.\nNos espazos que unen o arco central cos arcos laterais hai cadanseu anxo, que representan o pobo xudeu (o primeiro da esquerda) e o pobo dos xent\u00eds (o primeiro da dereita), e os meni\u00f1os que levan no colo simbolizan as almas dos meni\u00f1os que levan cara a Deus.\nA forma na que o mestre Mateu representa a Xes\u00fas Cristo racha coa visi\u00f3n apocal\u00edptica medieval que imperaba ata ent\u00f3n. Quere mostrar un Deus m\u00e1is humano e menos xusticeiro e afastado, e por iso reflicte a Deus coas feridas en mans e p\u00e9s, e os anci\u00e1ns do Testamento parecen rir e conversar entre eles.\nO parteluz.\nNo parteluz ou mainel comezamos coa descrici\u00f3n da figura sedente de Santiago Ap\u00f3stolo, co caxato de peregrino, como patr\u00f3n da bas\u00edlica. Santiago aparece portando un pergami\u00f1o no que est\u00e1 escrito \"Misit me Dominus\" (Envioume o Se\u00f1or). Sobre a s\u00faa cabeza, a columna remata cun chapitel no que se representan as tentaci\u00f3ns de Cristo en tres caras; na que mira cara \u00f3 interior do templo, rezan dous anxos axeonllados. \u00d3 p\u00e9 do santo, outro chapitel coas figuras da Sant\u00edsima Trindade.\nBaixo o ap\u00f3stolo repres\u00e9ntase a \"\u00e1rbore de Xes\u00e9\", nome que recibe a \u00e1rbore xeneal\u00f3xica de Xes\u00fas Cristo a partir de Xes\u00e9, pai do rei David. Esta \u00e9 a primeira vez que se representa na Pen\u00ednsula Ib\u00e9rica este tema na iconograf\u00eda relixiosa. A columna pousa sobre unha base na que hai unha figura con barba recostada sobre o peito (seica unha imaxe de No\u00e9) e dous le\u00f3ns. Durante s\u00e9culos foi costume que os peregrinos que chegaban \u00e1 Santiago e acced\u00edan \u00e1 catedral tocaran o p\u00e9 esquerdo do santo, simbolizando as\u00ed o remate do seu cami\u00f1o. Outra tradici\u00f3n levaba os peregrinos a pasa-la man por entre as cavidades da \u00e1rbore mentres reza cinco oraci\u00f3ns, antes de entrar na catedral. \n\u00d3 p\u00e9 desta columna central pero na parte posterior, cara \u00f3 altar maior da catedral, est\u00e1 a figura axeonllada que tradicionalmente se asume que representa \u00f3 propio mestre Mateu, portando unha cartela na que estaba escrito \"Architectus\". Tam\u00e9n con el hai un costume de s\u00e9culos, que consiste en bate-la cabeza contra a do escultor \u2013disque tres veces-, para adquirir as\u00ed parte da s\u00faa sabedor\u00eda. Esta tradici\u00f3n, orixinalmente propia dos veci\u00f1os de Santiago e finalmente asumida polos peregrinos, xustifica o alcume de \"Santo dos croques\" co que se co\u00f1ece popularmente esta estatua.\nLenda.\nConta a lenda que o arcebispo foi visita-las obras cando estaban pr\u00f3ximas a rematar. Cando o mestre Mateu lle estaba explicando o significado das diferentes figuras, o arcebispo preguntoulle por unha que o mestre non citara e que destacaba no t\u00edmpano central. Mateu reco\u00f1eceu que esa figura era el mesmo, porque consideraba merece-la gloria despois da obra de arte que estaba a facer con tanto \u00e9xito, pero o crego recriminoulle duramente a s\u00faa falta de humildade. Pasando o tempo, Mateu chamou polo arcebispo para que vise o P\u00f3rtico xa rematado e, cando chegou este, o primeiro no que se fixou foi en que aquela figura desaparecera do t\u00edmpano, pero agora hab\u00eda outra nova escultura na parte traseira, axeonllada e sen luz. As\u00ed se quer\u00eda representa-lo mestre Mateu agora, humilde e arrepentido por pretender retratarse xunto a Deus.\nOs ap\u00f3stolos e profetas.\nNas xambas da porta central, as\u00ed como nas das d\u00faas portas laterais, aparecen representados ap\u00f3stolos, profetas e outras figuras. Todos eles est\u00e1n coroados con cadanseu chapitel no que se representan diferentes animais (aves, case sempre con cabezas humanas e outras con cabezas de animais) e motivos de follas.\nComezando pola xamba dereita e mirando de dereita a esquerda, est\u00e1n as figuras do ap\u00f3stolo San Pedro, vestido de Pontifical e coas chaves do ceo na man; San Paulo, cun libro aberto e descalzo; Santiago o Menor, co b\u00e1culo; e San Xo\u00e1n, mozo, cun libro e sobre unha aguia. Baixo a figura de San Paulo vense unhas figuras que representan algunhas escenas da s\u00faa vida, nas que se quere ve-la obediencia que deben os inferiores \u00f3s superiores.Na xamba da esquerda, e comezando pola que mira \u00f3 ap\u00f3stolo Santiago, est\u00e1n as figuras dos profetas do Antigo Testamento Mois\u00e9s, coas T\u00e1boas da Lei; Isa\u00edas, con bast\u00f3n; Daniel e Xerem\u00edas, con barba; todos eles suxeitan unha cartela na que estaba escrito o seu nome. Debaixo da figura de Isa\u00edas, aparece un mozo disposto a golpear a un monstro; outras fontes ven a representaci\u00f3n do sacrificio de Isaac.\nA lenda explica o sorriso no rostro do profeta Daniel no feito de que ante el est\u00e1 unha estatua dunha muller de grandes peitos (a ra\u00ed\u00f1a de Sab\u00e1 para uns, unha emperatriz, para outros). Tam\u00e9n hai que identifica esa figura co anxo de Reims. M\u00e1is ortodoxa \u00e9 a teor\u00eda que o explica na alegr\u00eda que ten \u00f3 anuncia-la chegada do Se\u00f1or.\nEn 1521 procedeuse a pechar o n\u00e1rtex, que o mestre Mateu proxectara aberto, de xeito que o P\u00f3rtico era visible desde o exterior, e para colocar as portas de madeira houbo que retirar algunha das estatuas-columna (e outros elementos da fachada). Posteriormente, a substituci\u00f3n completa da fachada mateana pola fachada barroca de Casas Novoa (entre 1738 e 1750) implicou a retirada de t\u00f3dalas estatuas columna da parte exterior do n\u00e1rtex.\nAs estatuas foron reutilizadas en diferentes localizaci\u00f3ns o simplemente desapareceron, se ben conseguiuse recuperar e identificar -con debate entre os especialistas- nove delas, declaradas Ben de Interese Cultural (BIC) pola Xunta de Galicia en 2018 . Cinco delas forman parte da colecci\u00f3n do Museo da Catedral, d\u00faas est\u00e1n no Museo de Pontevedra e outras d\u00faas est\u00e1n en mans da familia Franco no Pazo de Meir\u00e1s.\nPorta dereita.\nO arco da porta dereita representa o Xu\u00edzo Final. Ao igual que o arco da porta esquerda, carece de t\u00edmpano, disque eliminado por orde dun bispo nalgunha restauraci\u00f3n. A dobre arquivolta est\u00e1 divida en d\u00faas metades por d\u00faas cabezas flanqueadas por cartelas. Uns identifican estas cabezas coas figuras de San Miguel e Cristo, para outros son Cristo-Xu\u00edz e un anxo e, finalmente, outras fontes din que representan a Deus Pai, a superior, e Deus Fillo, a inferior.\nDende o punto de vista do observador, \u00e1 dereita destas cabezas aparece representado o inferno, con figuras de monstros (demos) que arrastran e torturan as almas dos condenados. \u00c1 esquerda, o ceo cos elixidos, con figuras de anxos con meni\u00f1os que simbolizan as almas salvadas.\nNa xamba da dereita est\u00e1n representados, por esta orde, os ap\u00f3stolos San Bertomeu e San Tom\u00e9, seguidos por San Marcos, San Lucas e San Xo\u00e1n. E na da esquerda, San Filipe e Santo Andr\u00e9 (identificaci\u00f3ns dubidosas).\nPorta esquerda.\nNo arco da porta esquerda repres\u00e9ntanse escenas do Antigo Testamento, cos xustos que agardan a chegada do Salvador. No centro da primeira arquivolta, envoltos entre follas, est\u00e1 Deus creador, que bendice \u00f3 peregrino e sost\u00e9n o libro da Verdade Eterna; e \u00e1 s\u00faa dereita Ad\u00e1n (nu), Abraham (co \u00edndice levantado) e Xacob. Con estes hai d\u00faas figuras m\u00e1is que unhas fontes identifican con No\u00e9 (novo pai da humanidade por salvala do dioivo) e Esa\u00fa e outros con Isaac e Xud\u00e1. \u00c1 esquerda de Deus vemos a Eva, Mois\u00e9s, Aar\u00f3n, David rei e Salom\u00f3n (outras fontes sit\u00faan aqu\u00ed a Xud\u00e1 e Benxam\u00edn, no canto de Aar\u00f3n e Salom\u00f3n). Tanto Ad\u00e1n como Eva aparecen sen coroa porque xa pecaron e perderon a s\u00faa inocencia.\nNa segunda arquivolta, a superior, dez pequenas figuras representan as dez tribos de Israel, faltando a tribo de Xud\u00e1 (\u00e1 que pertenc\u00eda Cristo) e a de Benxam\u00edn. T\u00f3dalas figuras est\u00e1n medio ocultas por un bocel que parece telas presas e que simboliza a escravitude que as somete.\nNa xamba da dereita est\u00e1n os profetas Oseas e Xoel, e na da esquerda a Am\u00f3s e Abd\u00edas, nos catro caso cunha identificaci\u00f3n dubidosa. Segue, \u00e1 esquerda, unha figura cun bast\u00f3n que pode ser o santo Xob, e as figuras de Judith e a ra\u00ed\u00f1a Esther. Debaixo da estatua do profeta Xoel hai unha columna con pombas picando nas uvas, dous centauros, catro guerreiros e dous le\u00f3ns.\nBasas.\nOs catro piares do p\u00f3rtico est\u00e1n sustentados sobre fortes basamentos nos que se representan grupos de diversos animais: seis aguias, un oso, catro le\u00f3ns e dous animais indeterminados, as\u00ed como tres cabezas humanas con barba. Hai quen quere ver nestas figuras imaxes de demos, e que simbolizan que o peso da gloria (o p\u00f3rtico en si) esmaga o pecado. Outras fontes danlle unha interpretaci\u00f3n apocal\u00edptica, con guerras, fame e morte (representadas polas bestas), situaci\u00f3ns que s\u00f3 se poden salvar grazas \u00e1 intelixencia humana (as cabezas dos homes vellos).\nO P\u00f3rtico na literatura.\nMoitos autores te\u00f1en escrito e admirado a singularidade desta obra. Entre eles, destaca Rosal\u00eda de Castro cando di:\n&lt;Poem&gt;\"\u00a1v\u00e9deos!, parece\"\n\"qu\u00b4os labios moven, que falan quedo\"\n\"os uns cos outros, e al\u00f3 n\u00b4altura\"\n\"do ceu a m\u00fasica vai dar comenzo,\"\n\"pois os gloriosos concertadores tempran riso\u00f1os os instrumentos\"&lt;/poem&gt;"}
{"id": "27722", "revid": "75439", "url": "https://gl.wikipedia.org/wiki?curid=27722", "title": "Sniffer", "text": "Sniffer \u00e9 un programa destinado \u00e1 captura de datos dunha rede inform\u00e1tica.\nHoxe en d\u00eda, a topolox\u00eda das redes m\u00e1is com\u00fans, obriga os equipos conectados a ela a compartir o medio f\u00edsico de conexi\u00f3n (cable coaxilal, fibra \u00f3ptica, wireless etc.). Pero isto non \u00e9 un problema, xa que a informaci\u00f3n que mande ou solicite cada m\u00e1quina s\u00f3 pode ser vista por ela, \u00e9 dicir, as tramas chegadas de internet, por exemplo, entrar\u00e1n unicamente nese equipo (quen solicitou esas tramas).\nUn packet sniffer \u00e9 un \"programa destinado \u00e1 captura de tramas\" desa rede, a\u00ednda que non sexa a m\u00e1quina onde se executa o destinatario da informaci\u00f3n. Xeralmente, tr\u00e1tase dun programa malicioso que \u201cfunga\u201d o tr\u00e1fico de informaci\u00f3n da rede, po\u00f1endo a tarxeta de rede ou NIC nun estado de escoita (\u201cmodo promiscuo\u201d), de modo que ningunha trama \u00e9 descartada, a\u00ednda que non estea destinada \u00e1 MAC desa tarxeta.\nUsos de programas Sniffer.\nUsos l\u00edcitos.\nEstas aplicaci\u00f3ns ser\u00e1n de grande utilidade \u00e1 hora de vixiar unha rede local, xa que permite monitorizar e analizar o tr\u00e1nsito da rede, detectando atascos e outros problemas. O problema \u00e9 que a utilizaci\u00f3n destes programas xera certa pol\u00e9mica debido \u00e1 posible violaci\u00f3n da intimidade do usuario da rede.\nUsos il\u00edcitos (ilegais).\nCo paso dos anos, os programas sniffers convert\u00e9ronse nunha das armas favoritas dos crackers, us\u00e1ndoos para interceptar ilegalmente informaci\u00f3n de redes privadas. Isto cons\u00e9gueno con d\u00faas t\u00e9cnicas ben diferenciadas, os \"ataques pasivos\" e os \"ataques activos\"."}
{"id": "27724", "revid": "111586", "url": "https://gl.wikipedia.org/wiki?curid=27724", "title": "Lingua ucra\u00edna", "text": "A lingua ucra\u00edna (\u0443\u043a\u0440\u0430\u0457\u0301\u043d\u0441\u044c\u043a\u0430 \u043c\u043e\u0301\u0432\u0430, transliteraci\u00f3n: \"ukrayins'ka mova\" [ukr\u0251'jin\u02b2s\u02b2k\u0251 \u02c8m\u0254\u028b\u0251]) \u00e9 unha lingua eslava oriental, unha das tres deste grupo de linguas, xunto ao ruso e o belaruso. Garda certas similitudes con \u00e1mbalas d\u00faas linguas, pero con notables diferenzas.\nCaracter\u00edsticas.\nO idioma ucra\u00edno \u00e9 falado por case cincuenta mill\u00f3ns de persoas en todo o mundo, inclu\u00edndo 37,5 mill\u00f3ns en Ucra\u00edna (77,8% da poboaci\u00f3n ucra\u00edna total). Mais s\u00f3 na Ucra\u00edna occidental \u00e9 a lingua que prevalece sobre o ruso. En K\u00ediv f\u00e1lanse ambas linguas, un cambio notable dende o pasado recente, cando a cidade era principalmente rusoparlante. O cambio foi causado en gran medida pola influencia da poboaci\u00f3n rural e as migraci\u00f3ns dende as rexi\u00f3ns occidentais de Ucra\u00edna. No norte e centro de Ucra\u00edna, o ruso \u00e9 a lingua da poboaci\u00f3n urbana, mentres que o ucra\u00edno \u00e9 moito m\u00e1is com\u00fan nas zonas rurais. No sur e leste de Ucra\u00edna, o ruso prevalece incluso nas \u00e1reas rurais, e en Crimea, onde nunca se falou, o ucra\u00edno est\u00e1 case ausente. En 2019 entrou en vigor unha lei para facer do ucra\u00edno a \u00fanica lingua estatal de Ucra\u00edna.\nAlfabeto.\nO \"\u042c \u044c\" non ten son. A s\u00faa funci\u00f3n \u00e9 a de palatizar outras letras, como por exemplo, o \u041b \u043b (L) e o \u041d \u043d (N). \u00c9 dicir, \u043d\u044c lese \u00f1 (como en Espa\u00f1a) e \u043b\u044c lese ll (como en consello). Tam\u00e9n pode cambiar un pouco o son doutras consoantes.\nO \u0413 \u0433 en ucra\u00edno ten un son moi similar ao dun \"g\" galego nas zonas dialectais que presentan \"geada\"; tanto no medio de d\u00faas vogais como ao inicio de palabra. O son do \"g\" sen geada, escr\u00edbese coa letra \u0490 \u0491, pero raramente usan esa letra, usando simplemente a \u0413 \u0433, a\u00ednda que te\u00f1a valor fon\u00e9tico diferente.\nO \u0419 \u0439 ten o son dun \"i\", pero curto, como en \"xeito\" ou \"Mario\"\nO \"\u205f'\u205f\" simboliza unha pausa curta.\nAo longo da historia existiron varias propostas para un alfabeto latino ucra\u00edno."}
{"id": "27726", "revid": "5863", "url": "https://gl.wikipedia.org/wiki?curid=27726", "title": "Carlos Blanco Vila", "text": "Carlos Blanco Vila, nado en Vilagarc\u00eda de Arousa o 2 de xaneiro de 1959, \u00e9 un actor galego.\nTraxectoria.\nActor de teatro e presentador da Radio Galega, comezou a traballar na TVG como presentador do programa \"A Reoca\" en 1990 con Antonio Dur\u00e1n e colaborou noutros programas como \"Sitio Distinto\" ou \"Luar\". Foi a personaxe de Ladislao Couto en \"Mareas vivas\" (onde tam\u00e9n exerc\u00eda como guionista) a que o deu a co\u00f1ecer amplamente en Galicia.\nA s\u00faa carreira cinematogr\u00e1fica comezou con \"Sei quen es\" (1999) e continuou con t\u00edtulos entre os que destacan \"O lapis do carpinteiro\" (2003), \"Cargo\" (2006), \"Hero\u00edna\" (2005), Volver (2006), \"A praia dos afogados\" (2014) ou \"Dhogs\" (2017).\nEn 2005, tivo un papel regular na serie de Antena 3, \"Lobos\", a cal non pasou da primeira tempada.\nNo 2006 presentou o programa da TVG \"Somos unha potenzia\", o primeiro \"late night\" de Galicia.\nConta cunha longa carreira no mundo do mon\u00f3logo, acadando grande \u00e9xito por toda Galicia e f\u00f3ra dela. En 2003 foi finalista do Certame de Mon\u00f3logos de \"El club de la comedia\". En 2008 co-produciu con Abada a s\u00faa obra de teatro \"Humor neghro\", coa que actuou por toda a comunidade co m\u00fasico guineano Manecas Costa.\nDende o 2011 percorreu os escenarios xunto con Xos\u00e9 Manuel Budi\u00f1o cun espect\u00e1culo chamado iLalelo no que Budi\u00f1o fac\u00eda de DJ e Blanco de monologuista.\nEn 2018 interpretou a Laureano Oubi\u00f1a en \"Fari\u00f1a\", a adaptaci\u00f3n televisiva do libro hom\u00f3nimo de Nacho Carretero.\nPremios e nomeamentos.\nEn 2018 foille concedido o Premio Rebulir da Cultura Galega na modalidade de Artes Esc\u00e9nicas."}
{"id": "27728", "revid": "89787", "url": "https://gl.wikipedia.org/wiki?curid=27728", "title": "Kyuss", "text": "Kyuss foi unha influente banda estadounidense de stoner rock fundada no ano 1989 en Palm Desert (California) e desaparecida en 1995. Cre\u00e1rona Josh Homme (guitarra), John Garcia (voces), Brant Bjork (bater\u00eda) e Chris Cockrell (baixo). Tras publicar un EP co nome Sons of Kyuss en 1990, o grupo acurtouno a Kyuss e recrutou a Nick Oliveri. Nos seguintes cinco anos a banda publicou catro \u00e1lbums e un EP compartido con acabada de formar Queens of the Stone Age, que estaba formada nesa \u00e9poca enteiramente por ex-membros de Kyuss.\nBiograf\u00eda.\nKyuss foi unha das m\u00e1is importantes e influentes bandas dos anos 90 en termos de rock pesado. Sen d\u00fabida, o grupo estaba \u00e1 fronte no seu tempo, establecendo novas referencias e novos formatos, creando unha sonoridade que acabou rotulada como stoner rock.\nSons of Kyuss.\nA banda formouse en 1987 co nome de Katzenjammer (palabra coloquial alem\u00e1 para resaca) antes de que decidisen chamarse Sons of Kyuss. Brant Bjork sacou o nome dunha criatura do xogo de rol Dungeons &amp; Dragons. Inicialmente estivo composta polo vocalista John Garcia, o guitarrista Josh Homme, o baixista Chris Cockrell (substitu\u00eddo en 1990 por Nick Oliveri) e o bater\u00eda Brant Bjork.\nPrimeiros anos.\nInicialmente Kyuss acostumaba a tocar nas chamadas \"desert parties\" ou festas no deserto, en varias pequena cidades illadas no deserto do sur de California, onde conquistaron o p\u00fablico local e conseguiron un contrato coa pequena discogr\u00e1fica Dali Records, lanzando o seu primeiro \u00e1lbum \"Wretch\" en 1991. Producido toscamente por falta de recursos, o disco non demostraba o verdadeiro potencial que Kyuss presentaba durante as s\u00faas presentaci\u00f3ns en vivo e acabou sendo practicamente ignorado.\nMentres tanto, as constantes xiras da banda conquistaron o respecto do p\u00fablico underground e de m\u00fasicos respectados. Un deses m\u00fasicos, o guitarrista/vocalista Chris Goss (da banda Master Of Reality) foi o produtor do segundo disco de Kyuss, o excelente \"Blues for the Red Sun\", de 1992.\nO disco foi aclamado por p\u00fablico e cr\u00edtica, sendo considerado hoxe unha referencia no chamado stoner rock. A sonoridade de Kyuss lembra moito ao son pesado de Black Sabbath, onde un dos segredos \u00e9 a afinaci\u00f3n \u00e1 baixa nas guitarras e no baixo para salientar o peso dos instrumentos.\nOs anos na Elektra e o fin da banda.\nDali Records pechou as s\u00faas portas, pero debido ao \u00e9xito de \"Blues for the Red Sun\" a banda asinou coa poderosa Elektra Records (a mesma de Metallica), para o lanzamento do seguinte \u00e1lbum. Nesa \u00e9poca comezan a xurdir desentendementos entre os integrantes da banda. O baixista Nick Oliveri foi substitu\u00eddo por Scott Reeder para a gravaci\u00f3n de \"Sky Valley\", lanzado en 1994, tam\u00e9n coa produci\u00f3n de Goss. O disco ti\u00f1a as canci\u00f3ns (10 en total) agrupadas en s\u00f3 tres cortes con m\u00e1is de quince minutos de duraci\u00f3n cada un. Pero independentemente do inusitado tracklist, o que chamou a atenci\u00f3n en \"Sky Valley\" foi a calidade do son e das composici\u00f3ns, superando \u00e1s expectativas impostas pola excelente repercusi\u00f3n do \u00e1lbum anterior.\nOs desentendementos permanecen e ao final da xira de divulgaci\u00f3n o bater\u00eda Brant Bjork deixa o grupo. A\u00ednda as\u00ed, a popularidade e o reco\u00f1ecemento de Kyuss contin\u00faa medrando. En 1995, xa con Alfredo Hernandez na bater\u00eda, xorde \"...And the Circus Leaves Town\", outro bo traballo da banda, a\u00ednda que non foi considerado tan brillante como os dous traballos anteriores.\nPero xa non hab\u00eda moito m\u00e1is futuro para Kyuss, novas discusi\u00f3ns entre Josh Homme e John Garcia decretaron o fin da banda ese ano, oficialmente anunciado en 1997.\nDespois da separaci\u00f3n.\nDas cinzas de Kyuss xurdiron novos grupos, o m\u00e1is co\u00f1ecido deles foi Queens of the Stone Age, formado en 1997 por Josh Homme (que no momento a\u00ednda ocupaba o posto de segundo guitarrista en Screaming Trees) e o baixista Nick Oliveri. Josh Homme comanda a\u00ednda o proxecto \"Desert Sessions\", que xa ten unha serie de \u00e1lbums lanzados a partir de 1998. John Garcia hoxe toca na banda Unida e o bater\u00eda Brant Bjork formou Brant Bjork and the Bros, gravou e actuou con Fu Manchu e Mondo Generator e gravou varios \u00e1lbums en solitario. Hernandez posteriormente tocou con Yawning Man, Che e Orquestra Del Desierto, mentres que Oliveri formou a banda Mondo Generator, chamada as\u00ed pola \u00fanica canci\u00f3n de Kyuss acreditada unicamente a el.\nDous \u00e1lbums m\u00e1is foron lanzados despois da separaci\u00f3n de Kyuss, o primeiro deles \u00e9 o disco compartido \"Kyuss/Queens of the Stone Age\", de 1997, con sobras de estudio de Kyuss e as primeiras canci\u00f3ns da acabada de formar nova banda de Josh Homme. En 2000 sa\u00edu o recompilatorio \"Muchas Gracias: The Best of Kyuss\".\nNo ano 2010 anunciouse unha xira europea de \"John Garcia plays Kyuss\". No mes de xu\u00f1o dese ano Nick Oliveri e Brant Bjork un\u00edronse a Garcia no escenario para interpretar \"Green Machine\" e \"Gardenia\" durante un concerto de \"Garcia Plays Kyuss\" no Hellfest en Clisson, Francia, aparecendo tam\u00e9n noutros concertos da xira.\nLigaz\u00f3ns externas.\nP\u00e1xina sobre o rock dos 90 (en portugu\u00e9s)"}
{"id": "27729", "revid": "22570", "url": "https://gl.wikipedia.org/wiki?curid=27729", "title": "Gabriel Mir\u00f3", "text": "Gabriel Mir\u00f3, nado en Alacant o 28 de xullo de 1879 e finado en Madrid o 27 de maio de 1930, foi un escritor valenciano.\nTraxectoria.\nNaceu no seo dunha familia acomodada e entre 1887 e 1892 estudou cos xesu\u00edtas en Orihuela. Logo dunha estad\u00eda breve en Cidade Real rematou o bacharalato en Alacant (1896). Estudou dereito nas universidades de Valencia e Granada, licenciouse en 1900. Casou en 1901 con Clemencia Maignon, coa que tivo d\u00faas fillas. Opositou a xu\u00edz sen \u00e9xito e traballou en diversos empregos burocr\u00e1ticos. A\u00ednda que publicara a s\u00faa primeira novela en 1902, \"La mujer de Ojeda\", non foi ata 1908 cando consegue o seu primeiro reco\u00f1ecemento con \"N\u00f3mada\", que ga\u00f1ou o concurso do \"Cuento semanal\" e sobre todo con \"Las cerezas del cementerio\" (1910). En 1914 trasladouse a Barcelona, onde en 1915 publicou \"El abuelo del rey\", en 1920 trasladouse a Madrid e al\u00ed apareceron \"Nuestro padre San Daniel\" (1921) e \"El obispo leproso\" (1926)."}
{"id": "27730", "revid": "25871", "url": "https://gl.wikipedia.org/wiki?curid=27730", "title": "Queens of the Stone Age", "text": "Queens of the Stone Age (\u00e1s veces escrito como QotSA) \u00e9 unha banda de stoner rock estadounidense formada despois da disoluci\u00f3n de Kyuss en Palm Desert (California) no ano 1997. O \u00fanico membro que permanece dende a s\u00faa fundaci\u00f3n \u00e9 o seu l\u00edder Josh Homme (voces, guitarra), e na actualidade conta tam\u00e9n con Troy Van Leeuwen (guitarra, steel guitar), Michael Shuman (baixo) e Dean Fertita (teclado, guitarra, percusi\u00f3n, coros) e Jon Theodore (bater\u00eda, percusi\u00f3n).\nQueens of the Stone Age desenvolveu un estilo de heavy rock orientado cara os \"riffs\" de guitarra. O seu son foi incorporando diferentes influencias e estilos, e tam\u00e9n traballou con artistas como o membro de ZZ Top Billy Gibbons e o colaborador habitual Mark Lanegan.\nBiograf\u00eda.\nOrixes.\nQueens of the Stone Age formouse a partir das cinzas da banda californiana Kyuss, un nome influente da escena Heavy Metal que axudou a constitu\u00edr unha especie de subx\u00e9nero, que foi chamado stoner rock. Kyuss disolveuse en 1995 e o l\u00edder e guitarrista Josh Homme mudouse para Seattle.\nEn Seattle, Josh ingresou en Screaming Trees como segundo guitarrista durante a xira do \u00e1lbum \"Dust\", lanzado en 1996, tendo inclusive participado no festival Lollapalooza, tocando ao lado de bandas como Soundgarden e Metallica. Josh decidiu ent\u00f3n formar unha nova banda, Gamma Ray. En 1996 a banda publicou o EP \"Gamma Ray\", que ti\u00f1a os temas \"Born to Hula\" r \"If Only Everything\" (que despois aparecer\u00eda no disco devestrea de QotSA como \"If Only\"). O EP contaba con Matt Cameron de Soundgarden e Pearl Jam, Van Conner de Screaming Trees e co percusionista Victor Indrizzo.\nEn 1997 a banda cambiou o seu nome debido a que o grupo alem\u00e1n Gamma Ray ameazou con denuncialos. Josh atopou tempo suficiente para traballar nun proxecto propio. Foi o inicio da serie \"Desert Sessions\", sesi\u00f3ns experimentais de estudio onde Josh traballou con m\u00fasicos como Mike Johnson (Dinosaur Jr), Mark Lanegan (Screaming Trees), Peter Buck (R.E.M.) e Ben Shepherd (Soundgarden). As gravaci\u00f3ns foron feitas nun estudio caseiro localizado nun deserto no interior do estado de California (terra natal de Josh Homme). Foron seis \u00e1lbums extra\u00eddos das Desert Sessions, sen ning\u00fan obxectivo comercial, pero que acabaron sendo lanzados pola discogr\u00e1fica independente Man's Ruin Records.\n\u00c1lbum de estrea.\nPouco despois, Josh reencontrou a Nick Oliveri, tam\u00e9n ex-integrante de Kyuss e xuntos decidiron montar outra banda, Queens of the Stone Age. Coa axuda do bater\u00eda Alfredo Hernandez, retornaron \u00e1 rexi\u00f3n do deserto para traballar no son do novo grupo. A pesar de que o son de Queens Of The Stone Age lembra ao de Kyuss, queda ben claro que Queens of the Stone Age trae unha proposta diferente, cunha sonoridade m\u00e1is variada.\nO primeiro disco foi financiado pola propia banda e acabou sendo lanzado en setembro de 1998 pola discogr\u00e1fica Loosegroove, de propiedade de Stone Gossard, guitarrista de Pearl Jam. O \u00e1lbum tivo unha repercusi\u00f3n impresionante e axudou a fixar o nome de Queens of the Stone Age como unha das grandes promesas do rock actual. A banda estivo en xira durante case dous anos, tocando xunto con grandes nomes como Bad Religion, Rage Against the Machine, The Smashing Pumpkins, Hole e Ween.\n\"Rated R\".\nEn xu\u00f1o de 2000, Screaming Trees anuncia a s\u00faa fin, deixando a Josh exclusivamente dedicado a Queens of the Stone Age, que, de volta ao deserto de California, traballar\u00eda no seu segundo \u00e1lbum que contaria con varias participaci\u00f3ns especiais. No mesmo mes \u00e9 lanzado \"Rated R\", desta vez pola Interscope Records, unha grande discogr\u00e1fica. O disco, que ten participaci\u00f3ns de Mark Lanegan e Barrett Martin (Screaming Trees), Rob Ralford (ex-Judas Priest) e Pete Stahl entre outros, \u00e9 recibido con entusiasmo pola cr\u00edtica, pero non consegue grandes cifras nas s\u00faas vendas. Para o segundo disco, a banda tivo dous bater\u00edas, Gene Troutman e Nicky Lucero.\n\"Songs for the Deaf\".\nNo ano 2002 a banda xa estaba no estudo preparando o seu terceiro disco. Mark Lanegan xa \u00e9 un integrante definitivo do grupo, o segundo vocalista, mentres que na bater\u00eda, a banda conta coa participaci\u00f3n do ilustre Dave Grohl. Co disco listo, Queens of the Stone Age comeza unha nova xira, con Lanegan e Grohl. \"Songs for the Deaf\" \u00e9 lanzado en agosto e o \u00e9xito entre p\u00fablico e cr\u00edtica \u00e9 case un\u00e1nime.\nEn 2004, a banda pasa por complicaci\u00f3ns. Despois de que Dave Ghrol retornase a Foo Fighters (e lanzar un disco que pos\u00fae latentes influencias de seu per\u00edodo en Queens), Joey Castillo asume as baquetas do grupo. Pero Josh decidiu expulsar a Nick Oliveri, alegando estar canso do comportamento irresponsable do seu compa\u00f1eiro. Mark Lanegan decide aproveitar e deixar a banda tam\u00e9n. \u00c9 lanzado o EP \"Stone Age Complication\" nunha tentativa de calmar as cousa, mentres Josh Homme tenta reorganizar a banda para gravar o cuarto disco. A actual formaci\u00f3n da banda \u00e9 Josh Homme, Alain Johannes (multi-instrumentista que xa colaborou nas Desert Sessions e con Chris Cornell), Troy Van Leeuwen (guitarrista, ex-A Perfect Circle) e Joey Castillo.\n\"Lullabies to Paralyze\".\nEse \u00e9 o equipo que gravou o cuarto disco de Queens, \"Lullabies to Paralyze\". Sen Nick Oliveri, moitos fans acaban achando que a banda perdeu boa parte da s\u00faa forza, e o disco acaba recibindo unha cr\u00edtica menos entusiasmada que o seu antecesor.\nEn 2005, en medio de noticias dunha posible volta de Oliveri, Queens lanza o seu primeiro rexistro en directo, \"Over the Year and Through the Woods\", \u00e1lbum cun concerto gravado en Londres acompa\u00f1ado dun DVD con m\u00e1is de tres horas de material tirado do arquivo da banda.\nNo outono do 2005 a banda telonea a Nine Inch Nails na xira norteamericana de \"With Teeth\" xunto con Autolux (na primeira metade da xira) e Death from Above 1979 (na segunda). O guitarrista de NIN Aaron North tocou coma convidado con Queens nos temas \"Born to Hula\", \"Regular John\", \"Avon\", \"Monsters in the Parasol\" e \"Long, Slow Goodbye\" nos concertos celebrados no Wiltern LG dos \u00c1nxeles os d\u00edas 19 e 20 de decembro. Ese d\u00eda 20 tam\u00e9n tocou con eles John Garcia, sendo a primeira vez que tocaba con Homme dende 1997. A banda tocar\u00eda tres temas de Kyuss nese concerto: \"Thumb\", \"Hurricane\" e \"Supa Scoopa and Mighty Scoop\".\n\"Era Vulgaris\".\nO 14 de febreiro de 2007 anunciouse a trav\u00e9s da p\u00e1xina da banda que o novo \u00e1lbum titular\u00edase \"Era Vulgaris\" e ser\u00eda lanzado no mes de xu\u00f1o. Ese mesmo mes de febreiro apareceron v\u00eddeos amosando a Homme, Castillo, Van Leeuwen e Johannes no estudio. Varias p\u00e1xinas anunciaron que o \u00e1lbum incluir\u00eda a varios vocalistas convidados, inclu\u00edndo a Trent Reznor de Nine Inch Nails, Julian Casablancas de The Strokes, Mark Lanegan, Billy Gibbons de ZZ Top e o falecido humorista Erma Bombeck.\n\"Era Vulgaris\" rematouse a principios de abril do 2007 e editouse o 12 de xu\u00f1o nos Estados Unidos. Os temas \"Sick, Sick, Sick\" e \"3's &amp; 7's\" lanz\u00e1ronse coma sinxelos a principios dese mes.\nO baixista Michael Shuman (Wires On Fire, Jubilee e Mini Mansions) e o teclista Dean Fertita (The Waxwings, The Dead Weather) fix\u00e9ronse cargo durante a xira do traballo de Alain Johannes e Natasha Shneider respectivamente. En xullo do 2007 Van Leeuwen anunciou que a banda estaba compo\u00f1endo material novo, e posteriormente Homme suxer\u00edu que poder\u00edan editalo como un EP. Despois dunha entrevista con Homme, o xornal \"The Globe and Mail\" publicou que ese EP \"poder\u00eda conter unhas 10 caras-B gravadas durante as sesi\u00f3ns do \"Era Vulgaris\"\". Pore\u00e9n, debido \u00e1 falta de vontade da discogr\u00e1fica de lanzar m\u00e1is material d banda neses intres, o EP non chegou a ver a luz.\nQueens comezou unha xira por Norteam\u00e9rica no 2007 chamada \"Duluth Tour\", debido ao feito de que a realizar\u00edan en pequebas cidades onde nunca tocaran, coma Duluth, Minnesota. A xira estendeuse a outras zonas, como o Reino Unido, onde a banda realizou m\u00e1is concertos que en xiras previas por ese pa\u00eds. Entre finais de marzo e principios de abril do 2008 o grupo tocou en Australia, na xira do festival \"V\". Durante os primeiros d\u00edas de maio a banda completar\u00eda a parte canadense da xira. Coa morte de Natasha Shneider debido a un cancro o d\u00eda 2 de xullo dese ano, qotsa.com foi actualizada cunha mensaxe de Homme na memoria de Natasha, substitu\u00edndo \u00e1 habitual portada da p\u00e1xina.\nO d\u00eda 16 de agosto do 2008 Queens of the Stone Age realizou un concerto en homenaxe a Natasha Shneider no Henry Fonda Theatre nos \u00c1nxeles. No escenario un\u00eduselles o seu marido Alain Johannes, Jack Black e Kyle Gass, Matt Cameron, Brody Dalle, Jesse Hughes, Chris Goss e PJ Harvey, tocando varios temas, tanto da banda como versi\u00f3n doutros artistas. A recadaci\u00f3n do concerto destinouse a sufragar os gastos ocasionados pola enfermidade de Natasha.\nOs d\u00edas 22 e 23 de agosto Queens of the Stone Age tocou os seus derradeiros concertos da xira de promoci\u00f3n de \"Era Vulgaris\" no festival de Reading e Leeds, e Josh Homme anunciou nunha entrevista \u00e1 BBC que volver\u00edan ao estudio para traballar no seu novo disco.\nProblemas de sa\u00fade de Homme.\nNun n\u00famero de setembro da revista \"NME\", Josh Homme afirmou que estaba traballando nos novos discos de Queens of the Stone Age e das \"Desert Sessions\", ademais de estar preparando unha remasterizaci\u00f3n do primeiro \u00e1lbum do grupo, \"Queens of the Stone Age\", para principios do 2009. Por\u00e9n, estes plans atras\u00e1ronse indefinidamente. Homme tam\u00e9n dixo que o novo \u00e1lbum dos Queens soar\u00eda como \"unha orxia do deserto na escuridade\".\nTodos os membros da banda pux\u00e9ronse a traballar en proxectos paralelos durante o per\u00edodo de inactividade. Troy Van Leeuwen toca a guitarra na s\u00faa nova banda, Sweethead. Joey Castillo tocou con Eagles of Death Metal na s\u00faa xira \"Heart On\". O baixista Michael Shuman tocou o baixo e cantou na banda Mini Mansions, mentres que Dean Fertita converteuse no guitarrista e teclista do proxecto paralelo de Jack White, The Dead Weather. Josh Homme formou o supergrupo Them Crooked Vultures con Dave Grohl dos Foo Fighters e John Paul Jones de Led Zeppelin. A banda editou o seu \u00e1lbum de estrea, \"Them Crooked Vultures\", o 16 de novembro do 2009.\nSegundo o guitarrista Troy Van Leeuwen, a banda ti\u00f1a plans para volver a unirse no ver\u00e1n do 2010. Nunha entrevista, Josh Homme revelou que o grupo relanzar\u00eda o seu primeiro \u00e1lbum e que far\u00eda unha xira de promoci\u00f3n, tocando s\u00f3 temas do mesmo. O 12 de marzo a s\u00faa p\u00e1xina en internet foi actualizada para engadir unha xira en Alema\u00f1a para finais de agosto, as s\u00faas primeiras actuaci\u00f3ns dende o 2008. M\u00e1is recentemente edit\u00e1ronse unha edici\u00f3n de 2 CDs do \u00e1lbum \"Rated R\". A edici\u00f3n conta co CD orixinal e outro con 6 caras-B e gravaci\u00f3ns ao vivo da actuaci\u00f3n en Reading no ano 2000.\nNo ano 2010 Homme sufriu complicaci\u00f3ns durante unha operaci\u00f3n nun xeonllo, ao pararse o seu coraz\u00f3n durante un breve per\u00edodo de tempo debido a unha falta de os\u00edxeno; os m\u00e9dicos tiveron que usar un desfibrilador para revivilo. Tras este episodio estivo prostrado en cama durante catro meses e deprim\u00eduse, chegando a pensar en abandonar completamente a s\u00faa carreira musical. Homme falou desa experiencia nunha entrevista no podcast WTF de Marc Maron, explicando que contra\u00edra unha infecci\u00f3n por SARM que o seu sistema inmunol\u00f3xico non puido combater debido ao estr\u00e9s. Dende ent\u00f3n Homme dixo que a experiencia contribu\u00edu en gran medida \u00e1 composici\u00f3n e gravaci\u00f3n de \"...Like Clockwork\".\nTras a recuperaci\u00f3n de Homme Queens of the Stone Age publicou unha versi\u00f3n remasterizada do seu \u00e1lbum de estrea a principios de 2011, e interpretou o \u00e1lbum integramente nunha xira promocional. A banda actuou en \"Conan\" o 14 de abril, e posteriormente tocou no festival australiano Soundwave. Ao longo do ver\u00e1n de 2011 Queens of the Stone Age tocou en varios festivais europeos, inclu\u00eddo o Glastonbury Festival. A banda tam\u00e9n tocou no Pearl Jam's 20th Anniversary Festival en East Troy, Wisconsin. os d\u00edas 3 e 4 de setembro de 2011, nos que ser\u00edan os derradeiros concertos do bater\u00eda Joey Castillo co grupo.\n\"...Like Clockwork\".\nA banda xa ti\u00f1a plans para gravar a continuaci\u00f3n de \"Era Vulgaris\" en 2008, pero as gravaci\u00f3ns non comezar\u00edan ata o mes de agosto de 2012. Segundo Homme, o \u00e1lbum estar\u00eda rematado para finais dese ano. Josh explicou \u00e1 BBC Radio 1, \"Imos tomar o noso \u00faltimo descanso que durar\u00e1 un mes, volver e facer Glastonbury, despois iremos inmediatamente ao estudio. O noso disco estar\u00e1 feito cara finais de ano. Temos canci\u00f3ns suficientes\".\nEn novembro de 2011 o colaborador habitual Alain Johannes falou do seu traballo de estudio coa banda, comentando que iniciaran as gravaci\u00f3ns e que o discto ti\u00f1a moi boa pinta. O 20 de agosto de 2012 a banda actualizou o seu estado de Facebook dicindo que estaban \"gravando\" o seu novo \u00e1lbum. No mes de setembro dese ano revelouse que Homme e o produtor Dave Sardy compuxeran e gravaran unhacanci\u00f3n titulada \"Nobody To Love\", que aparece nos cr\u00e9ditos finais do filme \"End of Watch\".\nEn novembro de 2012 Homme informou de que Joey Castillo deixara a banda e que as bater\u00edas no novo traballo ser\u00edan interpretadas por Dave Grohl, que xa se encargara delas en \"Songs for the Deaf\". Homme tam\u00e9n confirmou que o \u00e1lbum ser\u00eda editado antes da s\u00faa actuaci\u00f3n no Download Festival en xu\u00f1o de 2013. Ademais de Grohl, tam\u00e9n colaborar\u00eda no disco, inclu\u00eddos os os anigos baixistas Nick Oliveri e Johannes, e o vocalista Mark Lanegan.\nVarias colaboraci\u00f3ns de distintos m\u00fasicos tam\u00e9n foron anunciadas para ...\"Like Clockwork\", entre elas a de Trent Reznor, l\u00edder de Nine Inch Nails, Jake Shears, l\u00edder de Scissor Sisters, Brody Dalle e Elton John.\nA principios de 2013, Homme e outros colaboradores de Queens, como Alain Johannes e Chris Goss, gravaron para a banda sonora do documental de Dave Grohl \"Sound City\". Goss, Johannes e Homme apareceron cada un en tres temas. Josh destaca nunca colaboraci\u00f3n con Grohl e Trent Reznor chamada \"Mantra\", e tam\u00e9n aparece no filme nunha entrevista. Goss e Johannes foron membros do supergrupo Sound City Players, tocando canci\u00f3ns de Masters of Reality, Eleven e The Desert Sessions, ademais de aparecer en canci\u00f3ns da banda sonora. O antigo baixista de Kyuss, Scott Reeder, tam\u00e9n aparece nun tema do disco.\nEn marzo de 2013 Queens of the Stone Age anunciou que o novo \u00e1lbum, titulado \"...Like Clockwork\", ser\u00eda lanzado en xu\u00f1o dese ano a trav\u00e9s do selo Matador Records. A discogr\u00e1fica publicou unha nota de prensa o 26 de marzo revelando m\u00e1is detalles do disco, inclu\u00eddos a aparici\u00f3n de m\u00e1is m\u00fasicos invitados: Alex Turner de Arctic Monkeys e James Lavelle de UNKLE. Ademais da colaboraci\u00f3n de Grohl, o disco conta coa aparici\u00f3n do antigo bater\u00eda Castillo, e do novo bater\u00eda da banda Jon Theodore (ex-The Mars Volta, One Day as a Lion). Queens of the Stone Age estreou unha nova canci\u00f3n, \"My God Is The Sun\", no festival Lollapalooza Brasil o 30 de marzo, unha actuaci\u00f3n na cal Theodore fixo a s\u00faa estrea ao vivo. A versi\u00f3n de estudio do tema estreouse no programa de Zane Lowe da BBC Radio 1 o d\u00eda 8 de abril.\n\"...Like Clockwork\" publicouse o d\u00eda 3 de xu\u00f1o de 2013 no Reino Unido e o 4 nos Estados Unidos a trav\u00e9s de Matador Records. Autoproducido pola banda \u00e9 o primeiro \u00e1lbum de Queens of the Stone Age en contar coa colaboraci\u00f3n plena do baixista Michael Shuman e o teclista e guitarrista Dean Fertita. O \u00e1lbum estreouse no n\u00famero 1 nos Estados Unidos, sendo o primeiro \u00e1lbum do grupo en conseguilo.\nA xira de promoci\u00f3n de \"...Like Clockwork\" culminou cunha festa de Halloween en The Forum, nos \u00c1nxeles, con invitados como The Kills, JD McPherson e a banda de Nick Oliveri Uncontrollable. A actuaci\u00f3n da banda contou cunha aparici\u00f3n de Oliveri que tocou durante os bises temas como \"Auto Pilot\" e \"Quick and to the Pointless\", que non foran interpretados nunha d\u00e9cada.\n\"Villains\".\nEn xaneiro de 2014 Homme dixo \u00e1 revista \"Rolling Stone\" que a banda comezar\u00eda a gravar un novo \u00e1lbum cando rematase a de \"...Like Clockwork\". No mes de xu\u00f1o Homme realizou un concerto ac\u00fastico en solitario no festival Meltdown de James Lavelle con invitados como Troy Van Leeuwen e Mark Lanegan. Durante esta actuaci\u00f3n Homme tocou unha nova canci\u00f3n chamada \"Villains of Circumstance\", que foi interpretada novamente noutro ac\u00fastico en 2016. A banda dixo en febreiro de 2015, cando se anunciou a s\u00faa participaci\u00f3n no Rock in Rio de 2015 en R\u00edo de Xaneiro no mes de setembro, que estaban a piques de gravar un novo traballo. A pesar diso, en marzo de 2016 Michael Shuman revelou que QotSA estaba tom\u00e1ndose un descanso.\nDurante este per\u00edodo os membros da banda traballaron en distintos proxectos. Josh Homme e Dean Fertita colaboraron no \u00e1lbum de Iggy Pop de 2016 \"Post Pop Depression\" e na s\u00faa respectiva xira, mentres que Troy van Leeuwen uniuse ao supergrupo Gone Is Gone con plans para editar un EP e un \u00e1lbum de estudio. En maio de 2016 Van Leeuwen anunuciou plans para gravar o s\u00e9timo traballo de Queens of the Stone Age \"nalg\u00fan momento deste ano\".\nEn xaneiro de 2017 Troy Sanders, de Mastodon e Gone Is Gone, dixo que Queens of the Stone Age publicar\u00eda un novo disco nese mesmo ano. Tras isto a banda publicou varias fotograf\u00edas nas redes sociais no estudio e anunciou que tocar\u00eda no Fuji Rock Festival en xullo, sendo a s\u00faa primeira actuaci\u00f3n no Xap\u00f3n dende o ano 2003. O grupo actualizou as s\u00faas contas nas redes sociais cun novo logotipo e as palabras \"Coming Twentyfive\" o 6 de abril de 2017, e anunciou unha xira por Australia e Nova Zelandia que comezar\u00eda en xullo.\nO 14 de xu\u00f1o de 2017 Queens of the Stone Age anunciou o seu novo \u00e1lbum \"Villains\", que ser\u00eda lanzado o 25 de agosto. O trailer de avance tomou a forma dun sketch c\u00f3mico coa banda realizando un test poligr\u00e1fico con Liam Lynch xunto coa aparici\u00f3n do produtor do \u00e1lbum Mark Ronson, e contando cun fragmento da canci\u00f3n \"Feet Don't Fail Me\". O primeiro sinxelo, \"The Way You Used to Do\", apareceu no d\u00eda seguinte xunto co anuncio dunha xira mundial. O segundo sinxelo, \u201cThe Evil Has Landed\u201d, lanzouse o 10 de agosto.\nO 24 de outubro de 2017, como parte da xira de \"Villains\", a banda foi cabeza de cartel no Madison Square Garden por vez primeira, despois de ter sido abreconcertos al\u00ed para Nine Inch Nails en 2005, e para Red Hot Chili Peppers en 2003. Tres conxuntos de entradas gratu\u00edtas agach\u00e1ronse en tres estaci\u00f3ns ao longo da li\u00f1a Q do metro de Nova York.\nPresente.\nNunha entrevista con \"eonmusic\" en xu\u00f1o de 2019 Billy Gibbons, de ZZ Top, anunciou que colaborara nun novo \u00e1lbum de Queens of the Stone Age que ser\u00eda anunciado por Homme nese mesmo ano. Gibbons tam\u00e9n confirmou que Dave Grohl estaba implicado nas sesi\u00f3ns de gravaci\u00f3n. Gibbons despois confirmou ter colaborado nos volumes 11 e 12 de The Desert Sessions, mentres que Grohl negou os rumores, dicindo que el e Homme s\u00f3 pasaran tempo xuntos \"montando en moto e comendo gofres\".\nEn outubro de 2019 a banda anunciou reedici\u00f3ns en vinilo de \"Rated R\", \"Songs for the Deaf\", \"Lullabies to Paralyze\", e \"Era Vulgaris\".\nV\u00e9xase tam\u00e9n.\nLigaz\u00f3ns externas.\nP\u00e1xina oficial da banda (en ingl\u00e9s)"}
{"id": "27731", "revid": "92340", "url": "https://gl.wikipedia.org/wiki?curid=27731", "title": "Jos\u00e9 Mar\u00eda Gironella", "text": "Jos\u00e9 Mar\u00eda Gironella, nado en Darnius (Xirona) en 1917 e finado en Arneys de Mar (Barcelona) en 2003, foi un escritor espa\u00f1ol.\nTraxectoria.\nEstudou no seminario e ao deixalo en 1931 traballou en diversos oficios, como traballador de banca. Ao comezar a Guerra civil espa\u00f1ola deixou Catalu\u00f1a para entrar no ex\u00e9rcito sublevado. Na posguerra chegou a estar en prisi\u00f3n por contrabando e comezou a escribir artigos literarios. F\u00edxose co\u00f1ecido ao ga\u00f1ar o Premio Nadal de 1946 con \"Un hombre\". En 1948 publicou \"La marea\" e en 1953 con \"Los cipreses creen en Dios\" deu comezo a unha trilox\u00eda sobre a guerra civil na que tam\u00e9n est\u00e1n \"Un mill\u00f3n de muertos\" (1961) e \"Ha estallado la paz\" (1966) que se converteron en aut\u00e9nticos \u00e9xitos de venda. En 1971 ga\u00f1ou o Premio Planeta con \"Condenados a vivir\"."}
{"id": "27732", "revid": "98629", "url": "https://gl.wikipedia.org/wiki?curid=27732", "title": "Stone Temple Pilots", "text": "Stone Temple Pilots (tam\u00e9n co\u00f1ecida como STP) \u00e9 unha banda norteamericana de rock alternativo formada en San Diego (California) no ano 1986. Est\u00e1 composta por Robert DeLeo (baixo), Dean DeLeo (guitarra), Eric Kretz (bater\u00eda) e Chester Bennington (voz). Durante o ano 2003 a banda separouse. Anteriormente estivo liderada polo vocalista Scott Weiland, pero este ser\u00eda despedido no ano 2013.\nDespois de que Weiland fose durante 5 anos o l\u00edder de Velvet Revolver e de que os irm\u00e1ns DeLeo traballasen no proxecto Army of Anyone, e a principios de 2008 a banda anunciou a s\u00faa volta coa formaci\u00f3n orixinal. En maio do ano 2010 a banda editou o seu sexto \u00e1lbum de estudio, \"Stone Temple Pilots\".\nO d\u00eda 27 de febreiro do 2013 a banda publicou un comunicado anunciando que Scott Weiland \"rematara\" coa banda. No mes de maio anunci\u00e1base que o seu substituto era Chester Bennington, vocalista de Linkin Park.\nTraxectoria.\nA finais da d\u00e9cada de 1980, os irm\u00e1ns Robert e Dean DeLeo mud\u00e1ronse de Nova Jersey para San Diego, en California. Os dous xa tocaran xuntos en Nova Jersey, nunha banda de versi\u00f3ns chamada Tyrus. Robert co\u00f1eceu ao vocalista Scott Weiland durante un concerto de Black Flag en 1986, cando se fixeron amigos e comezaron a tocar a guitarra e gravar algunhas cousas nun equipo de 8 canles. A banda era chamada Swing, pero nesa \u00e9poca non hab\u00eda ningunha pretensi\u00f3n de seguir unha carreira ou de tocar en directo, era s\u00f3 por diversi\u00f3n. Coa entrada do guitarrista Corey Hicock e de seguido do bater\u00eda Eric Kretz, a idea comezou a solidificarse e alg\u00fans meses despois convidaron ao irm\u00e1n m\u00e1is vello de Robert, Dean DeLeo para substiu\u00edr a Hicock na guitarra. Cando Dean DeLeo converteuse no novo guitarrista da banda en 1990, oficialmente estaba formado Mighty Joe Young, nome sacado dunha pel\u00edcula feita en 1949, semellante a King King.\nO primeiro \u00e1lbum e a conquista do \u00e9xito.\nMighty Joe Young fixo o seu primeiro concerto como abreconcertos da Rollins Band en agosto de 1990, no Whiskey-A-Go-Go nos \u00c1nxeles. Cansaron axi\u00f1a da escena musical dos \u00c1nxeles e retornaron a San Diego, onde compuxeron temas e tocaron en bares locais durante dous anos. Despois dalg\u00fan tempo, a banda conseguiu conquistar un p\u00fablico fiel na rexi\u00f3n e gravou a s\u00faa primeira demo en 1991. En 1992, un executivo da Atlantic Records foi a un dos concertos da banda, e amosou o interese da discogr\u00e1fica en asinar un contrato. Inicialmente a banda declinou asinar ata conversar co empresario Danny Goldberg, que ent\u00f3n administraba a carreira de Nirvana. O contrato asinouse o 1 de abril de 1992.\nA banda estaba no estudio para gravar o seu primeiro \u00e1lbum, cando, para sorpresa do grupo, recibiron unha carta dun octoxenario bluesman de Chicago que tam\u00e9n usaba o nome Mighty Joe Young. El fixera m\u00fasica a principios dos anos 70, e fora convidado para formar parte dun grupo de cantantes de blues para facer unha xira polos Estados Unidos. Era a volta de Mighty Joe Young e quer\u00eda usar o seu nome art\u00edstico. A petici\u00f3n de Young era completamente lex\u00edtima e a banda nin sequera contestou. Realmente, foi case unha honra para eles, que aproveitaron a oportunidade para mudar de nome, xa que Mighty Joe Young soaba semellante a Ugly Kid Joe, cos cales non quer\u00edan ser confundidos.\nDecidiron usar un nome que tivese as siglas STP, inspirado na STP Motor Oil Company, que era unha icona nos anos 80 (o propio Scott Weiland ti\u00f1a unha pagatina da STP na s\u00faa bicicleta). Escolleron varios nomes como Shirley Temple's Pussy, Stinky Toilet Paper ou Stereo Temple Pirates, antes de optar definitivamente por Stone Temple Pilots.\nO \u00e1lbum de estrea tardou pouco tempo en ser gravado, pois a banda xa ti\u00f1a a maior\u00eda das canci\u00f3ns listas. En setembro foi lanzado o \"Core\", producido por Brendan O'Brien, que xa trallara con Black Crowes e Red Hot Chili Peppers.\n\"Core\" comezou a s\u00faa escalada nas listas despois do seu lanzamento. O videoclip do primeiro sinxelo, \"Sex Type Thing\", entrou en rotaci\u00f3n inicialmente no programa de metal da MTV americana \"Headbangers' Ball\", para despois entrar na programaci\u00f3n semanal da emisora. A partir de a\u00ed, o \u00e1lbum \"Core\" pasou m\u00e1is dun ano nas listas, chegando a vender 3 mill\u00f3ns de copias nos Estados Unidos. A banda recibiu varios premios: Grammy \u00e1 mellor actuaci\u00f3n hard rock por \"Plush\"; American Music Awards por mellor artista novo de pop/rock e mellor artista heavy metal/hard rock, ambos en 1993; dous Billboard Video Awards e un Billboard Music Award tam\u00e9n para \"Plush\"; e un MTV Music Video Award por mellor artista novo de 1993; a banda tam\u00e9n foi votada mellor artista novo e o vocalista Scott Weiland foi escollido mellor vocalista nos premios da revista \"Rolling Stone\", escollidos polos lectores. Os lectores da revista \"Guitar Player\" escolleron a Dean DeLeo como mellor novo talento de 1993.\nStone Temple Pilots pasou practicamente todo o ano de 1993 de xira, abriu alg\u00fans concertos de Megadeth e gravou un ac\u00fastico para a MTV.\nAs cr\u00edticas.\nA pesar do \u00e9xito, Stone Temple Pilots pasou moito tempo da s\u00faa carreira combatendo a percepci\u00f3n de que eles eran unha banda de Seattle. O seu \u00e1lbum de estrea xerou moitas comparaci\u00f3ns coa escena de rock alternativo do noroeste estadounidense, cando realmente Stone Temple Pilots pasara toda a s\u00faa carreira batallando en pequenos bares no sur de California. O grupo foi moitas veces pexorativamente confundido coas historias de \u00e9xito das bandas de Seattle como Pearl Jam e Alice in Chains, onde se afimou que Stone Temple Pilots ter\u00eda entrado de casualidade, aproveitando o \u00e9xito do grunge. Realmente todas esas bandas eran parte dunha onda de bandas novas, que ti\u00f1an como ra\u00edces a combinaci\u00f3n do hard rock dos anos 70 e o heavy metal desa \u00e9poca mesturada cunha est\u00e9tica punk rock actual.\nA partir do estoupido de Nirvana, os cr\u00edticos pasaron a condenar o \u00e9xito de bandas que ti\u00f1an unha actitude ou sonoridade semellante, alegando copia ou ilexitimidade por esta ou aquela banda ser ou non de Seattle. Acontec\u00eda tam\u00e9n que o rock alternativo fora durante moito tempo unha industria pechada, a onde as grandes discogr\u00e1ficas non se aproximaban, e non hab\u00eda o interese nin das propias bandas de chegar a un p\u00fablico maior. E de s\u00fapeto estaban todos comercializando o rock alternativo e todas as bandas da escena, primeiramente de Seattle e despois doutros lugares, foron colocadas no mercado.\nPara Stone Temple Pilots, a situaci\u00f3n comezou a empeorar cando foi lanzado o seu segundo sinxelo, \"Plush\", que ti\u00f1a guitarras e voz que pod\u00edan ser doadamente confundidas con Pearl Jam. As discusi\u00f3ns sobre o que era \"mainstream\" e o que era alternativo, e as cr\u00edticas da prensa especializada case acabaron coa banda, segundo admitiu Weiland nunha entrevista en 1995.\nO segundo \u00e1lbum e a crise.\nEn 1994 a banda lanzou o seu segundo \u00e1lbum, \"Purple\" (tam\u00e9n producido por Brendan O'Brien). O disco ti\u00f1a un bo n\u00famero de \"hits\": \"Vasoline\", \"Interstate Love Song\" (que estivo 15 semanas no primeiro lugar na lista de rock da \"Billboard\") e \"Big Empty\" (que entrou na banda da pel\u00edcula \"The Crow\") e vendeu tres mill\u00f3ns de copias nos Estados Unidos.\nA reacci\u00f3n da cr\u00edtica desta vez foi dividida, algunha positiva e outra negativa, pero todos os cr\u00edticos reco\u00f1ec\u00edan a evoluci\u00f3n no son da banda. Nesta \u00e9poca apareceron rumores sobre a adici\u00f3n \u00e1 hero\u00edna do vocalista Scott Weiland, e a banda viuse obrigada a cancelar varios concertos da s\u00faa xira. Weiland pasou un tempo envolto con problemas legais e cl\u00ednicas de reabilitaci\u00f3n.\nEn 1995 a banda volveu \u00e1s listas cunha versi\u00f3n de \"Dancin' Days\" para un disco en tributo a Led Zeppelin. Scott Weiland participou dun proxecto paralelo chamado The Magnificent Bastards, que gravou algunhas canci\u00f3ns para a pel\u00edcula \"Tank Girl\".\nStone Temple Pilots volveu a reunirse en 1996 co produtor Brendam O'Brien para a gravaci\u00f3n de \"Tiny Music... Songs from the Vatican Gift Shop\". Foi o disco m\u00e1is ousado da banda ata ent\u00f3n, bastante elaborado musicalmente e mesturando varios estilos. O \u00e1lbum tivo un \u00e9xito relativo, chegando a 1 mill\u00f3n de copias vendidas nos Estados Unidos, a pesar da imposibilidade dunha mellor divulgaci\u00f3n e de facer concertos debido aos problemas do vocalista Scott Weiland.\nAnte a imposibilidade de seguir a s\u00faa carreira con Stone Temple Pilots, os outros integrantes da banda un\u00edronse ao vocalista David Coutts, que tocaba nunha banda chamada Ten Inch Man, para formar o supergrupo Talk Show. Nese punto, o futuro de Stone Temple Pilots era incerto. Talk Show lanzou un \u00e1lbum, moi mal recibido pola cr\u00edtica, en 1997 e sa\u00edu de xira polos Estados Unidos como abreconcertos de Foo Fighters.\nScott Weiland editou un \u00e1lbum en solitario en 1998, pero no mesmo d\u00eda do primeiro concerto da s\u00faa xira, Scott foi preso por posesi\u00f3n de drogas e tivo que pasar un tempo entre cl\u00ednicas e tribunais.\nO recomezo.\nA finais de 1998 os integrantes da banda decidiron traballar xuntos novamente. Un novo \u00e1lbum, titulado \"N\u00ba 4\" foi finalizado en marzo de 1999 e ti\u00f1a o lanzamento previsto para outubro do mesmo ano. Por\u00e9n, aos poucos meses antes do lanzamento do \u00e1lbum, Scott foi novamente preso, e desta vez condenado a un ano de prisi\u00f3n por ter violado a s\u00faa liberdade condicional. O \u00e1lbum foi lanzado con pouca divulgaci\u00f3n e a banda cancelou para o 2000 os plans de facer unha xira, o que non ocorr\u00eda dende 1994.\nA principios de 2000, Scott Weiland deixou o c\u00e1rcere e a banda retomou o traballo de promoci\u00f3n do \u00e1lbum \"N\u00ba 4\" coa gravaci\u00f3n de videoclips e concertos. Stone Temple Pilots facturou un hit coa canci\u00f3n \"Sour Girl\" e o disco subiu nas listas chegando a 1 mill\u00f3n de copias vendidas nos Estados Unidos a finais de ano. A xira tam\u00e9n tivo bastante \u00e9xito, con varios concertos para grandes p\u00fablicos no ver\u00e1n. Weiland finalmente amosaba sinais da s\u00faa recuperaci\u00f3n definitiva. En 2001 a banda comezou a gravar o seu quinto \u00e1lbum, e para iso alugou unha mansi\u00f3n en Malib\u00fa (California), onde o disco se gravou novamente coa produci\u00f3n de Brendan O'Brien. En xullo lanzouse \"Shangri-La Dee Da\", un disco que mestura todos os elementos presentes nos \u00e1lbums anteriores.\nO fin.\nDespois do lanzamento de \"Shangri-La Dee Da\", a banda embarcouse nunha xira europea en agosto, volvendo aos escenarios estadounidenses en novembro para participar no festival \"Family Value\", ao lado de bandas como Staind e Linkin Park. Nese festival, a banda tivo dificultades co p\u00fablico, onde predominaban fans de Linkin Park. Estra\u00f1amente, Stone Temple Pilots pouco tocaba os temas do seu novo traballo, como moito unha ou d\u00faas canci\u00f3ns novas eran presentadas en cada concerto. Ao mesmo tempo, mentres o primeiro sinxelo do novo \u00e1lbum, \"Days of the Week\", tivo boa aceptaci\u00f3n polo p\u00fablico, nunca houbo un segundo sinxelo, o que fixo que o disco acabase sa\u00edndo da escena. A banda optou por lanzar \"Revolution\", versi\u00f3n dos Beatles, como sinxelo, e cos seus beneficios a banda apoiou a asociaci\u00f3ns de v\u00edtimas dos atentados do 11 de setembro.\nCo final do \"Family Values\" en novembro, a banda s\u00f3 se presentar\u00eda catro veces m\u00e1is antes do final de 2001. Unha xira propia dos Stone Temple Pilots nos Estados Unidos s\u00f3 acontecer\u00eda en 2003, cando a banda presentouse en 16 cidades entre abril e maio. En setembro a banda participou dalg\u00fans festivais e en outubro intercalou datas propias e alg\u00fans concertos como abreconcertos de Aerosmith. Eses foron os \u00faltimos concertos de Stone Temple Pilots.\nOficialmente, a banda estaba tom\u00e1ndose un tempo, mentres os seus integrantes \u00edan anunciando novos proxectos. En febreiro, os irm\u00e1ns DeLeo asumiron a produci\u00f3n do \u00e1lbum \"truANT\", da banda Alien Ant Farm. En abril xurdiu a noticia de que Scott Weiland estar\u00eda traballando no seu segundo \u00e1lbum en solitario co produtor Josh Abraham. O lanzamento estar\u00eda previsto para agosto pola Atlantic, o que finalmete non sucedeu.\nSemanas despois, a\u00ednda en abril, apareceu o rumor de que Scott Weiland estar\u00eda ensaiando co chamado \"The Project\", unha banda formada por membros de Guns n' Roses (Slash, Duff McKagan e Matt Sorum), que estaban na procura dun vocalista e xa fixeran probas con Sebastian Bach (ex-Skid Row) e Travis Meeks (Days of the New), entre outros.\nEn maio foi revelado polo propio Weiland (e desmentido polos portavoces dos ex-integrantes dos Guns) que el realmente ser\u00eda o vocalista da nova banda. Weiland dixo tam\u00e9n que foran gravadas d\u00faas canci\u00f3ns para bandas sonoras de pel\u00edculas: \"Money\", versi\u00f3n de Pink Floyd, para a pel\u00edcula \"Italian Job\" e a in\u00e9dita \"Set Me Free\", que foi inclu\u00edda nos cr\u00e9ditos finais de \"Hulk\". Nesa \u00e9poca, o nome provisional da nova banda era Reloaded.\nEn maio Weiland foi preso pola policia dos \u00c1nxeles, que atopou drogas no seu coche. Weiland foi liberado baixo fianza, e a primeira audiencia foi marcada pola xustiza para o 2 de xu\u00f1o.\nEse ano de 2003 Temple Pilots separar\u00edase, e o 11 de novembro o seu selo, Atlantic Records, editou o recompilatorio de grandes \u00e9xitos \"Thank You\" cun DVD extra.\nDespois da ruptura.\nWeiland uniuse no 2003 ao supergrupo Velvet Revolver, formado polo antigo guitarrista de Wasted Youth Dave Kushner e os antigos membros de Guns N' Roses Slash, Matt Sorum e Duff McKagan. A banda editar\u00eda dous \u00e1lbums, \"Contraband\" (2004) e \"Libertad\" (2007).\nOs irm\u00e1ns DeLeo formaron Army of Anyone co vocalista Richard Patrick, da banda de rock industrial Filter, e o bater\u00eda Ray Luzier. O grupo lanzou o seu \u00fanico \u00e1lbum o 14 de novembro do 2006. Army of Anyone quedou en hiato en maio do 2007 despois de que Richard Patrick anunciase que estaba traballando nun novo disco de Filter. Eric Kretz estivo pouco visible durante ese tempo, traballando no seu propio estudio, Bomb Shelter Studios, e tocando a bater\u00eda coa banda Spiralarms.\nReuni\u00f3n.\nSegundo Dean DeLeo, o primeiro paso para a volta de Stone Temple Pilots foi unha chamada da muller de Weiland, Mary Forsberg. Ela convidou aos irm\u00e1ns DeLeo a tocar nunha festa privada, que permitiu a s\u00faa reconciliaci\u00f3n con Weiland. No 2007 Dean DeLeo e Scott Weiland negociaron unha oferta dun promotor para encabezar varios festivais de ver\u00e1n. A pesar de comprometerse a facer unha breve xira cos seus compa\u00f1eiros de Velvet Revolver, Weiland foi condenado ao ostracismo e, como resultado, na metade do concerto do 20 de marzo do 2008, Weiland anunciou que ser\u00eda a s\u00faa derradeira xira con Velvet Revolver.\nO seguinte mes, Stone Temple Pilots anunciou que se estaba a reunir para unha xira de 65 datas por Norteam\u00e9rica. Durante un deses concertos, Weiland falou dun posible novo \u00e1lbum. Antes da xira Weiland fora condenado a pasar 8 d\u00edas na cadea por conducir baixo os efectos do alcol o ano anterior.\nNo mes de xu\u00f1o Atlantic Records presentou unha demanda contra Weiland e Kretz por intentar romper o seu contrato previo (os irm\u00e1ns DeLeo rescind\u00edrano no ano 2003). A pesar de que a banda gravara seis \u00e1lbums para o selo, Atlantic quer\u00eda gravar un s\u00e9timo traballo de Stone Temple Pilots.\nStone Temple Pilots foi cabeza de cartel no \"Virgin Mobile Festival\" en Baltimore o 10 de agosto, e tam\u00e9n no 10\u00ba \"Voodoo Experience\" en Nova Orle\u00e1ns. Esta foi unha das s\u00faas actuaci\u00f3ns m\u00e1is exitosas dende a reuni\u00f3n.\nScott Weiland editou o seu segundo traballo en solitario, \"\"Happy\" in Galoshes\", o 25 de novembro, e sa\u00edu de xira durante o ano 2009.\nNovo \u00e1lbum de estudio.\nAs gravaci\u00f3ns do novo traballo da banda comezaron a mediados do 2009. No mes de xu\u00f1o o grupo ti\u00f1a compostas 18 canci\u00f3ns, 12 dos cales ti\u00f1an previstos editar no \u00e1lbum. Stone Temple Pilots actuou no \"South by Southwest\" en marzo, estreando catro temas novos, e tam\u00e9n apareceu no \"Download Festival 2010\" en xu\u00f1o e nos festivais alem\u00e1ns \"Hurricane Festival\" e \"Southside Festival\". O 19 de maio estar\u00eda no \"Late Show with David Letterman\" por primeira vez despois de 10 anos, tocando \"Between the Lines\". \"Stone Temple Pilots\" foi editado o d\u00eda 25 de maio do 2010, estre\u00e1ndose no n\u00famero 2 da lista \"Billboard 200\".\nEn setembro do 2010, STP anunciou que reprogramar\u00eda alg\u00fans dos concertos da xira estadounidense para que a banda puidese tomarse un descanso. Este anuncio produciuse poucos d\u00edas despois de que Weiland dixese nun concerto en Houston, Texas: \"Comecei a beber de novo. Meu irm\u00e1n morreu, a mi\u00f1a muler m\u00e1is eu divorci\u00e1monos, e todo o meu mundo basicamente deu a volta. Sabedes que? Vou coidar de min mesmo porque iso \u00e9 o que te\u00f1o que coidar. En vez de ter uns poucos concertos, quero ter moitos malditos concertos\". A xira reanudar\u00edase semanas m\u00e1is tarde."}
{"id": "27733", "revid": "98629", "url": "https://gl.wikipedia.org/wiki?curid=27733", "title": "Alice in Chains", "text": "Alice in Chains \u00e9 unha banda de grunge formada na cidade de Seattle en 1987. A s\u00faa formaci\u00f3n cl\u00e1sica estaba composta por Layne Staley (voz), Jerry Cantrell (guitarra), Mike Inez (baixo) e Sean Kinney (bater\u00eda). A banda separouse despois da morte de Layne Staley no ano 2002, pero volver\u00eda a reunirse no 2005 con William DuVall encarg\u00e1ndose das voces.\nHistoria.\nFormaci\u00f3n.\nAlice in Chains sobresa\u00edu como unha das principais bandas da primeira metade da d\u00e9cada dos 90 en Seattle. A banda foi formada en 1987, cando Layne Staley (vocalista) co\u00f1eceu Jerry Cantrell (guitarrista) no Music Bank, en Seattle. Antes diso, Staley xa tocaba con alg\u00fans amigos nunha banda chamada Alice N\u2019 Chains, pero a partir do seu encontro con Cantrell a banda pasou a chamarse Alice in Chains e empezou a traballar en serio. Jerry trouxo para grupo ao baixista Mike Starr e ao bater\u00eda Sean Kinney, e a banda comezou a tocar nos clubs e bares de Seattle.\nEn 1989, a banda asinou un contrato coa Columbia Records. En xu\u00f1o do ano seguinte, lanzaron o EP \"We Die Young\" (que hoxe \u00e9 moi dif\u00edcil de atopar). O son da banda logo se caracterizou como un \"hard-metal\" de primeira, con sons que lembraban a Black Sabbath e a Metallica. Layne amos\u00e1base un letrista melanc\u00f3lico e sentimental. Xa en 1990, no ver\u00e1n, a banda lanzou o \u00e1lbum \"Facelift\" e comezou a facer xiras ao lado de nomes como Megadeth, Iggy Pop e Van Halen. O disco comezou a ter \u00e9xito (ga\u00f1ar\u00eda o disco de ouro m\u00e1is tarde) e a banda comezou a ga\u00f1ar prestixio. En maio de 1991, Alice in Chains participou do Clash of Titans, con Slayer, Megadeth e Anthrax.\nEn novembro de 1991, Alice in Chains gravou un EP chamado \"Sap\", que \u00e9 case todo ac\u00fastico e pos\u00fae as participaci\u00f3ns de Chris Cornell (Soundgarden) e Mark Arm (Mudhoney). Reza a lenda que o t\u00edtulo do disco ven dun so\u00f1o do bater\u00eda Sean Kinney. Nese per\u00edodo, o grunge comeza a facerse notar, con bandas coma Soundgarden, Nirvana e Pearl Jam soando nas radios de todo o mundo.\n\"Dirt\".\nEn abril de 1992, a banda comezou a gravar o seu novo disco, con Dave Jerden na produci\u00f3n, e o 29 de setembro dese ano \"Dirt\" foi lanzado. A banda sa\u00edu de xira con Ozzy Osbourne durante tres meses e despois diso Mike Starr decidiu deixar a banda xa que non aguantaba facer m\u00e1is xiras e que quer\u00eda pasar m\u00e1is tempo coa s\u00faa familia, sendo substitu\u00eddo por Mike Inez, que era baixista de Ozzy. Xa en 1993, a banda toca con Screaming Trees en Europa e participa no Lollapalooza, que ti\u00f1a a Primus como atracci\u00f3n principal. No disco \"Dirt\", as letras de Staley son bastante depresivas, con temas como morte e drogas. Ese disco ga\u00f1ar\u00eda tres discos de platino.\nEn setembro de 1993, a banda grava un mini-disco, chamado \"Jar of Flies\", producido por Toby Wright e lanzado a comezos de 1994. \u00c9 o primeiro EP da historia en chegar \u00e1 cima da lista da revista Billboard.\nDespois dalg\u00fan tempo f\u00f3ra da escena, Staley aparece nun proxecto paralelo con Mike McCready (Pearl Jam), Barret Martin (Screaming Trees) e Baker Saunders (Lamont Cranston). Baixo o nome de Mad Season gravan un disco chamado \"Above\", lanzado en marzo de 1995.\nEn abril de 1995, Alice in Chains entra no estudio Bad Animals, en Seattle, para a gravaci\u00f3n dun novo disco, novamente coa produci\u00f3n de Toby Wright. O resultado \u00e9 lanzado en novembro de 1995, e o \u00e1lbum pos\u00fae como t\u00edtulo o nome da banda (a pesar de que alg\u00fans o chamaron \"Tripod\"). Eles deciden non facer xira para divulgar o disco o que fai aparecer rumores de que a banda estar\u00edase separando.\nPero en maio de 1996 Alice in Chains re\u00fanese novamente para a gravaci\u00f3n dun ac\u00fastico especial para a MTV (que ser\u00eda lanzado en v\u00eddeo e \u00e1lbum no ver\u00e1n dese mesmo ano, novamente baixo a produci\u00f3n de Toby Wright), e despois volver\u00edan aos escenarios para ser os abreconcertos do inicio da xira do regreso de Kiss, a Kiss Alive 96/97 World Tour. Despois diso os membros de Alice in Chains mergullar\u00edanse noutros proxectos, principalmente Jerry Cantrell.\nO 29 de xu\u00f1o de 1999 \u00e9 lanzado un recompilatorio da banda, chamado \"Nothing Safe: The Best of the Box\", cos principais \u00e9xitos da carreira de Alice in Chains e unha canci\u00f3n in\u00e9dita. Ese lanzamento serviu de aperitivo para o que vir\u00eda a continuaci\u00f3n: a caixa \"Music Bank\", lanzada en 1999, contendo rarezas, gravaci\u00f3ns en vivo e demos que a banda gardou ao longo dos seus m\u00e1is de dez anos de carreira.\n2000 foi un ano con poucas novidades na carreira de Alice in Chains. A seu remate foi lanzado un novo recompilatorio, desta vez composto por gravaci\u00f3ns en directo de tres das xiras da banda, chamado sinxelamente \"Live\".\nNo ano seguinte un novo recompilatorio, desta vez chamado \"Best Of Alice In Chains\". Ese novo disco \u00e9 unha especie de reedici\u00f3n de \"Nothing Safe\", lanzado dous anos antes, e non tra\u00eda nada novo. O futuro segu\u00eda incerto e a banda permanece co status de \"inactiva\", a pesar de que oficialmente a\u00ednda exist\u00eda. Os problemas de Layne Staley coas drogas continuaban, e moitos tem\u00edan o peor.\nTras unha d\u00e9cada loitando contra a s\u00faa adici\u00f3n, Layne Staley foi atopado morto no seu condominio en Seattle o 19 de abril de 2002. A autopsia e o informe de toxicolox\u00eda do corpo de Staley revelaron que morrera por unha mestura de hero\u00edna e coca\u00edna, co\u00f1ecida como \"speedball\". A autopsia concluiu que Staley morrera o 5 de abril, d\u00faas semanas antes de atoparse o seu corpo. Cantrell dedicou o seu \u00e1lbum en solitario de 2002, \"Degradation Trip\", publicado dous meses despois da morte de Staley, \u00e1 s\u00faa memoria. Mike Starr despois afirmou en \"Celebrity Rehab\" que foi a \u00faltima persoa en ver a Staley vivo, e admitiu sentirse culpable por non chamar ao 911 despois de que Staley o advertise contra iso. \"Gustar\u00edame non ter estado colocado de benzodiacepinas [esa noite], non ter\u00eda sa\u00eddo sinxelamente pola porta\", dixo Starr.\nTras a morte de Staley, Mike Inez uniuse a Heart e xirou e gravou coa banda dende 2002 ata 2006. Jerry Cantrell colaborou con varios artistas como Heart, Ozzy Osbourne, e Damageplan. En 2004 Cantrell formou a banda Cardboard Vampyres xunto co guitarrista de The Cult Billy Duffy, o vocalista de M\u00f6tley Cr\u00fce e Ratt John Corabi, o baixista de The Cult Chris Wyse e o bater\u00eda Josh Howser.\nO 22 de outubro de 2004, Sony BMG rematou o seu contrato con Alice in Chains, 15 anos despois de que a banda fichase polo selo.\nReforma.\nNo ano 2005, a Sean Kinney ocorreuselle a idea de facer un concerto ben\u00e9fico para as v\u00edtimas do tsunami que golpeou o sur de Asia de 2004. Kinney chamou aos seus antigos compa\u00f1eiros de banda, as\u00ed como a amigos do mundo da m\u00fasica como a antiga representante de Alice in Chains Susan Silver. Kinney viuse sorprendido pola resposta entusiasta \u00e1 s\u00faa idea. O 18 de febreiro do ano 2005, os membros de Alice in Chains reun\u00edronse de novo nun escenario. Kinney, Inez e Cantrell un\u00edronse a vocalistas coma Maynard James Keenan (Tool), Patrick Lachman (Damageplan), Wes Scantli (Puddle of Mudd) e Ann Wilson (Heart), para realizar o que se chamou \"K-Rock Tsunami Continued Care Relief Concert\" en Seattle. Este concerto deixou a porta aberta a unha posible reuni\u00f3n futura da banda.\nDita reuni\u00f3n concretouse o 20 de marzo de 2006 no programa \"Decades Rock Live!\" da VH1, dedicado \u00e1 banda Heart. Nese programa tocaron os temas \"Would?\" con Phil Anselmo (cantante de Pantera e Down) e \"Rooster\" con William DuVall, cantante e guitarrista de Comes with the Fall, e Ann Wilson, vocalista de Heart. Despois disto, a banda fixo unha pequena xira por Europa e polos Estados Unidos, e un breve tour polo Xap\u00f3n. Concidindo coa xira, Sony publicou o recompilatorio \"The Essential Alice in Chains\", un dobre disco con 28 temas. Para dita xira reclutouse ao vocalista William DuVall e ao baixista de Velvet Revolver, Duff McKagan, quen tocou a guitarra r\u00edtmica nalgunhas canci\u00f3ns.\nA banda comezou a compo\u00f1er e gravar demos de temas novos para un \u00e1lbum con DuVall en abril de 2007. Pero o grupo non amosou grandes avances ata outubro de 2008, cando anunciaron que comezaran a gravar no estudio co produtor Nick Raskulinecz.&lt;ref name=\"Rush/Foo Fighters Producer\"&gt;&lt;/ref&gt;\n\"Black Gives Way to Blue\" e morte de Mike Starr.\nBlabbermouth.net informou o 5 de setembro de 2008 que Alice in Chains entrar\u00eda no estudio ese mes de outubro para comezar a gravar o seu novo \u00e1lbum, que agardaban editalo o seguinte ver\u00e1n. O 14 de setembro a banda actuou no descanso do partido entre os Seattle Seahawks e os San Francisco 49ers no CenturyLink Field en Seattle. A actuaci\u00f3n de 12 minutos para unha audiencia de 67 000 contou coa interpretaci\u00f3n dunha versi\u00f3n do tema de Led Zeppelin \"Kashmir\" co amcompa\u00f1amento da Northwest Symphony Orchestra.\nEn outubro de 2008, Alice in Chains comezou a gravar o seu cuarto \u00e1lbum no Studio 606 dos Foo Fighters con Nick Raskulinecz. Nese momento a banda non ti\u00f1a discogr\u00e1fica e o disco foi financiado por Jerry Cantrell e Sean Kinney. Nos Revolver Golden God Awards, Cantrell dixo que o grupo rematara de gravar o 18 de marzo de 2009, e que estaban mestur\u00e1ndoo para editalo en setembro. O proceso de gravaci\u00f3n rematouse o d\u00eda do 43 aniversario de Cantrell e o mesmo d\u00eda do nacemento do fillo de William DuVall. En abril de 2009 informouse de que o novo \u00e1lbum de Alice in Chains ser\u00eda editado por Virgin/EMI, sendo o primeiro cambio de selo nos seus m\u00e1is de 20 anos de carreira. Susan Silver, que comezou a traballar como representante da banda en 1988, pasou a co-representar Alice in Chains con David Benveniste e a s\u00faa firma Velvet Hammer.\nO 11 de xu\u00f1o de 2009 revelouse que o pr\u00f3ximo \u00e1lbum da banda levar\u00eda o nome de \"Black Gives Way to Blue\", e por\u00edase \u00e1 venda o 29 de setembro do 2009. O d\u00eda 30 de xu\u00f1o, un dos temas do novo disco, \"A Looking in View\", foi editada como primeiro sinxelo. O seu v\u00eddeo musical estreouse na p\u00e1xina oficial da banda o 7 de xullo. O segundo sinxelo, \"Check My Brain\", puido escoitarse nas emisoras de radio o 14 de agosto, e estivo dispo\u00f1ible nas tendas o d\u00eda 17.\nPara coincidir coa s\u00faa xira europea, Alice in Chains lanzou o seu seguinte sinxelo, \"Your Decision\", o 16 de novembro no Reino Unido e o 1 de decembro nos Estados Unidos. O 26 de maio do 2010 \"Black Gives Way to Blue\" foi certificado ouro pola RIAA ao vender 500.000 copias. O cuarto sinxelo do \u00e1lbum foi \"Lesson Learned\", que chegou \u00e1s emisoras a mediados de xu\u00f1o.\n\"Black Gives Way to Blue\" estreouse no n\u00famero 5 da lista \"Billboard 200\". O 18 de maio de 2010 o \u00e1lbum foi certificado ouro pola RIAA por vender m\u00e1is de 500 000 copias nos Estados Unidos. Os sinxelos singles \"Check My Brain\" e \"Your Decision\" acadaron o n\u00famero 1 da lista \"Mainstream Rock Tracks\" da Billboard, mentres que \"Lesson Learned\" chegou ao n\u00famero 4."}
{"id": "27734", "revid": "89787", "url": "https://gl.wikipedia.org/wiki?curid=27734", "title": "Tool", "text": "Tool \u00e9 unha banda de metal progresivo estadounidense formada en 1990 nos \u00c1nxeles (California). A s\u00faa formaci\u00f3n actual est\u00e1 composta por Maynard James Keenan (voz), Adam Jones (guitarra), Danny Carey (bater\u00eda) e Justin Chancellor (baixo). Este \u00faltimo substitu\u00edu o baixista orixinal da banda, Paul D'Amour, en 1995. Tool ga\u00f1ou tres premios Grammy, realizou xiras por todo o mundo, e produciu \u00e1lbums que chegaron ao n\u00famero 1 das listas de varios pa\u00edses.\nAta a data a banda publicou cinco \u00e1lbums de estudio, un EP e un \"box set\". Tool comezou facendo un son heavy metal no seu primeiro \u00e1lbum de estudio, \"Undertow\" (1993), e posteriormente converteuse nunha importante banda da escena do metal alternativo coa edici\u00f3n do seu segundo traballo en 1996, \"\u00c6nima\". Os seus esforzos por unir a experimentaci\u00f3n musical, as artes visuais e unha mensaxe de evoluci\u00f3n persoal continuaron con \"Lateralus\" (2001), e \"10,000 Days\" (2006), conseguindo un gran \u00e9xito de cr\u00edtica e p\u00fablico en todo o mundo. O seu quinto \u00e1lbum, \"Fear Inoculum\", o primeiro en 13 anos, foi editado o 30 de agosto de 2019 con boas cr\u00edticas. Antes do seu lanzamento a banda levaba vendidos m\u00e1is de 13 mill\u00f3ns de \u00e1lbums s\u00f3 nos Estados Unidos.\nDebido \u00e1 incorporaci\u00f3n de artes visuais por parte de Tool e ao lanzamento de traballos longos e complexos, a banda \u00e9 normalmente descrita como un grupo que transcende estilos e \u00e9 parte do rock progresivo, do rock psicod\u00e9lico e do art rock. A relaci\u00f3n entre a banda e a industria musical actual \u00e9 ambivalente, \u00e1s veces marcada pola censura e a insistencia do grupo na s\u00faa privacidade.\nHistoria.\nFormaci\u00f3n da banda.\nDurante os anos 80 cada un dos futuros membros de Tool mud\u00e1ronse aos \u00c1nxeles. Tanto Paul D'Amour como Adam Jones quer\u00edan entrar na industria do cine, mentres que Maynard James Keenan atopou traballo decorando tendas de mascotas despois de estudar artes visuais no Kendall College of Art and Design en M\u00edchigan. Danny Carey e Keenan tocaban na banda Green Jell\u00ff, e Carey tocaba con Carole King e en Pigmy Love Circus.\nA historia de Tool comeza en 1989 cando Keenan co\u00f1eceu a Jones grazas a un amigo com\u00fan. Os dous descubriron ter outra cousa en com\u00fan \u00e1 parte da fascinaci\u00f3n pola arte contempor\u00e1nea, a m\u00fasica. Despois de que Keenan lle puxese unha cinta a Jones co seu proxecto anterior, Jones quedou tan impresionado que finalmente falou co seu amigo para formar a s\u00faa propia banda. Maynard e Adam comezaron a tocar xuntos e comezaron a buscar un baixista e un bater\u00eda. Danny Carey, veci\u00f1o de Maynard, foi presentado a Jones por Tom Morello, amigo deste do instituto e co quen tocara nunha banda chamada Electric Sheep. Carey comezou a tocar a bater\u00eda con Maynard e Adam xa que sent\u00eda pena dos dous por non achar a ningu\u00e9n para tocar porque as persoas que chamaban nunca volv\u00edan ou nin sequera aparec\u00edan. \nNa mesma \u00e9poca, Paul D'Amour mud\u00e1rase aos \u00c1nxeles para traballar no cine (\u00e1rea na que Adam Jones estaba traballando, realizando efectos especiais para \"\", \"Jurassic Park\" e \"Predator 2\"). Paul era realmente guitarrista, e xa estaba desistindo de ser m\u00fasico cando un amigo presentoulle a Adam Jones, que o convidou para tocar. Unha curiosidade \u00e9 que D'Amour estaba sempre de mal humor, e a sonoridade das canci\u00f3ns encaixou perfectamente coa s\u00faa personalidade. Coa banda formada comezaron a ensaiar regularmente na casa de Danny Carey. Despois de case chamarse Toolshed escolleron ser sinxelamente Tool, polo feito de querer que a s\u00faa m\u00fasica fose unha \"ferramenta\" para a comprensi\u00f3n da \"lacrimolox\u00eda\", a \"ciencia do choro\" como terapia, que consiste en evolucionar explorando a s\u00faa dor f\u00edsica e emocional.\nDespois de case dous anos de ensaios e de realizar concertos pola \u00e1rea dos \u00c1nxeles as compa\u00f1\u00edas discogr\u00e1ficas comezaron a interesarse pola banda. e comezaron tam\u00e9n a abrir concertos para a Rollins Band, Rage Against the Machine e Fishbone. Finalmente o grupo acabou asinando un contrato co selo Zoo Entertainment. Nesa \u00e9poca gravaron demos das canci\u00f3ns \"Cold &amp; Ugly\", \"Hush\", \"Part Of Me\", \"Jerk-Off\", \"Crawl Away\" e \"Sober\". De todas, s\u00f3 as catro primeiras entrar\u00edan no EP \"Opiate\", lanzado en marzo de 1992 a trav\u00e9s de Zoo Entertainment, xunto cos temas \"Sweat\" e \"Opiate\". Os membros de Tool declararon que erraran de certa maneira ao escoller os temas do EP, xustamente porque s\u00f3 puxeran as composici\u00f3ns m\u00e1is pesadas e curtas, e todos os que o o\u00edron consider\u00e1banos unha banda de thrash metal. Por\u00e9n, a banda conseguiu unhas boas vendas con \"Opiate\" debido a este feito. Tool gravou un v\u00eddeo musical \"Hush\" (dirixido por Ken Andrews, de Failure), onde os membros da banda aparecen amordazados e nus, cunha placa escrita: \"Parental Advisory: Explicit Parts\" cubrindo os seus xenitais e con cinta tapando as s\u00faas bocas. Ten sentido, dende que a canci\u00f3n fala sobre a censura. O v\u00eddeo non foi lanzado de maneira oficial, polo feito de que a MTV nunca pasar\u00eda un clip con este contido na \u00e9poca. Pero iso non impediu que o tema \"Sweat\" aparecese na banda sonora da pel\u00edcula \"\" Tool comezou a abrir concertos para Rollins Band, Rage Against the Machine e Fishbone, White Zombie e Corrosion of Conformity, conseguindo unha resposta moi positiva.\n\"Undertow\".\nNo ano seguinte, nun momento no que o rock alternativo e o grunge estaban no m\u00e1is alto, Tool publicou o seu primeiro \u00e1lbum, \"Undertow\". En abril de o traballo chegou \u00e1s tendas, ou polo menos unha versi\u00f3n \"domesticada\" do primeiro \u00e1lbum de Tool xa que algunhas cambiaron a portada orixinal (un debuxo dunha escultura de Adam Jones, unha especie de caixa tor\u00e1cica vermella con costelas en forma de tent\u00e1culos) por un c\u00f3digo de barras xigante. A parte interior e traseira do libreto ti\u00f1an fotos como unha muller extremadamente obesa n\u00faa e soa, e outra foto da mesma muller cun home nu deitado sobre ela, \u00e1 parte dunha radiograf\u00eda cun enorme vibrador dentro dunha cavidade anal. En edici\u00f3ns non censuradas, existen tam\u00e9n fotos dunha vaca lambendo os seus xenitais e un porco empalado por unha serie de garfos (esta \u00e9 unha montaxe). \n\"Undertow\" ten m\u00e1is diversidade que \"Opiate\" ao inclu\u00edr canci\u00f3ns que a banda decidira non publicar no EP, onde optaron por un son m\u00e1is pesado. A banda iniciou unha xira que inclu\u00edu varios concertos no Lollapalooza, onde pasaron do escenario secundario ao principal grazas ao seu representante e cofundador do festival Ted Gardner. No \u00faltimo concerto do Lollapalooza nos \u00c1nxeles o c\u00f3mico Bill Hicks presentou \u00e1 banda. Hicks fix\u00e9rase amigo dos membros de Tool e era unha influencia para eles, sendo mencionado no libreto de \"Undertow\". A popularidade ga\u00f1ada tras estes concertos impulsou as vendas do \u00e1lbum que foi certificado ouro pola RIAA en setembro de 1993 e platino en 1995, a pesar da censura das portadas dalg\u00fans ditribuidores como Wal-Mart. O sinxelo \"Sober\" converteuse nun \u00e9xito en marzo de 1994 e ga\u00f1ou o premio da Billboard ao \"Mellor video dun novo artista\" polo v\u00eddeo musical en stop motion que o acompa\u00f1aba.\nCo lanzamento do seguinte sinxelo \"Prison Sex\", a banda volveu a ser foco da censura. As letras e o videoda canci\u00f3n tratan sobre abuso infantil e provocou reacci\u00f3ns controvertidas. O v\u00eddeo foi creado principalmente polo guitarrista Adam Jones, que o viu como a s\u00faa \"interpretaci\u00f3n surrealista\" do tema. Mentres que alg\u00fans xornalistas contempor\u00e1neos loubaron o v\u00eddeo e describiron a letra como \"metaf\u00f3rica\", a rama estadounidense da canle MuchMusic (que lle pediu a Keenan que representase \u00e1 banda nunha audiencia) considerou o v\u00eddeo musical demasiado gr\u00e1fico e obsceno, e a MTV deixou de emitilo despois dunhas poucas veces.\n\"\u00c6nima\" e \"Salival\".\nEn setembro de 1995 a banda comezou a compo\u00f1er e gravar o seu segundo \u00e1lbum de estudio. Nesas datas Tool experimentou o seu \u00fanico cambio na formaci\u00f3n ata a data, deixando o baixista D'Amour o grupo de xeito amigable para centrarse noutros proxectos. Segundo Carey, D'Amour marchou porque quer\u00eda tocar a guitarra en vez do baixo. Justin Chancellor, membro dos seus antigos compa\u00f1eiros de xira Peach, finalmente substitu\u00edu a D'Amour, sendo elixido entre outros baixistas como Frank Cavanagh de Filter, Scott Reeder de Kyuss, Shepherd Stevenson de Pigmy Love Circus, Eric Avery de Jane's Addiction, e Marco Fox de ZAUM.\nO 17 de seembro de 1996 Tool publicou \"\u00c6nima\" (\"ON-ima\"). A banda contou coa axuda do produtor David Bottrill, que producira alg\u00fans \u00e1lbums de King Crimson, mentres que Jones colaborou con Cam de Leon para crear o libreto do disco que estar\u00eda nomeado a un Grammy. O \u00e1lbum foi dedicado ao humorista Bill Hicks, que morrera dous anos e medio antes. A banda pretend\u00eda das a co\u00f1ecer o material e as ideas de Hicks, xa que sent\u00eda que Tool e Hicks \"resoaban conceptos semellantes\". En particular,o tema final de \"\u00c6nima\" \"Third Eye\" est\u00e1 precedido por un anaco de actuaci\u00f3ns de Hicks, e a carcasa lenticular do \u00e1lbum e o estribillo do tema \"\u00c6nema\" fan referencia a un sketch do \u00e1lbum de Hicks \"Arizona Bay\", no cal contempla a idea dos \u00c1nxeles caendo ao oc\u00e9ano Pac\u00edfico.\nCando \"\u00c6nima\" foi lanzado, Tool sufr\u00edu unha represalia: o clip de \"Stinkfist\" (primeiro sinxelo do disco) foi rexeitado pola MTV, que alegou que o t\u00edtulo da m\u00fasica era ofensivo. Despois de represalia por parte dos fans, a emisora pasou a exhibir o v\u00eddeo co nome de \"Track #1\", por ser o primeiro corte de \"\u00c6nima\".\nO fiasco da MTV non fixo baixar as vendas de \"\u00c6nima\", todo o contrario, ata favoreceu. Todos quer\u00edan saber o que hab\u00eda de tan absurdo nunha canci\u00f3n. Pero de certa forma ata hab\u00eda: en certa parte de \"Stinkfist\", (2:45, para ser exacto) Maynard murmura, case que subliminalmente: \"Chupa minha pica pinto pichu\" (en portugu\u00e9s)! En case todas as canci\u00f3ns Maynard est\u00e1 susurrando algo, intelixible ou non.\n\u00c1 parte das mensaxes subliminais, \"\u00c6nima\" \u00e9 o disco esencial para quen queira co\u00f1ecer Tool. O traballo gr\u00e1fico da portada de \"\u00c6nima\" tam\u00e9n \u00e9 excepcional, con holograf\u00edas estra\u00f1as e escuras, tanto que o grupo foi nomeado para \"Mellor Portada de \u00c1lbum\" nos Grammy de 1996. No mesmo ano, Tool foi nomeado para mellor videoclip e curtametraxe por \"Stinkfist\".\n\u00c9 nesta \u00e9poca cando Maynard comeza a aparecer nos concertos totalmente rapado, co corpo pintado ou vestido de muller, engadindo m\u00e1is estra\u00f1eza \u00e1 \"perfomance\" de Tool. En medio da inmensa xira, a banda lanza o sinxelo e o clip de \"\u00c6nema\", concorrendo aos premios da MTV, que desta vez non censurou a creatividade do grupo. \"\u00c6nema\" chega a ga\u00f1ar un Grammy de \"Mellor Performance de Metal\", en 1997.\nDespois da finalizaci\u00f3n de promoci\u00f3n de \"\u00c6nima\", Tool decide descansar por un tempo. Maynard grava \"Know Your Enemy\" con Rage Against the Machine e fai un dueto nun show con Tori Amos, cantando \"Muhammad My Friend\". Tam\u00e9n forma Shandi's Addiction, con Billy Gould (Faith No More), Tom Morello e Brad Wilk (guitarrista e bater\u00eda de Rage Against the Machine). para participar do disco tributo a Kiss (\"Kiss My Ass\"), gravando a canci\u00f3n \"Calling Dr. Love\". \u00c1 Volcano Entertainment, discogr\u00e1fica de Tool, non lle gustou nada diso, e procesou \u00e1 banda por ter violado cl\u00e1usulas do contrato, alegando que o grupo estar\u00eda participando de proxectos noutros selos, e as\u00ed procurando novas propostas de contrato. A banda enfrontouse \u00e1 discogr\u00e1fica, dicindo que o selo estar\u00eda neg\u00e1ndolles unha cl\u00e1usula que constaba no acordo orixinal. Despois dun ano de enfrontamento ambas partes decidiron facer un novo acordo, evitando medidas xudiciais. Tool renovou o seu contrato, inclu\u00edndo a gravaci\u00f3n de tres \u00e1lbums m\u00e1is.\nDespois de arranxados estes problemas, os seus integrantes envolv\u00e9ronse en presentaci\u00f3ns/gravaci\u00f3ns ocasionais con bandas de amigos: Adam Jones toca nalg\u00fans concertos con The Melvins e monta unha banda experimental con Buzz Osborne, chamada Noiseland Arcade, facendo alg\u00fans directos en 1998. Un bo tempo despois, Maynard comeza a ter m\u00e1is contacto con outros m\u00fasicos, organizando o proxecto Tapeworm, con Trent Reznor e Danny Lohner, ambos de Nine Inch Nails.\nMaynard \u00fanese a A Perfect Circle.\nM\u00e1is tarde, Maynard restablece o contacto con Billy Howerdel, t\u00e9cnico de son das sesi\u00f3ns de \"\u00c6nima\". Howerdel am\u00f3salle as s\u00faas composici\u00f3ns e Maynard ofr\u00e9cese para participar do proxecto que el estaba montando coa baixista Paz Lenchantin. Estase formando A Perfect Circle, a ocupaci\u00f3n de Maynard durante certo tempo.\nCon Tool paralizado polos problemas contractuais, Maynard pode dedicarse completamente a A Perfect Circle. Formado por Maynard, Billy Howerdel, Troy Van Leeuwen, Paz Lenchantin e Josh Freese, o grupo comeza a tocar en concertos ben\u00e9ficos, e far\u00e1 de abreconcertos da xira de 2000 de Nine Inch Nails. Tentando enganar aos seus fans, Maynard pasa a usar unha perruca. Pero el \u00e9 descuberto debido \u00e1 grande atenci\u00f3n que A Perfect Circle acaba espertando co \u00e1lbum \"Mer de Noms\". Por ter canci\u00f3ns m\u00e1is mel\u00f3dicas e curtas, A Perfect Circle t\u00f3rnase m\u00e1is accesible que Tool, atopando un \u00e9xito inmediato e maior que o que a banda principal de Maynard conseguira ata ent\u00f3n.\nVolta \u00e1 actividade.\nCando A Perfect Circle lle deu un tempo, Tool volveu \u00e1 actividade. Para acabar cos rumores que dic\u00edan que a banda se separara, lanzaron no ano 2000 \"Salival\", que se trata dun DVD cos cinco clips da banda e un CD con temas en directo e rarezas. Destacan a incrible versi\u00f3n de \"No Quarter\", de Led Zeppelin, \"You Lied\" (versi\u00f3n de Peach, de Justin Chancellor), a canci\u00f3n oculta \"Maynard's Dick\" e \"Pushit\", nunha versi\u00f3n en directo m\u00e1is longa que a orixinal onde participa o profesor de percusi\u00f3n de Danny Carey, Aloke Dutta. A\u00ednda que \"Salival\" non tivo ning\u00fan sinxelo, \"Maynard's Dick\" (que data da \u00e9poca de \"Opiate\") puido escoitarse brevemente nalgunhas emisoras candos alg\u00fans DJs decidiron pinchala co t\u00edtulo \"Maynard's Dead\".\nTool comezou a gravar un novo \u00e1lbum de estudio e despois de seis anos dende o \"\u00c6nima\", \"Lateralus\" \u00e9 lanzado. O disco supera todas as expectativas encabezado polo videoclip futurista de \"Schism\". A banda reaparece con novos folgos, con Adam Jones m\u00e1is refinado, amosando m\u00e1is t\u00e9cnica nos seus riffs (sen ser virtuoso). A voz de Maynard suavizada por A Perfect Circle amosa a s\u00faa beleza en \"Reflection\" e \"The Patient\"; pero que ao mesmo tempo rasga en temas como \"The Grudge\" e \"Ticks And Leeches\". A banda ga\u00f1a un Grammy m\u00e1is, desta vez por \"Schism\".\nTool lanza os clips de \"Parabol e \"Parabola\" resultando un \u00fanico v\u00eddeo enorme e que dificilmente \u00e9 transmitido pola MTV. Pero Tool realmente non precisa m\u00e1is da MTV para conseguir o \u00e9xito e chamar a atenci\u00f3n de novos fans. Rematada a xira de \"Lateralus\", en 2003 Maynard volta a reunirse con A Perfect Circle e consideran o lanzamento do segundo \u00e1lbum do grupo. Danny Carey dedicase a estudar percusi\u00f3n co seu professor Aloke Dutta e a gravar con Pygmy Love Circus, mentres Adam segue a s\u00faa carreira cos efectos especiais e escribe material novo para Tool con Justin Chancellor.\n\"10,000 Days\".\nDespois doutro prolongado descanso, durante o cal Keenan reincorporouse a A Perfect Circle para gravar e facer unha xira, Keenan volveu a unir aos seus compa\u00f1eiros para traballar nun novo disco. Os rumores sobre o nome do novo traballo (chegouse a rumorear como posible nome o t\u00edtulo \"Teleincision\") apareceron, ao igual que alg\u00fans detalles do novo material, como a influencia dos seus compa\u00f1eiros do tour de \"Lateralus\", Fant\u00f4mas e Meshuggah. Finalmente, no sitio web oficial da banda apareceu o nome do novo \u00e1lbum: \"10,000 Days\".\nPor\u00e9n, os rumores sobre o novo disco non desapareceron, ata se chegou a especular que a banda creara un disco \"reclamo\", un \u00e1lbum falso que enganar\u00eda \u00e1 audiencia ata o lanzamento. As augas calm\u00e1ronse cando unha copia do \u00e1lbum filtrouse ilegalmente nas redes de intercambio de arquivos, anticipando o lanzamento d\u00faas semanas. Finalmente o disco lanzouse segundo o previsto o 2 de maio de 2006 nos Estados Unidos, debutando nos primeiros postos de varias listas mundiais. Malia que estivo dispo\u00f1ible en internet semanas antes do lanzamento, \"10,000 Days\" vendeu na s\u00faa primeira semana, s\u00f3 nos Estados Unidos, 564.000 copias. Por este feito acadou o primeiro posto da lista \"Billboard 200\", dobrando as vendas do \u00e1lbum auto-titulado de Pearl Jam, que era o segundo na lista. Por\u00e9n, \"10,000 Days\" non recibiu tan boas cr\u00edticas como \"Lateralus\", o seu antecesor.\nTras a edici\u00f3n do disco comezaron unha xira sendo os seus abreconcertos as bandas Isis e Mastodon. Durante un breve descanso, despois de tocar en Australia e Nova Zelandia, o bater\u00eda Danny Carey tivo un desgarro nun b\u00edceps nunha pelexa co can da s\u00faa moza. Carey tivo que ser operado e adi\u00e1ronse varias actuaci\u00f3ns da banda. Tool volver\u00eda aos escenarios en abril do 2007 e o 15 de xu\u00f1o foi cabeza de cartel no \"Bonnaroo Music Festival\", tocando con eles Tom Morello no tema \"Lateralus\".\n\"Fear Inoculum\".\nNunha entrevista concedida no ano 2007, Justin Chancellor afirmaba que a banda probablemente continuar\u00eda a s\u00faa xira ata o 2008 e despois tomar\u00edase un tempo de descanso. A banda entrou en hiato a principios do ano 2008 e agardaba comezar a compo\u00f1er para un novo \u00e1lbum nalg\u00fan momento do ano seguinte. O 24 de marzo do 2009 a p\u00e1xina web de Tool confirmou unha xira de ver\u00e1n. Esta comezou o 18 de xullo en Commerce City, Colorado, no \"Mile High Music Festival\". As derradeiras datas foron do 7 ao 9 de agosto para o \"Lollapalooza 2009\" e realizaron un concerto de clausura o 22 dese mes no \"Epicenter Festival\" en Pomona.\nSegundo a s\u00faa web, Tool comezou o proceso de composici\u00f3n do seu novo traballo en marzo do ano 2010. En abril e maio a banda sa\u00edu de xira polos Estados Unidos, e entre xu\u00f1o e xullo por Canad\u00e1. No mes de xaneiro do 2011 foi cabeza de cartel no \"Big Day Out Festival\" en Australia e Nova Zelandia.\nO 26 de xaneiro do 2011 o Twitter oficial da banda bromeaba co atraso que estaba collendo o agardado novo \u00e1lbum e posteaba: \"Hot off the presses. New TOOL Album to be released on April 1st, 2009. Pre-order yours NOW! Title: \"Chinese Democracy Deux\" Bon Appetit'!\" (que poder\u00eda traducirse como: \"Acabado de sa\u00edr das prensas. O novo \u00e1lbum de TOOL ser\u00e1 editado o 1 de abril do 2009. Encargue o seu AGORA! T\u00edtulo: \"Chinese Democracy Deux\" Bon Appetit'!\"). Fai unha clara referencia ao \u00e1lbum de Guns N' Roses \"Chinese Democracy\" que tardou 15 anos en ser editado dende que se gravou o seu primeiro material. Durante este tempo os seus membros participaron activamente nos seus proxectos paralelos. Especialmente Keenan, que estivo de xira con Puscifer.\nNo mes de febreiro do 2013 a banda anunciou o lanzamento dunha edici\u00f3n limitada do seu EP de estrea, \"Opiate\", para o 26 de marzo dese ano, conmemorando as\u00ed o 21 aniversario da edici\u00f3n orixinal. Publicaranse s\u00f3 5.000 exemplares en 5 series de 1.000 unidades cada unha, con variaci\u00f3ns nas imaxes exteriores e incluir\u00e1n unha nova imaxe estereosc\u00f3pica para ver cos lentes da embalaxe do \u00e1lbum \"10,000 Days\". A direcci\u00f3n art\u00edstica da edici\u00f3n corre por conta do guitarrista Adam Jones, e contar\u00e1 con ilustraci\u00f3ns do artista Adi Granov.\nO 15 de xullo de 2014 Carey e Jones informaron \u00e1 revista \"Rolling Stone\" que compromisos familiares e unha demanda en curso eran as principais raz\u00f3ns para o atraso do quinto \u00e1lbum. Carey dixo \u00e1 revista que unha canci\u00f3n sen t\u00edtulo \"est\u00e1 case feita\".\nEn marzo de 2015 Jones revelou que a demanda resolveuse a favor da banda e Tool centrouse na gravaci\u00f3n do \u00e1lbum. Tam\u00e9n dixo que agardaba que o disco estivese rematado antes do final de ano, pero enfatizou que o grupo non se dar\u00eda pr\u00e9sa para cumprir cunha data l\u00edmite arbitraria.\nNo mes de xaneiro de 2016 Tool realizou unha xira de 18 datas polos Estados Unidos, a meirande parte deles con Primus como abreconcertos.\nA\u00ednda que se informou en febreiro de 2017 que Keenan entrara no estudio para traballar nas voces do quinto \u00e1lbum de Tool, posteriormente d\u00edxose que non estaba planeado editar o traballo ese ano. A\u00ednda as\u00ed, a banda anunciou unha xira por Norteam\u00e9rica que comezar\u00eda no mes de maio. Un mes despois Chancellor revelou que o novo \u00e1lbum de Tool estaba listo nun 90%, mentres que Carey afirmou noutra entrevista que ser\u00eda lanzado \"definitivamente\" en 2018. En febreiro de 2018 Jones revelou que Keenan estivera traballando nas letras das canci\u00f3ns, e que a banda comezar\u00eda a gravar en marzo. No mes de xu\u00f1o, durante o seu discurso de aceptaci\u00f3n do Icon Award nos premios Metal Hammer Golden Gods Awards, Keenan dixo \"vou a gravar agora dicindo que veredes algunha m\u00fasica nova o pr\u00f3ximo ano\".\nO 11 de setembro de 2018 Keenan anunciou a trav\u00e9s de Twitter que a produci\u00f3n do disco estaba progresando e que as voces xa foran compostas, antes de suxerir unha edici\u00f3n para 2019. En xaneiro de 2019 Keenan dixo que xa rematara de gravar as s\u00faas voces para o \u00e1lbum \"meses atr\u00e1s\". Se ben Carey mencionou que ti\u00f1an como obxectivo publicar o traballo cara mediados de abril, Keenan posteriormente explicou que entre maio e xu\u00f1o era un prazo m\u00e1is realista para rematar e publicar o \u00e1lbum. O d\u00eda 5 de maio a banda estreou d\u00faas canci\u00f3ns ao vivo no Welcome to Rockville Festival en Jacksonville, Florida, chamadas \"Descending\" e \"Invincible\". Tres d\u00edas despois confirmouse que o disco ser\u00eda lanzado o 30 de agosto dese ano. O 29 de xullo Keenan confirmou que o \u00e1lbum se titular\u00eda \"Fear Inoculum\". A canci\u00f3n t\u00edtulo do disco foi editada como sinxelo o 7 de agosto, sendo o primeiro lanzamento da banda en 13 anos.\nO 2 de agosto toda a discograf\u00eda de Tool, coa excepci\u00f3n de \"Salival\", f\u00edxose dispo\u00f1ible en plataformas dixitais de \"streaming\". Tool foi unha das \u00faltimas grandes bandas en publicar a s\u00faa m\u00fasica dixitalmente, xa que o seu contrato discogr\u00e1fico fora asinado antes da popolaridade do \"streaming\" e non foi revisado ata xusto antes do lanzamento de \"Fear Inoculum\". A edici\u00f3n da discograf\u00eda en li\u00f1a fixo que cada lanzamento volvese a aparecer en varias listas internacionais e a banda batese varios r\u00e9cords nas listas da \"Billboard\". \"Fear Inoculum\" foi publicado oficialmente o 30 de agosto e converteuse no terceiro n\u00famero 1 da banda nos Estados Unidos.\nEstilo musical e influencias.\nPatrick Donovan do xornal \"The Age\" describiu a Tool como \"a banda de metal da persoa pensante. Cerebral e visceral, suave e pesada, mel\u00f3dica e abrasiva, tenra e brutal, familiar e estra\u00f1a, occidental e oriental, fermosa e fea, tensos pero extensos e \u00e9picos, son unha mara\u00f1a de contradici\u00f3ns\". Tool recibiu eloxios de C.B. Liddell, do xornal \"International Herald Tribune\", polo seu son complexo e en constante evoluci\u00f3n. Ao describir o seu son xeral, AllMusic ref\u00edrese a eles como \"heavy metal post-Jane's Addiction\", e \"The New York Times\" atopa semellanzas cos \"riffs de guitarra e modos de Oriente Medio de Led Zeppelin\". Allmusic comparou o seu traballo de 2001 \"Lateralus\" co \"Meddle\" (1971) de Pink Floyd, a\u00ednda que trinta anos despois e alterado polo \"impulso de Tool de encher cada polgada de infinito con con carne de guitarra dura e temor absoluto\". Tool foi etiquetado como post-metal en 1993 e 1996, as\u00ed como en 2006, despois de que o termo se fixese popular.\nDebido ao achegamento experimental de Tool \u00e1 m\u00fasica, \u00e9 discutible o seu lugar nos x\u00e9neros tradicionais de m\u00fasica. Tool \u00e9, sen d\u00fabidas, parte do x\u00e9nero do rock, pero a que subx\u00e9nero deste pertencen e canta influencia tiveron en Tool grupos anteriores, \u00e9 obxecto de debate entre fans e cr\u00edticos.\nEn moitos casos, Tool \u00e9 catalogado como metal alternativo, un x\u00e9nero moi amplo para catalogar a bandas (como Jane's Addiction, Rage Against the Machine e Faith No More, entre outras) que abarcan a est\u00e9tica e aos fans do metal e o rock alternativo.\nNo mesmo sentido, Tool \u00e9 catalogada como unha banda de rock progresivo. Aqueles que senten que Tool \u00e9 unha banda progresiva citan a definici\u00f3n cl\u00e1sica de \"progresivo\": \u00e9 un x\u00e9nero de m\u00fasica rock que busca alonxarse da m\u00fasica \"mainstream\" ou popular, \"empurrando\" os l\u00edmites do rock, creando novos sons e estilos, que acot\u00edo pos\u00faen un alto grao de complexidade e de capas de son, elementos que poden atoparse doadamente na m\u00fasica de Tool: sexan os complexos ritmos utilizados en canci\u00f3ns como \"Schism\" (de 5/8 a 7/8) ou en \"Lateralus\", que m\u00f3vese de 9/8 a 8/8 a 7/8 ou a incorporaci\u00f3n de sons infrecuentes producidos pola experimentaci\u00f3n con instrumentos (como en \"Jambi\"). Combinando o aspecto progresivo de Tool, co seu son do metal, poder\u00edase aproximar a un x\u00e9nero como \"metal progresivo\".\nNunha entrevista a un diario, Keenan dixo, medio en broma, que o g\u00e9nero de Tool \u00e9 un \"stew of progressive rock, Bulgarian folk metal, rock \u2019n\u2019 roll, \u201980s disco and Christian rap that we like to call Munge\" (\"guiso de rock progresivo, folk metal bulgaro, rock &amp; roll, m\u00fasica disco dos 80 e rap cristiano ao que nos gusta chamar \u2018Munge\u2019\u201d).\nTalvez, a influencia m\u00e1is mencionada de Tool \u00e9 King Crimson, admitida polos mesmos Tool como unha das s\u00faas bandas favoritas. Cando Tool non \u00e9 chamado progresivo, acostuma ser catalogado dentro dalg\u00fan x\u00e9nero do metal. \u00c1s veces son catalogados como un x\u00e9nero estendido do metal, como \"math-metal psicod\u00e9lico\" (\"psychedelic math-metal\"), a diferenza doutras bandas que caen en subx\u00e9neros m\u00e1is com\u00fans. Tam\u00e9n foron postos ocasionalmente en x\u00e9neros dos cales a xente normalmente non os considera parte, como jazz rock (unha clasificaci\u00f3n relacionada co seu aspecto progresivo), e ata trip-hop, a\u00ednda que isto d\u00e9bese principalmente a un \u00fanico set en vivo xunto a Tricky.\nArtes visuais.\nParte do traballo de Tool como banda \u00e9 o de incorporar influencias doutros tipos de arte nos seus videoclips, concertos e empaquetado dos discos. Particularmete, Adam Jones actua tam\u00e9n como o director art\u00edstico do grupo e como director dos seus videos musicais. Este feito tam\u00e9n pode verse na propia p\u00e1xina oficial de Tool.\nVideos musicais.\nA banda lanzou oito videoclips, pero s\u00f3 aparecen persoalmente nos dous primeiros, para evitar que a xente se \"enganchase \u00e1s personalidades involucradas en vez de escoitar a m\u00fasica\". Coa excepci\u00f3n de \"Hush\" e \"Vicarious\", todos os videos de Tool contan en certa medida con animaci\u00f3ns realizadas coa t\u00e9cnica do \"stop motion\". Os videos son creados principalmente por Adam Jones, acot\u00edo en colaboraci\u00f3n con outros artistas como Chet Zar, Alex Grey e Osseus Labyrint.\nO videoclip de \"Sober\" conseguiu particularmente moita atenci\u00f3n. Jones explicou que non cont\u00e9n ningunha historia, pero que a s\u00faa intenci\u00f3n era provocar emoci\u00f3ns persoais coas s\u00faas imaxes. \"Billboard\" elixiuno como o \"Mellor video dun artista novo\".\nO v\u00eddeo de \"Vicarious\" foi lanzado en DVD o 16 de decembro do 2007 e destaca por ser o primeio da banda en ser realizado enteiramente con imaxes xeradas por ordenador.\nPortadas e libretos.\nAdam Jones tam\u00e9n \u00e9 responsable da meirande parte do concepto art\u00edstico dos seus libretos. O seu primeiro \u00e1lbum, \"Undertow\", contaba coa escultura dunha caixa tor\u00e1cica de Jones na s\u00faa capa, e con fotos realizadas polos membros do grupo. Posteriores traballos inclu\u00edan tam\u00e9n dese\u00f1os de artistas colaboradores: \"\u00c6nima\" e \"Salival\" ti\u00f1an traballos de Cam de Leon; e \"Lateralus\" e \"10,000 Days\" contaban coa axuda de Alex Grey. As edici\u00f3ns destes discos tiveron moi boas cr\u00edticas pola s\u00faa innovaci\u00f3n na presentaci\u00f3n dos discos.\nTanto \"\u00c6nima\" como \"10,000 Days\" foron nomeados ao Grammy \u00e1 mellor presentaci\u00f3n e, mentres o primeiro non se levou o premio en 1997, o segundo si ga\u00f1ou no ano 2007. Como director art\u00edstico, Adam Jones creou unha presentaci\u00f3n para \"10,000 Days\" que conta cuns lestes estereosc\u00f3picos para ver as imaxes e as fotos en 3D do libreto.\nMembros.\nMembros actuais\nAntigos membros"}
{"id": "27735", "revid": "89787", "url": "https://gl.wikipedia.org/wiki?curid=27735", "title": "Audioslave", "text": "Audioslave foi un supergrupo estadounidense de rock formado en Glendale (California) no ano 2001 e separado no ano 2007. Os membros do grupo foron o daquela ex-vocalista de Soundgarden Chris Cornell, e os ex-membros de Rage Against the Machine Tom Morello (guitarra), Tim Commerford (baixo) e Brad Wilk (bater\u00eda). A cr\u00edtica describiu inicialmente o grupo como unha combinaci\u00f3n de Soundgarden e Rage Against the Machine, pero trala publicaci\u00f3n do seu segundo \u00e1lbum \"Out of Exile\" os medios afirmaron de forma un\u00e1nime que o grupo establecera unha identidade diferente.\nO grupo creou o seu propio son caracter\u00edstico ao mesturar o hard rock t\u00edpico dos anos 1970 co rock alternativo dos anos 1990, con Morello incorporando os seus caracter\u00edsticos solos de guitarra nesta mestura. Ao igual que Rage Against the Machine, o grupo reafirmouse no feito de que t\u00f3dolos sons dos seus \u00e1lbums fosen producidos empregando s\u00f3 guitarras, baixo, bater\u00eda e voces.\nNos seus seis anos de existencia Audioslave publicou tres \u00e1lbums, recibiu tres nomeamentos aos Premios Grammy e converteuse no primeiro grupo estadounidense de rock en tocar nun concerto ao aire libre en Cuba. O grupo separouse en febreiro do 2007 cando Cornell publicou unha nota de prensa anunciando que marchaba de forma permanente do grupo debido a conflitos de personalidade e diferentes opini\u00f3ns musicais. A xira de reuni\u00f3n de 2007 de Rage Against the Machine que fixeron os restantes membros do grupo as\u00ed como os \u00e1lbums en solitario publicados nese mesmo ano por Morello e Cornell cimentaron a disoluci\u00f3n permanente do grupo.\nHistoria.\nFormaci\u00f3n (2000\u20132001).\nA historia de Audioslave rem\u00f3ntase ao 18 de outubro de 2000 cando Zack de la Rocha, vocalista de Rage Against the Machine, anunciou que deixaba o grupo por diferenzas co resto dos membros. Rage Against the Machine disolveuse como resultado desta sa\u00edda, pero os tres membros restantes Tim Commerford, Tom Morello e Brad Wilk decidiron seguir xuntos e anunciaron os seus plans de continuar tocando cun novo vocalista. O grupo fixo probas con varios aspirantes, inclu\u00edndo a B-Real de Cypress Hill, pero finalmente decidiron que non quer\u00edan unirse con outro rapeiro ou con algu\u00e9n que soase como de la Rocha. O produtor musical e amigo deles Rick Rubin suxeriulles que tocasen con Chris Cornell, o antigo l\u00edder de Soundgarden, e convenceunos tam\u00e9n para que asistisen a terapia de grupo con Phil Towle trala disoluci\u00f3n do grupo. En opini\u00f3n de Rubin, Rage Against the Machine ti\u00f1a potencial para converterse nun mellor grupo cunha nova voz, afirmando que poder\u00eda ser unha nova situaci\u00f3n como a de \"Yardbirds - Led Zeppelin\". Posteriormente, Commerford acreditar\u00eda a Rubin por ser o catalizador do novo grupo.\nA qu\u00edmica entre Cornell e os outros tres membros foi aparente dende o comezo, segundo propias declaraci\u00f3ns de Morello: \"Non soaba s\u00f3 ben. Non soaba xenial. Soaba transcendente\". O cuarteto escribiu 21 temas durante 19 d\u00edas de ensaio e comezou a traballar no estudio a finais de maio do 2001 con Rubin como produtor, ao mesmo tempo que solucionaban as cuesti\u00f3ns de discogr\u00e1fica e xesti\u00f3n.\n\"Audioslave\" (2002\u20132003).\nO 19 de marzo de 2002 Audioslave confirmouse para o s\u00e9timo festival anual Ozzfest, malia que nese momento o grupo a\u00ednda non ti\u00f1a nome oficial ou data de publicaci\u00f3n para o seu \u00e1lbum de estrea. Poucos d\u00edas despois xurdiron novas que informaban sobre a ruptura do grupo sen que chegasen a actuar en p\u00fablico, e o representante de Chris Cornell confirmou que este deixara o grupo sen dar ningunha explicaci\u00f3n. Baixo o nome de \"Civilian\" (ou \"The Civilian Project\"), 13 mesturas non finalizadas dos temas nos que o grupo estivera traballando no estudio foron filtradas nas redes peer-to-peer en maio de 2002. Segundo Morello o grupo sentiuse frustrado por este feito xa que os temas non estaban finalizados e nalg\u00fans casos os temas filtrados nin sequera conti\u00f1an as mesmas letras nin a mesma m\u00fasica que eles produciran.\nOs primeiros rumores suxeriron que Cornell non estaba de acordo en ter dous representantes involucrados de forma activa no proxecto, xa que Jim Guerinot representaba a Cornell mentres que Peter Mensch era o representante de Rage Against the Machine. Segundo declaraci\u00f3ns do grupo posteriores, a separaci\u00f3n non foi por problemas persoais entre os membros, sen\u00f3n por disputas entre os representantes. Ao finalizar a remestura do \u00e1lbum unhas seis semanas despois, o grupo reformouse, despediu de forma simult\u00e1nea aos dous representantes e contrataron a compa\u00f1\u00eda The Firm como novo representante. Os seus anteriores selos discogr\u00e1ficos Epic e Interscope chegaron a un acordo para alternarse na publicaci\u00f3n dos futuros \u00e1lbums do grupo.\nAudioslave anunciou o seu novo nome oficial e lanzou unha p\u00e1xina web oficial a comezos de setembro dese ano. O seu primeiro sinxelo titulado \"Cochise\" foi publicado en li\u00f1a a finais dese mes, e comezou a soar nas radios a comezos de outubro. A cr\u00edtica loou o estilo vocal de Cornell, moi diferente do estilo rapeado de de la Rocha, considerando o cambio como un retorno do grupo ao tipo de sons que foran a s\u00faa inspiraci\u00f3n. O director Mark Romanek gravou un v\u00eddeo musical para \"Cochise,\" no que se ve ao grupo tocando no teito dunha torre en construci\u00f3n nos \u00c1nxeles, mentres que un conxunto de fogos artificiais serve de sistema de iluminaci\u00f3n. O ru\u00eddo dos estoupidos destes foguetes durante a gravaci\u00f3n resultou en chamadas de aviso \u00e1s autoridades por medo a un ataque terrorista por parte dos residentes da zona preto a esta localizaci\u00f3n.\nO seu \u00e1lbum hom\u00f3nimo de estrea \"Audioslave\" foi publicado o 19 de novembro de 2002, acadando o n\u00famero 7 da lista \"Billboard 200\" tras vender 162\u00a0000 copias na s\u00faa primeira semana no mercado. Certificouse como disco de ouro pola RIAA ao mes da s\u00faa publicaci\u00f3n, acadando a certificaci\u00f3n de triplo platino no 2006. Foi o \u00e1lbum con m\u00e1is \u00e9xito comercial de Audioslave, vendendo m\u00e1is de tres mill\u00f3ns de copias tan s\u00f3 nos Estados Unidos. Malia este \u00e9xito comercial, a cr\u00edtica non foi un\u00e1nime con este \u00e1lbum. Alg\u00fans cr\u00edticos cualificaron o traballo do grupo como falto de inspiraci\u00f3n, e predicible. Pitchfork Media loou a voz de Chris Cornell, pero criticou o resto de aspectos do \u00e1lbum, cualificando as letras como \"un completo galimat\u00edas\" e a produci\u00f3n de Rubin como \"un produto de rock sintetizado que non emite ningunha calor\". Por\u00e9n, outros cr\u00edticos destacaron positivamente o estilo do supergrupo, con reminiscencias do rock dos anos 1970 e compar\u00e1ndoo ao estilo de Led Zeppelin e Black Sabbath, afirmando que engad\u00eda un son e estilo moi necesarios na corrente principal dese momento.\nA primeira actuaci\u00f3n en directo do grupo foi o 25 de novembro de 2002, tocando brevemente no teito do Ed Sullivan Theater de Broadway, Nova York, para o programa de televisi\u00f3n \"Late Show with David Letterman.\" O 7 de decembro dese mesmo ano tivo lugar a primeira actuaci\u00f3n de pago do grupo, como parte do evento KROQ Almost Acoustic Christmas. Case o final do conxunto de seis temas tocados polo grupo, Cornell declarou cara a audiencia \"Estes tipos salv\u00e1ronme a vida este ano\", e a actuaci\u00f3n finalizou cunha aperta de t\u00f3dolos membros do grupo. Os medios pregunt\u00e1ronlle posteriormente a Cornell sobre estes eventos, ao que s\u00f3 respondeu que durante meses levaba arrastrando ao tr\u00edo \"por un cami\u00f1o de merda\".\nNesta \u00e9poca xurdiu o rumor de que Cornell ingresara voluntariamente nun centro de rehabilitaci\u00f3n, o que el mesmo confirmar\u00eda posteriormente nunha entrevista telef\u00f3nica con \"Metal Hammer\". Nun artigo do \"San Diego CityBEAT\" Cornell explicou que atravesara unha \"crise persoal horrible\" durante a produci\u00f3n do primeiro \u00e1lbum do grupo, pasando dous meses en rehabilitaci\u00f3n separado da s\u00faa esposa. Tam\u00e9n afirmou que Morello, Commerford e Wilk lle axudaran a recuperarse deste dif\u00edcil per\u00edodo, e negou que o motivo da rehabilitaci\u00f3n fose unha adicci\u00f3n a oxicodona ou a hero\u00edna, afirmando no seu lugar que fora por \"varios motivos, principalmente pola bebida\".\n\"Like a Stone\", o segundo sinxelo do disco \"Audioslave,\" publicouse a comezos do ano 2003. Foi o sinxelo mellor posicionado nas listas deste disco, chegando ao primeiro posto nas listas \"Mainstream Rock Tracks\" e \"Modern Rock Tracks\" de Billboard. Recibiu a certificaci\u00f3n de ouro pola RIAA, convert\u00e9ndose no sinxelo de m\u00e1is \u00e9xito de Audioslave. O v\u00eddeo musical deste sinxelo foi escrito e dirixido por Meiert Avis, rodado na casa dos \u00c1nxeles na que Jimi Hendrix escribiu Purple Haze. A MTV vetou o v\u00eddeo musical do terceiro sinxelo, \"Show Me How to Live\", presuntamente por amosar o grupo nunha persecuci\u00f3n a altas velocidades na que botaban a autom\u00f3biles e motos de polic\u00eda f\u00f3ra da estrada. O seu primeiro DVD musical titulado \"Audioslave\" publicouse o 29 de xullo de 2003, e nese mesmo ano o grupo realizou unha xira mundial que recibiu cr\u00edticas positivas polas s\u00faas actuaci\u00f3ns en directo, inclu\u00edndo unha actuaci\u00f3n no renovado festival Lollapalooza.\n\"Out of Exile\" (2004\u20132005).\nEn 2004 Audioslave foi un dos nomeados na 46\u00aa edici\u00f3n dos Premios Grammy. \"Like a Stone\" foi nomeado ao premio \"Best Hard Rock Performance\" e \"Audioslave\" ao premio \"Best Rock Album.\" O grupo pasou o resto dese ano sen facer ningunha xira e enfocaron o traballo no seu segundo \u00e1lbum. Tom Morello concentrouse no seu proxecto en solitario The Nightwatchman e nas s\u00faas actividades pol\u00edticas, mentres que Chris Cornell finalizou o seu divorcio coa s\u00faa primeira muller e casou de novo con Vicky Karayiannis, unha publicista parisiense que co\u00f1eceu durante a primeira xira europea de Audioslave.\nO grupo xa comezara a traballar no novo \u00e1lbum no 2003 mentres estaban de xira no Lollapalooza, continuando o traballo de estudio ao final dese ano. A maiores de material novo, o grupo tam\u00e9n ti\u00f1a varios temas non inclu\u00eddos en \"Audioslave\", e segundo Morello xa ti\u00f1an \"cousas xa feitas para case encher outro \u00e1lbum\". \"Be Yourself\" foi o primeiro sinxelo do que ser\u00eda ese segundo \u00e1lbum, daquela a\u00ednda sen t\u00edtulo oficial, e recibiu algunhas cr\u00edticas negativas que o tacharon de \"d\u00e9bil\" e de ter \"letras eslamiadas e sen unha direcci\u00f3n\". Malia esas cr\u00edticas negativas, o sinxelo acadou o primeiro posto nas listas \"Mainstream\" e \"Modern Rock\" de Billboard.\nEn abril de 2005 o grupo comezou unha xira por varios clubs que durou ata finais de maio. A\u00ednda que en xiras previas xa ti\u00f1an tocado de forma ocasional versi\u00f3ns dos temas dos seus grupos anteriores, nesta ocasi\u00f3n evitaron facelo de forma deliberada para evitar usar eses temas como apoio de cara \u00e1s vendas de discos e para establecer a Audioslave como unha entidade independente. Cando consideraron ese obxectivo cumprido volveron a tocar unha selecci\u00f3n deses temas na xira, como por exemplo \"Black Hole Sun\" e \"Bulls on Parade\".\nO segundo sinxelo deste novo \u00e1lbum, titulado \"Your Time Has Come\", publicouse a trav\u00e9s dunha promoci\u00f3n especial que durou unha semana, na que varias emisoras de radio publicaron unha ligaz\u00f3n nas s\u00faas respectivas p\u00e1xinas web cara a unha descarga programada do tema. Cando se chegou ao mill\u00f3n de persoas, o ficheiro desbloqueouse e puido ser descargado por todos eles.\nO 6 de maio de 2005 Audioslave fixo unha actuaci\u00f3n gratu\u00edta na Habana fronte a unha estimaci\u00f3n de 50\u00a0000 persoas en \"La Tribuna Antiimperialista Jos\u00e9 Mart\u00ed\", que fora constru\u00edda no ano 2000 co prop\u00f3sito de realizar protestas masivas contra o goberno dos Estados Unidos, convert\u00e9ndose as\u00ed no primeiro grupo de rock estadounidense en realizar un concerto ao aire libre en Cuba. O grupo viaxou \u00e1 Habana xunto cun equipo de c\u00e1maras o 4 de maio, pasando varios d\u00edas de visita na cidade e interactuando con m\u00fasicos e mozos cubanos. Morello e o resto do grupo insistiron en que esta viaxe non fora co prop\u00f3sito de facer unha declaraci\u00f3n pol\u00edtica, sen\u00f3n para formar parte dun intercambio cultural e musical. Cornell expresou o seu desexo de que o concerto servise para axudar a abrir as \"barreiras musicais\" entre os dous pa\u00edses. A viaxe organizouse coa autorizaci\u00f3n conxunta do \"United States Department of the Treasury\" e do \"Instituto Cubano de la M\u00fasica\", pero estas autorizaci\u00f3ns cheg\u00e1ronlles tarde, polo que tiveron que cancelar e pospo\u00f1er varias datas confirmadas da s\u00faa xira polos Estados Unidos. O conxunto de 26 temas deste concerto, que inclu\u00edu varios de Soundgarden e Rage Against the Machine, foi o m\u00e1is longo da historia do grupo.\n\"Out of Exile\" publicouse en todo o mundo o 23 de maio de 2005 ag\u00e1s nos Estados Unidos, onde se publicou ao d\u00eda seguinte. Estreouse no primeiro posto da lista \"Billboard 200\", sendo o \u00fanico \u00e1lbum de Audioslave en acadar esta posici\u00f3n. Unha semana despois da s\u00faa publicaci\u00f3n baixou ata o terceiro posto da lista, cunha baixada dun 62% nas vendas, e posteriormente acadar\u00eda a certificaci\u00f3n de platino. Cornell admitiu que escribira o que considerou os temas m\u00e1is persoais da s\u00faa carreira neste \u00e1lbum, influenciado polos cambios positivos que experimentara na s\u00faa vida persoal dende o ano 2002, e tam\u00e9n describiu o \u00e1lbum como m\u00e1is variado e menos dependente dos \"riffs\" de guitarra que o primeiro.\nO \u00e1lbum obtivo unha mellor recepci\u00f3n p\u00fablica que o primeiro. A cr\u00edtica resaltou as voces m\u00e1is fortes de Cornell, atribu\u00edndoo a que este deixara de fumar e beber, e sinalou que \"Out of Exile\" era a realizaci\u00f3n do son propio do grupo. AllMusic cualificou o \u00e1lbum de \"esvelto, duro, forte e memorable\". Por\u00e9n, as letras dos temas seguiron a recibir cr\u00edticas negativas, as\u00ed como o enfoque m\u00e1is lento do \u00e1lbum.\nSeguindo a publicaci\u00f3n do \u00e1lbum o grupo comezou unha xira por Europa, actuou no concerto ben\u00e9fico \"Live 8\" en Berl\u00edn o 2 de xullo de 2005, e foi cabeceira de cartel por primeira vez en Norteam\u00e9rica na s\u00faa xira por ese pa\u00eds que durou de setembro ata novembro de 2005. O v\u00eddeo musical de \"Doesn't Remind Me\", terceiro sinxelo do \u00e1lbum, publicouse en li\u00f1a en setembro dese mesmo ano, e o segundo DVD do grupo, titulado \"Live in Cuba\", inclu\u00edu gravaci\u00f3ns do seu concerto na Habana e foi publicado o 11 de outubro de 2005, conseguindo a certificaci\u00f3n de platino en menos de dous meses trala s\u00faa publicaci\u00f3n.\n\"Revelations\" e separaci\u00f3n (2006\u20132007).\nEn decembro de 2005 Audioslave recibiu unha terceira nomeaci\u00f3n aos Premios Grammy na 48\u00aa cerimonia destes polo tema \"Doesn't Remind Me\" na categor\u00eda \"Best Hard Rock Performance\", e o grupo xa comezara a gravar o seu seguinte \u00e1lbum. Cornell xa ti\u00f1a declarado incluso antes da publicaci\u00f3n de \"Out of Exile\" que desexaba \"facer un \u00e1lbum cada ano ou cada ano e medio\". A comezos de xullo do ano 2005, tras finalizar a xira europea, o grupo volveu ao estudio para gravar novos temas. Morello afirmou que o seu obxectivo era \"xuntar as li\u00f1as entre ensaios, gravaci\u00f3ns e xiras\". A gravaci\u00f3n en si comezou en xaneiro de 2006, planeando a publicaci\u00f3n do novo \u00e1lbum \"Revelations\" para xu\u00f1o dese mesmo ano.&lt;ref name=\"MTV News - Audioslave Turn To Rage/Soundgarden Producer For Third LP\"&gt;&lt;/ref&gt; Nesta ocasi\u00f3n o grupo escolleu o produtor Brendan O'Brien para axudarlles na gravaci\u00f3n e edici\u00f3n do \u00e1lbum.\nAudioslave xa ti\u00f1a 20 temas escritos e gravaron 16 deles en tan s\u00f3 tres semanas. Por\u00e9n, a publicaci\u00f3n do \u00e1lbum atrasouse ata comezos de setembro de 2006, e o grupo cancelou unha xira que programaran anteriormente por Europa para xa ter un novo disco publicado cando comezasen a s\u00faa seguinte xira. O primeiro sinxelo do novo \u00e1lbum foi titulado \"Original Fire\" e publicouse nese mesmo ano.\nEn xullo de 2006 comezaron a aparecer novas que indicaban a sa\u00edda de Cornell do grupo, con informaci\u00f3ns que afirmaban que seguir\u00eda a s\u00faa carreira en solitario trala publicaci\u00f3n do terceiro \u00e1lbum do grupo, pero Cornell negou inmediatamente estes rumores nunha entrevista coa MTV. Nesa mesma entrevista comentou ter a intenci\u00f3n de gravar un novo disco en solitario antes de finais do mes de agosto.\nA publicaci\u00f3n do \u00e1lbum en agosto foi precedida dunha campa\u00f1a especial de publicidade, na que se inclu\u00edu unha illa ficticia no Pac\u00edfico sur na web de Google Earth chamada \"Audioslave Nation\". Varios temas do a\u00ednda non publicado \u00e1lbum apareceron nas bandas sonoras de varios filmes e videoxogos. \"Wide Awake\" e \"Shape of Things to Come\" foron inclu\u00eddas no filme \"Miami Vice\", mentres que \"Revelations\" formou parte da banda sonora do videoxogo \"Madden NFL 07\". \"Revelations \" publicouse finalmente o 5 de setembro de 2006 e entrou na lista \"Billboard 200\" no segundo posto, vendendo 142\u00a0000 copias durante a s\u00faa primeira semana no mercado. Resultou ser o \u00e1lbum co peor resultado comercial do grupo, o volume de exemplares vendidos reduciuse nun 65% na seguinte semana, acadando a certificaci\u00f3n de disco de ouro un mes despois. Este disco amosou claras influencias do funk, soul e R&amp;B non existentes nos anteriores traballos do grupo, e Morello referiuse a este son como \"Led Zeppelin mesturado con Earth, Wind &amp; Fire\". Ademais, varios dos temas do disco presentaron unha posici\u00f3n pol\u00edtica abertamente m\u00e1is liberal que nos traballos anteriores de Audioslave.\nO novo disco recibiu unha resposta da cr\u00edtica semellante a outorgada a \"Out of Exile\", coa maior\u00eda dos medios destacando a integridade conseguida polo grupo co novo disco. As novas influencias do funk e do soul tam\u00e9n foron ben recibidas nos medios, con Allmusic cualificando o disco como \"o seu \u00e1lbum m\u00e1is colorido, diverso e consistente\". Por\u00e9n, houbo outros medios que o consideraron \"simplemente outro disco de rock\", e afirmaron que presentaba poucas diferenzas musicais con respecto ao seu \u00e1lbum anterior.\nCornell decidiu atrasar a xira de \"Revelations\" ata 2007 para que o disco levas xa un tempo no mercado e para concentrarse no seu segundo \u00e1lbum en solitario. O resto dos membros do grupo seguiron con proxectos individuais, e Morello anunciou os seus plans de publicar o seu \u00e1lbum de estrea en solitario a comezos do ano 2007.\nO 22 de xaneiro de 2007 anunciouse unha \u00fanica actuaci\u00f3n de reuni\u00f3n de Rage Against the Machine, no festival Coachella o 29 de abril de 2007. O 15 de febreiro dese mesmo ano Cornell anunciou oficialmente a s\u00faa sa\u00edda de Audioslave.\nCornell afirmou que Audioslave se disolvera e que se publicar\u00eda unha colecci\u00f3n de grandes \u00e9xitos nun futuro por acordos cos selos discogr\u00e1ficos. O \"New York Post\" informou que segundo determinadas fontes a separaci\u00f3n non era debida a problemas persoais entre os membros sen\u00f3n por cuesti\u00f3ns financeiras, xa que Cornell non estaba de acordo con que t\u00f3dolos membros levasen unha parte igual dos beneficios polos dereitos de autor xa que el era o que escrib\u00eda toda a m\u00fasica.\nDespois da separaci\u00f3n (2008\u2013).\nEn declaraci\u00f3ns posteriores \u00e1 sa\u00edda de Cornell do grupo, Morello afirmou que el nunca escoitara directamente de Cornell que fora deixar o grupo. Cornell respondeu a estas declaraci\u00f3ns indicando que \u00e1mbolos dous si ti\u00f1an falado das s\u00faas intenci\u00f3ns de gravar un disco e de que estaba canso de non chegar a un acordo sobre como se levar\u00edan os negocios do grupo. En declaraci\u00f3ns posteriores Cornell volveu insistir en que o motivo da separaci\u00f3n non era por cuesti\u00f3ns monetarias, sen\u00f3n que as relaci\u00f3ns cos outros membros do grupo xa non eran como ao principio e os seus intereses xa non eran os mesmos. No 2011 Cornell revelou m\u00e1is informaci\u00f3n sobre a s\u00faa sa\u00edda do grupo, indicando que os seus problemas persoais na formaci\u00f3n do grupo puideron afectar as s\u00faas relaci\u00f3ns co resto dos membros e que moitos dos problemas que levaron \u00e1 separaci\u00f3n poder\u00edan arranxarse, creando unha situaci\u00f3n dram\u00e1tica innecesaria da que admitiu ser el mesmo parte da causa.\nNo 2012 Tom Morello afirmou que ti\u00f1an material non publicado en ning\u00fan dos tres \u00e1lbums do grupo que poder\u00eda publicarse nun futuro, mais sen especificar unha data concreta. Chris Cornell e Morello compartiron un escenario por primeira vez en sete anos xunto a outros m\u00fasicos no \"Rock and Roll Hall of Fame\" de 2013. Cornell tam\u00e9n actuou xunto a Morello o 26 de setembro de 2014, como artista invitado deste \u00faltimo nunha actuaci\u00f3n en Seattle, na que tocaron xuntos varios temas de The Nightwatchman, versi\u00f3ns ac\u00fasticas de temas de Cornell e alg\u00fans temas de Audioslave.\nTanto Rage Against the Machine como Soundgarden volveron reunirse dende a separaci\u00f3n de Audioslave. Rage Against the Machine realizou varias actuaci\u00f3ns en directo e participou nalg\u00fans festivais dende a s\u00faa actuaci\u00f3n no Coachella Music Festival de 2007, malia que o grupo non expresou ter a intenci\u00f3n de gravar un novo disco. Pola s\u00faa banda Soundgarden anunciou unha reuni\u00f3n no 2010 e gravaron un novo \u00e1lbum titulado \"King Animal\" e publicado en novembro de 2012.\nEn agosto de 2015 nunha entrevista con Total Guitar, Cornell declarou abertamente a s\u00faa intenci\u00f3n de reunirse cos membros de Audioslave, mentres que Morello confirmou que tam\u00e9n ti\u00f1a interese en traballar de novo con Cornell, recordando a s\u00faa actuaci\u00f3n de 2014 en Seattle de forma positiva. O 20 de xaneiro de 2017 Audioslave reuniuse para o que foi o seu primeiro concerto tras doce anos de separaci\u00f3n, no \"Anti-Inaugural Ball\" organizado por Prophets of Rage como protesta pola toma de posesi\u00f3n de Donald Trump como presidente dos Estados Unidos. En febreiro de 2017 Cornell respondeu \u00e1 pregunta de se ter\u00edan lugar m\u00e1is actuaci\u00f3ns de reuni\u00f3n de Audioslave no futuro afirmando que era unha posibilidade e que os compo\u00f1entes estiveran falando do tema, pero sen concretar ningunha data por mor dos traballos individuais e outros grupos musicais de cada un. Por\u00e9n, o 17 de maio de 2017 Cornell faleceu a causa aparente dun suicidio en Detroit, tras unha actuaci\u00f3n de Soundgarden.\nNome do grupo.\nA idea orixinal do nome do grupo era chamarse \"Civilian\", pero finalmente non adoptaron ese nome ao estar xa rexistrado por outro grupo. En declaraci\u00f3ns posteriores de Morello este desacreditou esta historia, contradicindo a Commerford e Cornell, e comentou que o nome de \"Civilian\" era tan s\u00f3 un rumor e que o \u00fanico nome que tivo sempre o grupo foi Audioslave.\nO nome de Audioslave resultou estar xa en uso por un grupo sen selo discogr\u00e1fico orixinario de Liverpool. Os dous grupos chegaron a un acordo legal, no que Audioslave ti\u00f1a que pagarlle 30\u00a0000 $ e \u00e1mbolos dous grupos poder\u00edan seguir usando ese nome. Para evitar posibles confusi\u00f3ns, o grupo ingl\u00e9s cambiou o seu nome a \"The Most Terrifying Thing.\"\nEste nome recibiu algunhas cr\u00edticas negativas dos medios que o cualificaron de pouco inspirado, e como \"un dos peores na m\u00fasica rock contempor\u00e1nea\", e alg\u00fans cr\u00edticos chegaron a dicir que era o \"peor nome de todos os tempos\". Pitchfork Media chamouno \"o nome de grupo musical m\u00e1is est\u00fapido do ano\", e Chuck Klosterman da revista \"Spin\" denominouno como \"un dos nomes de grupos musicais m\u00e1is parvos na historia recente da m\u00fasica rock\".\nEstilo musical e influencias.\nAudioslave creou o seu son distintivo combinando os \"riffs\" de estilo rock dos anos 1970 co rock alternativo. Esta mestura caracterizouse polo amplo rango vocal de Chris Cornell, os solos de guitarra innovadores de Morello e a secci\u00f3n r\u00edtmica de Wilk e Commerford. Morello afirmou que a\u00ednda sen sentirse nunca limitado musicalmente en Rage Against the Machine ti\u00f1a un \u00e1mbito moito maior para explorar con Audioslave e un territorio musical m\u00e1is amplo.\nEn contraste coas letras de Zack de la Rocha, as de Cornell eran principalmente apol\u00edticas. Morello referiuse a elas como \"poes\u00eda existencial embruxada\". Caracter\u00edzanse polo seu contido cr\u00edptico, habitualmente tratando temas como o existencialismo, amor, hedonismo, espiritualidade e cristianismo.\nOs primeiros dous \u00e1lbums de Audioslave tomaron influencias do hard rock dos anos 1970 como Led Zeppelin e Black Sabbath, e polos anteriores grupos dos seus membros (o son grunge de Soundgarden e o son funk metal de Rage Against the Machine). Para \"Revelations\", que presenta influencias do funk, soul e R&amp;B dos anos 1960 e 1970, Morello usou guitarras e amplificadores antigos e Cornell adoptou un son vocal m\u00e1is t\u00edpico da m\u00fasica desa \u00e9poca. O guitarrista citou tam\u00e9n a Sly &amp; the Family Stone, James Brown e Funkadelic como inspiraci\u00f3n dos tons funk deste \u00e1lbum.\nAo igual que Rage Against the Machine, Audioslave inclu\u00edu a frase \"T\u00f3dolos sons feitos por guitarra, baixo, bater\u00eda e voz\" nos libretos dos seus \u00e1lbums, xa que os sons de guitarra de Morello adoitaban provocar que os o\u00edntes creran que o grupo empregaba samplers, sintetizadores ou mesas de mesturas para producir certos sons.\nProceso de composici\u00f3n e gravaci\u00f3n.\nT\u00f3dalas letras de Audioslave foron escritas por Cornell, mentres que os catro membros do grupo acredit\u00e1ronse coa escritura da m\u00fasica. Wilk describiu o proceso de composici\u00f3n como m\u00e1is colaborativo e satisfactorio que en Rage Against the Machine no que era unha \"batalla creativa\". Cornell tam\u00e9n declarou que consideraba o m\u00e9todo de composici\u00f3n de Soundgarden inferior ao de Audioslave. Rick Rubin, produtor dos primeiros dous \u00e1lbums do grupo, foi cualificado por Morello como \"un gran compa\u00f1eiro\" e como o \"quinto beatle\" do grupo.\nO tempo que o grupo pasaba compo\u00f1endo era curto. Escribiron 21 temas en 19 d\u00edas para o primeiro \u00e1lbum, superando ese ritmo para o segundo \u00e1lbum para o que escrib\u00edan unha ou d\u00faas canci\u00f3ns cada d\u00eda. O grupo adoptou este mesmo m\u00e9todo e ritmo de composici\u00f3n para o seu terceiro \u00e1lbum.\nOs problemas de drogas e alcoholismo de Cornell foron un factor na composici\u00f3n e gravaci\u00f3n do \u00e1lbum de estrea do grupo. O cantante admitiu que nunca fora capaz de escribir de forma efectiva baixo os efectos do alcol, e pasou un tempo en rehabilitaci\u00f3n trala gravaci\u00f3n de \"Audioslave\". A\u00ednda que Morello afirmou que \"Revelations\" fora o primeiro \u00e1lbum no que Cornell non fumara, bebera ou tomara drogas durante a gravaci\u00f3n, en declaraci\u00f3ns posteriores clarificou que o vocalista si estivera sobrio durante as produci\u00f3ns dos \u00e1lbums \"Out of Exile\" e \"Revelations\", deixando de fumar antes da gravaci\u00f3n deste \u00faltimo.\nPosici\u00f3n pol\u00edtica.\nMentres que a m\u00fasica de Rage Against the Machine ten unha clara tendencia pol\u00edtica, a de Audioslave non presenta esa tendencia na s\u00faa maior\u00eda. Cornell afirmou que non quer\u00eda converterse no novo cantante de Rage Against the Machine ou calquera outro grupo pol\u00edtico, pero que actuar\u00eda nos concertos ben\u00e9ficos que o resto de membros do grupo quixese. Malia esta reticencia a escribir letras pol\u00edticas, el mesmo nunca descartou a posibilidade. O tema pol\u00edtico tratouse no tema \"Set It Off\", inspirado polos disturbios de 1999 chamados \"Battle of Seattle\". Posteriormente escribiu unha canci\u00f3n anti-guerra, \"Sound of a Gun,\" e a que Morello denominou \"a canci\u00f3n m\u00e1is pol\u00edtica escrita nunca por Audioslave\", \"Wide Awake\", que critica a actuaci\u00f3n da administraci\u00f3n Bush sobre as consecuencias do Furac\u00e1n Katrina.\nO grupo declarouse abertamente en contra da administraci\u00f3n Bush e en contra da Guerra de Iraq dende os seus comezos. O 17 de marzo de 2003, unhas poucas horas despois do anuncio dos plans de invasi\u00f3n de Iraq por parte de Bush, o grupo actuou en directo en Hollywood con mensaxes despregadas polo escenario que dic\u00edan \"Cantos iraqu\u00eds por gal\u00f3n? (\"How many Iraqis per gallon?\") e \"Nalg\u00fan lugar de Texas, a unha vila f\u00e1ltalle un idiota\" (\"Somewhere in Texas, a Village is Missing an Idiot\"). Wilk cualificou a Bush como \"un fodido fraude\" nunha entrevista, criticando a l\u00f3xica empregada pola administraci\u00f3n Bush para xustificar a Guerra de Iraq.\nNa \u00e9poca de publicaci\u00f3n do seu segundo \u00e1lbum, varios temas politicamente cargados de Rage Against the Machine foron inclu\u00eddos nas actuaci\u00f3ns en directo de Audioslave. A\u00ednda que os membros do grupo acordaron non facer declaraci\u00f3ns pol\u00edticas durante a s\u00faa viaxe a Cuba, Commerford declarou nunha entrevista que o concerto que deron nese pa\u00eds fac\u00eda que Audioslave fose politicamente m\u00e1is activo que o que nunca fora Rage Against the Machine. Durante a s\u00faa estancia en Cuba Cornell afirmou que el consideraba t\u00f3dolos aspectos da vida humana en consideraci\u00f3n cando escrib\u00eda as s\u00faas letras, e que escribir\u00eda sobre esa experiencia nalgunha das s\u00faas canci\u00f3ns futuras.\nAudioslave involucrouse de forma notable en Axis of Justice, unha organizaci\u00f3n sen \u00e1nimo de lucro formada por Tom Morello e Serj Tankian de System of a Down. Os postos de Axis of Justice coloc\u00e1ronse en case todos os eventos nos que actuou Audioslave, e a excepci\u00f3n de Commerford todos os membros do grupo apareceron no \u00e1lbum ben\u00e9fico \"\" publicado en 2004."}
{"id": "27736", "revid": "5863", "url": "https://gl.wikipedia.org/wiki?curid=27736", "title": "Graham Greene", "text": "Henry Graham Greene, nado en Berkhamsted (Hertfordshire) o 2 de outubro de 1904 e finado en Vevey (Su\u00edza) o 3 de abril de 1991, foi un escritor e xornalista ingl\u00e9s.\nTraxectoria.\nFillo dun director de escola, tivo unha mocidade dif\u00edcil con varias tentativas de suicidio. Estudou en Oxford e tras graduarse traballou como xornalista, primeiro en Nottingham e logo foi redactor xefe de \"The Times\" (1926-1930), tras co\u00f1ecer a Vivien Greene converteuse ao catolicismo e o feito relixioso condicionou as s\u00faas novelas. En 1941 ingresou no Foreign Office e foi recrutado polo M16, a axencia de espionaxe brit\u00e1nica. Durante a segunda guerra mundial estivo destinado en Serra Leoa. En 1954 foi correspondente de prensa en Indochina.\nO estilo das s\u00faas novelas \u00e9 contempor\u00e1neo e realista, os seus personaxes aparecen atormentados pola d\u00fabida e marcados por unha vida desarraigada e miserable."}
{"id": "27737", "revid": "98629", "url": "https://gl.wikipedia.org/wiki?curid=27737", "title": "Blur", "text": "Blur \u00e9 unha banda de rock formada no ano 1989 en Londres. A s\u00faa formaci\u00f3n estivo composta por Damon Albarn (voz), Graham Coxon (guitarra), Alex James (baixo) e Dave Rowntree (bater\u00eda). Graham Coxon abandonou a banda en 2002 antes da sa\u00edda do seu \u00faltimo \u00e1lbum polo momento, \"Think Tank\". Despois dunha xira sen Coxon no 2003, a banda non volveu gravar nin realizou m\u00e1is directos, adic\u00e1ndose os seus membros a distintos proxectos por separado.\nNo ano 2009 Blur volver\u00eda a reunirse, con Coxon tam\u00e9n na formaci\u00f3n, realizando unha serie de exitosos concertos. Nos anos seguintes publicaron varios sinxelos e recompilatorios, e xiraron internacionalmente. En 2012 o grupo recibiu un premio Brit pola s\u00faa destacada contribuci\u00f3n \u00e1 m\u00fasica. O d\u00eda 27 de abril de 2015 Blur publicou o seu primeiro \u00e1lbum en 12 anos, \"The Magic Whip\".\nHistoria.\nBlur naceu a finais dos anos 80 baixo o nome de Seymour cunha sonoridade non moi distante a das bandas que dominaban a escena brit\u00e1nica da \u00e9poca. Era unha mestura do rock psic\u00f3delico e danzante de The Stone Roses e af\u00edns coas guitarras e a introspecci\u00f3n de bandas como My Bloody Valentine, que fac\u00eda o estilo \"shoegazer\" (unha postura t\u00edmida no escenario que se caracteriza pola case inercia dos integrantes, que moitas veces mal encaraban o p\u00fablico e manti\u00f1an o ollar para abaixo, de a\u00ed \"shoegazer\"). Pero co devir da s\u00faa carreira Blur desenvolveu o seu propio estilo, rescatando elementos da m\u00fasica brit\u00e1nica, e liderou unha verdadeira renovaci\u00f3n no rock ingl\u00e9s, o chamado britpop, reafirm\u00e1ndose como unha das m\u00e1is importantes bandas da d\u00e9cada.\nFormado por Damon Albarn, Graham Coxon, Alex James e Dave Rowntree, a traxectoria do grupo comezou co nome Seymour en 1989. Despois dalg\u00fans concertos e da primeira demo, a banda asinou coa discogr\u00e1fica Food Records, unha subsidiaria da EMI. A \u00fanica esixencia da discogr\u00e1fica foi o cambio do nome da banda, eles ofreceron unha lista de onde foi escollido o nome Blur'. Xa como Blur, a banda parte para unha pequena xira por Inglaterra, rematando en xullo de 1990 en Londres. Cando esta rematou, Blur entrou no estudio para gravar algunhas canci\u00f3ns, de onde sa\u00edron tres para o sinxelo \"She's So High\", lanzado en outubro.\n\"She's So High\" tivo un \u00e9xito relativo nas listas, chegando ao n\u00famero 48 en Inglaterra, facendo que a banda entrase novamente en xira. A segunda sesi\u00f3n de gravaci\u00f3ns faise en decembro. As gravaci\u00f3ns foron bastante problem\u00e1ticas nun principio, as d\u00faas canci\u00f3ns escollidas para seren o segundo sinxelo, \"Close\" e \"Bad Day\" non funcionaban. A salvaci\u00f3n chegou co nome de Stephen Street, produtor bastante co\u00f1ecido polo seu traballo con The Smiths, e m\u00e1is tarde, por traballar co propio Blur e con The Cranberries. Stephen vira o v\u00eddeo de \"She's So High\" na televisi\u00f3n e amosou interese por traballar con Blur. Con Stephen Street son gravadas d\u00faas canci\u00f3ns m\u00e1is, \"Come Together\" e \"There's no Other Way\", que acabou sendo o segundo sinxelo, lanzado en abril de 1991.\nDesta vez, a cr\u00edtica rendeuse a Blur, a canci\u00f3n ga\u00f1a as radios, a banda pres\u00e9ntase no famoso programa Top of the Pops da BBC por primeira vez, e \"There's no Other Way\" acaba chegando ao n\u00famero 8 nas listas. En xullo comezan as gravaci\u00f3ns do primeiro \u00e1lbum, tam\u00e9n con Stephen Street. O disco foi intitulado \"Leisure\" e contaba coas canci\u00f3ns dos dous primeiros sinxelos.\n\"Leisure\".\nO \u00e1lbum foi lanzado en agosto en Inglaterra, e unhas semanas m\u00e1is tarde nos Estados Unidos pola discogr\u00e1fica SBK. Debido ao \u00e9xito de \"There's No Other Way\", o disco chegou \u00e1 s\u00e9tima posici\u00f3n da lista inglesa, pero a reacci\u00f3n da cr\u00edtica xa non foi a mesma. \"Leisure\" foi moi comparado \u00e1s outras bandas da \u00e9poca, como Soup Dragons, Jesus Jones e Inspiral Carpets, mentres alg\u00fans cr\u00edticos afirmaban que o son da banda era \"fabricado\".\nEntre os integrantes da banda, o descontento coa sonoridade de \"Leisure\" foi a\u00ednda maior e Blur pasar\u00eda a concentrarse na reinvenci\u00f3n da s\u00faa m\u00fasica. En setembro eles xa estaban no estudio e durante un concerto en outubro presentaron por primeira vez a innovadora \"Popscene\", claramente un paso adiante do material gravado en \"Leisure\".\nPero pouco a pouco, o interese dos volubles medios brit\u00e1nicos xa non estaba con Blur. A principios de 1992 s\u00f3 se falaba de Suede en Inglaterra. O son de Suede, inspirado no glam rock de David Bowie na d\u00e9cada dos 70, impresionou a todos, mentres Blur a\u00ednda era asociado ao rock psicod\u00e9lico post-Stone Roses, un movemento que morr\u00eda pouco a pouco.\nEn marzo \u00e9 lanzado o sinxelo de \"Popscene\". Hoxe en d\u00eda \u00e9 considerado un cl\u00e1sico, e segundo moitos foi o inicio de britpop, a\u00ednda que no seu momento non se lle prestou moita atenci\u00f3n. Pero o prestixio estaba decaendo debido a alg\u00fans malos concertos, con alg\u00fans dos seus membros completamente embriagados no escenario. O sinxelo non pasou do n\u00famero 32 nas listas.\nPara empeorar as cousas en xu\u00f1o a banda partiu para unha humillante xira de 44 concertos nos Estados Unidos. Na \u00e9poca Nirvana estaba en auxe cun son moi distinto ao de Blur, que foi ignorado en varios deses concertos. De volta a Inglaterra en agosto, a Food Records ameazou con despedir a banda, que despois dun tempo parada, retornou en outubro para iniciar as gravaci\u00f3ns do seu segundo \u00e1lbum. Inicialmente a banda traballou co produtor Andy Patridge (ex-integrante da banda XTC), pero o resultado foi desastroso. De casualidade, o guitarrista Graham Coxon atopouse con Stephen Street durante un concerto de The Cranberries. Stephen amosou interese en traballar de novo con Blur e en novembro as gravaci\u00f3ns recomezaron. No mes seguinte, a banda presentou o novo disco \u00e1 discogr\u00e1fica que rexeitou o material alegando que non hab\u00eda ning\u00fan hit.\nEn Nadal, Damon Albarn compuxo \"For Tomorrow\" e a Food estaba lista para lanzar o \u00e1lbum. Por\u00e9n a SBK, discogr\u00e1fica da banda nos Estados Unidos, insist\u00eda en que non hab\u00eda ning\u00fan hit potencial para o mercado estadounidense. Ent\u00f3n Blur volveu ao estudio e gravou \"Chemical World\". O disco estaba listo para ser lanzado en abril cando a SBK lle pediu a banda que regravase todo o disco co produtor Butch Vig (Nirvana, The Smashing Pumpkins, Sonic Youth). Desta vez a banda negouse e \"Modern Life is Rubbish\" foi lanzado en Inglaterra en maio.\n\"Modern Life is Rubbish\".\n\"For Tomorrow\", o primeiro sinxelo do novo disco, chegou ao n\u00famero 28 e o \u00e1lbum non pasou do n\u00famero 15, a pesar de que as cr\u00edticas foron razoablemente positivas. Blur presentaba un son completamente renovado e distante de calquera comparaci\u00f3n con outras bandas da \u00e9poca. O novo Blur relembraba influencias de bandas dos anos 60, principalmente The Kinks, volvendo ao rescate de elementos esencialmente ingleses. Como compositor, Damon Albarn distanci\u00e1base completamente do \"shoegazing\" dos primeiros tempos, con letras e tem\u00e1ticas m\u00e1is directas con varias referencias e comentarios sobre a sociedade brit\u00e1nica.\nO segundo sinxelo, \"Chemical World\" chegou ao n\u00famero 15. A banda volveu \u00e1s xiras e fixo unha presentaci\u00f3n durante o \"Reading Festival\". O interese por Blur volv\u00eda a medrar e en agosto, apenas tres meses despois do lanzamento de \"Modern Life Is Rubbish\", a banda comezou a compo\u00f1er canci\u00f3ns para o seu terceiro disco.\nEn outubro foi lanzado o \u00faltimo sinxelo de \"Modern Life is Rubbish\", \"Sunday Sunday\", e en decembro a banda entrou no estudio novamente. No mes seguinte, o novo disco xa estaba listo.\n\"Parklife\".\nEn febreiro foi lanzado o sinxelo de \"Girls &amp; Boys\", como unha previa do novo \u00e1lbum \"Parklife\". O sinxelo tivo un enorme \u00e9xito e abriu o cami\u00f1o para o lanzamento do \u00e1lbum en abril, o primeiro de Blur en chegar ao n\u00famero 1 en Inglaterra. \"Parklife\" estivo m\u00e1is dun ano entre os 20 m\u00e1is vendidos no Reino Unido e tivo tres hits m\u00e1is, \"To The End\", \"Parklife\" (que contaba coa participaci\u00f3n de Phil Daniels, o actor da \u00f3pera-rock de The Who \"Quadrophenia\") e \"End of a Century\".\nA finais de ano, \"Parklife\" era escollido como o mellor disco do ano por varias revistas. En xaneiro de 1995 a banda recibe os premios de mellor banda, mellor disco, mellor sinxelo e mellor v\u00eddeo no Brit Awards (o equivalente ingl\u00e9s aos Grammy). Blur definitivamente era a banda n\u00famero un de Inglaterra, e os seus integrantes, principalmente Damon, convert\u00e9ronse en celebridades.\nO \u00e9xito de Blur abriu o cami\u00f1o para unha serie de bandas como Pulp, Supergrass, Elastica e principalmente de Oasis. Oasis tivo un excelente ano en 1994 cando lanzou o seu disco de estrea \"Definitely Maybe\" e se converteu nunha das bandas m\u00e1is prometedoras de Inglaterra; o suficiente para que os medios lanzasen unha verdadeira guerra entre Blur e Oasis.\nBlur pasou a metade de 1995 traballando no seu novo disco, \"The Great Escape\", e facendo alg\u00fans concertos espor\u00e1dicos. En agosto l\u00e1nzase o primeiro sinxelo de \"The Great Escape\", da canci\u00f3n \"Country House\". Por iniciativa da discogr\u00e1fica, o lanzamento de \"Country House\" foi atrasado nunha semana para coincidir co lanzamento de \"Roll With It\", o novo sinxelo de Oasis. Blur sa\u00edu vencedor da batalla, \"Country House\" ficou no primeiro lugar nas listas. A Flood e a EMI fixeron unha festa para conmemoraren o feito, pero a \"guerra\" con Oasis non agradaba \u00e1 banda, principalmente a Graham Coxon, o que levou a alg\u00fans desentendementos internos en Blur.\n\"The Great Escape\".\nDe feito, cando \"The Great Escape\" foi lanzado, a cr\u00edtica recibiu o disco con moitos eloxios e as vendas foron excelentes. O disco ti\u00f1a a sonoridade de \"Parklife\" levada \u00e1s \u00faltimas consecuencias, cunha boa produci\u00f3n e a mesma tem\u00e1tica, centrada en personaxes ir\u00f3nicas como \"Ernold Same\", \"Dan Abnormal\" e \"Charmless Man\", das canci\u00f3ns do mesmo nome. O disco tam\u00e9n ti\u00f1a grandes \"hits\", como \"Country House\", \"The Universal\" e a propia \"Charmless Man\" e ata ent\u00f3n foi o disco con m\u00e1is \u00e9xito de Blur nos Estados Unidos, vendendo preto das 120.000 copias.\nNo entanto, a estratexia da rivalidade con Oasis foi prexudicial para Blur. Oasis lanzou o seu segundo disco, \"(What's the Story) Morning Glory?\" que tivo un maior \u00e9xito que \"The Great Escape\". E cando Oasis conquistou os Estados Unidos, vendendo preto de 5 mill\u00f3ns de copias, as comparaci\u00f3ns foron inevitables. A partir de a\u00ed, o son de Blur pasou a ser tratado como superado, e ningu\u00e9n v\u00eda moito futuro para a banda. A postura da cr\u00edtica con relaci\u00f3n a \"The Great Escape\" mudou radicalmente, ata o punto de ser considerado un fracaso (malia ter boas vendas), argumentando que no disco a banda parec\u00eda unha parodia de si mesma na preocupaci\u00f3n de repetir o fen\u00f3meno de \"Parklife\".\nEn xu\u00f1o de 1996 eles tocan o \u00faltimo concerto daquel ano en Dubl\u00edn, Irlanda, onde tocan por vez primeira as canci\u00f3ns \"Song 2\" e \"Chinese Bombs\". Eses temas eran un sinal de que Blur se estaba reinventando novamente. As canci\u00f3ns foron compostas despois dun encontro entre Damon e Stephen Malkmus de Pavement. Ap\u00f3s o concerto a banda foi a Islandia, onde iniciaron as gravaci\u00f3ns do seu quinto disco. Durante o tempo que estiveron en Islandia, a relaci\u00f3n entre os integrantes da banda mellorou sensiblemente. En decembro de 1996, Blur volveu a Inglaterra, onde gravou o \u00faltimo tema do novo disco, que foi lanzado en febreiro de 1997.\n\"Blur\".\nTanto o \u00e1lbum, titulado \"Blur\", como o primeiro sinxelo, \"Beetlebum\", entraron nas listas como n\u00famero 1 en febreiro de 1997. En xeral as cr\u00edticas ao novo son do grupo estiveron divididas, como alg\u00fans cr\u00edticos considerando que Blur perdera o rumbo mentres que outros publicaban que a banda reconquistaba a s\u00faa posici\u00f3n como unha das m\u00e1is innovadoras e orixinais de Inglaterra. Pero o p\u00fablico a\u00ednda amosaba unha certa resistencia \u00e1 mudanza no estilo.\nEn marzo lanzouse \"Blur\" nos Estados Unidos, onde a banda contaba cunha nova discogr\u00e1fica, a Virgin, que se comprometeu m\u00e1is na promoci\u00f3n da banda que a SBK. \"Song 2\" foi escollida pola Virgin e pola banda como o primeiro sinxelo no pa\u00eds e foi todo un acerto, facendo da canci\u00f3n un hit e finalmente facendo a Blur co\u00f1ecido nos Estados Unidos. Despois dunha xira exitosa, a banda parte para outros pa\u00edses como o Xap\u00f3n e Australia.\nNo intervalo entre a fin da xira e o reinicio dos traballos do seguinte disco os integrantes de Blur traballaron en proxectos propios. Damon Albarn fixo alg\u00fans temas para pel\u00edculas e Graham Coxon lanzou un \u00e1lbum en solitario, \"The Sky's Too High\".\n\"13\".\nEn 1998 a banda entrou no estudio co produtor William Orbit para gravar o seu novo \u00e1lbum, \"13\", que foi n\u00famero 1 nas listas do Reino Unido. O disco, lanzado en 1999, seguia a mesma li\u00f1a que o traballo anterior, incorporando alg\u00fans elementos de m\u00fasica electr\u00f3nica, a\u00ednda que desta vez m\u00e1is experimental (a pesar de que o primeiro sinxelo, \"Tender\", fose o m\u00e1is pop de Blur nos \u00faltimos anos), reafirmando a Blur como unha das m\u00e1is influentes bandas da actualidade.\nDespois de dous sinxelos m\u00e1is, \"Coffee &amp; TV\" e \"No Distance Left to Run\", a banda celebrou os seus 10 anos de carreira cun concerto estadio de Wembley. Rematada a promoci\u00f3n de \"13\", o grupo tomouse un tempo de descanso e os seus integrantes volveron aos seus proxectos paralelos. Lanzouse o segundo disco de Graham Coxon, \"The Golden D\", e Damon entrou na banda Gorillaz, que acabou tendo un enorme \u00e9xito.\nNo ano 2000 foi lanzado \"\", como parte das celebraci\u00f3ns dos 10 anos da banda, contendo un tema in\u00e9dito, \"Music is my Radar\". En 2001 sa\u00edu un novo disco en solitario de Coxon, chamado \"Crow Sit on Blood Tree\". Blur volveu \u00e1 actividade en 2002 para gravar un novo disco, tendo a Fatboy Slim como produtor.\nEse ano Graham Coxon deixou a banda e lanzou o seu cuarto disco en solitario, \"The Kiss of the Morning\".\n\"Think Tank\".\nO novo disco, \"Think Tank\", foi lanzado no 2003. No lugar de Coxon foi recrutado Simon Tong, antigo guitarrista e teclista de The Verve e que tam\u00e9n tocaba con Albarn en Gorillaz. \"Think Tank\" recibiu moitas cr\u00edticas negativas, en parte debido \u00e1 sa\u00edda de Coxon da banda, que era moi querido polos fans. A pesar das cr\u00edticas o \u00e1lbum acadou o n\u00famero 1 no Reino Unido e conseguiu o posto m\u00e1is alto de Blur nos Estados Unidos, chegando ao posto 56. \"Think Tank\" foi tam\u00e9n nomeado ao mellor \u00e1lbum nos BRIT Awards do ano 2004.\nA principios do ano 2004 a banda anunciou a gravaci\u00f3n dun EP, e xurdiron tam\u00e9n rumores sobre o regreso de Coxon a Blur. Finalmente ning\u00fan destes rumores se fixo realidade. A mediado do 2007 James dixo que a banda se reunir\u00eda e gravar\u00eda un novo traballo en outubro dese ano, pero ese mesmo mes os membro reun\u00edronse para un almorzo sen intenci\u00f3ns de realizaren ning\u00fan traballo no futuro.\nEn decembro do 2008 Albarn e Coxon anunciaron que Blur reunir\u00edase para un concerto en Hyde Park o 3 de xullo do 2009, pero despois de que as entradas se esgotasen en 2 minutos, Blur anunciou unha actuaci\u00f3n m\u00e1is un d\u00eda antes no mesmo lugar. Unha serie de concertos en xu\u00f1o foron posteriormente anunciados, sendo todos eles moi ben recibidos.\nBlur tam\u00e9n foi cabeza de cartel nalg\u00fans festivais de ver\u00e1n, coma o \"Oxegen 2009\" en Irlanda e o \"T in the Park\". Esta \u00faltima actuaci\u00f3n perigou despois de que Graham Coxon tivese que ir ao hospital cunha intoxicaci\u00f3n alimentaria. Finalmente a banda tocou unha hora e media despois do inicialmente programado. Damon Albarn afirmou durante a actuaci\u00f3n que ese ser\u00eda o seu derradeiro concerto. Alex James tam\u00e9n dixo que a banda non ti\u00f1a intenci\u00f3n de continuar a reuni\u00f3n.\nNo mes de xaneiro do 2010 apareceu nos cines \"No Distance Left to Run\", un documental sobre a banda, e un mes m\u00e1is tarde editado en DVD. En abril Blur editou o seu primeiro sinxelo dende o 2003, \"Fool's Day\", para o \"Record Store Day\" nunha edici\u00f3n limitada a 1000 copias en vinilo de 7\". Ao d\u00eda seguinte lanzouse como descarga de balde na s\u00faa p\u00e1xina en internet. Recentemente o grupo dixo en \"NME\" que agardan gravar m\u00e1is sinxelos, pero non te\u00f1en plans para un novo \u00e1lbum xaque est\u00e1n moi ocupados nos seus proxectos individuais.\nEn decembro do 2010 \"No Distance Left To Run\" foi nomeado a un premio Grammy, sendo esta a primeira vez que un traballo da banda \u00e9 nomeado para estes galard\u00f3ns."}
{"id": "27738", "revid": "98629", "url": "https://gl.wikipedia.org/wiki?curid=27738", "title": "The Smashing Pumpkins", "text": "The Smashing Pumpkins \u00e9 unha banda de rock alternativo estadounidense que destacou durante a d\u00e9cada dos 90. Formouse no ano 1987 en Chicago e separouse no ano 2000. A s\u00faa formaci\u00f3n cl\u00e1sica estivo composta por Billy Corgan (guitarra e voz), James Iha (guitarra), D'Arcy Wretzky (baixo) e Jimmy Chamberlin (bater\u00eda). D'Arcy deixou o grupo en 1999 e foi substitu\u00edda pola baixista canadense Melissa Auf der Maur, que provi\u00f1a da banda Hole.\nA principios do ano 2006 Billy Corgan e Jimmy Chamberlin volveron resucitar The Smashing Pumpkins e comezaron a gravar un novo traballo despois de seis anos de silencio. Este disco, titulado \"Zeitgeist\", sa\u00edu o 6 de xullo de 2007 a trav\u00e9s do selo Reprise Records. Billy Corgan e Jimmy Chamberlin contaron cos novos membros Jeff Schroeder (guitarra, vocais), Ginger Reyes (baixo, vocais) e Lisa Harriton (teclados, vocais) para a xira de divulgaci\u00f3n do \u00e1lbum \"Zeitgeist\".\nEn marzo do ano 2009, Corgan anunciou que Chamberlin deixaba a banda, pero que el continuar\u00eda gravando e actuando usando o nome de The Smashing Pumpkins. Corgan recrutou ao bater\u00eda Mike Byrne para reemprazalo. O grupo publicou o seu derradeiro traballo ata a data, \"Oceania\", en xu\u00f1o do ano 2012.\nRenegando das ra\u00edces punk rock de moitas das bandas de rock alternativo da s\u00faa \u00e9poca, The Smashing Pumpkins ten un son diverso, denso e con guitarras pesadas, contendo elementos de rock g\u00f3tico, heavy metal, dream pop, rock psicod\u00e9lico, rock progresivo, shoegazing e, nas \u00faltimas gravaci\u00f3ns, m\u00fasica electr\u00f3nica.\nBiograf\u00eda.\nOs comezos.\nA formaci\u00f3n da banda.\nAos 19 anos, o cantante e guitarrista Billy Corgan deixou a s\u00faa cidade natal de Chicago, Illinois, e trasladouse a St. Petersburg en Florida coa s\u00faa banda de rock g\u00f3tico The Marked, chamada as\u00ed polas marcas de nacemento que ti\u00f1an Billy e o bater\u00eda nunha man. O conxunto tivo un \u00e9xito limitado e rapidamente se disolveu. Corgan volveu a Chicago e comezou a traballar nunha tenda de discos e formou a idea de crear unha banda chamada The Smashing Pumpkins.\nEn 1987, na tenda, Billy co\u00f1eceu a James Iha, un descendente de xaponeses que estudaba artes gr\u00e1ficas na Loyola University e ti\u00f1a un grupo chamado Snake Train. Co tempo, James e Billy decat\u00e1ronse de que ti\u00f1an gustos e intereses semellantes e acabaron por formar xuntos unha banda. James continuou tocando con Snake Train, mentres Billy buscaba a outras persoas interesadas en xuntarse a eles. Xuntos comezaron a compo\u00f1er temas, coa axuda dunha caixa de ritmos, cunha forte influencia de The Cure e New Order.\nO d\u00fao, con Corgan no baixo, Iha na guitarra e a s\u00faa caixa de ritmos, actuou por vez primeira o 9 de xullo de 1988 nun bar chamado Chicago 21.\nBilly co\u00f1eceu a D'Arcy nun bar de Chicago, chamado Avalon. No seu exterior comezaron a discutir sobre a banda que acababa de tocar al\u00ed, Dan Reed Network. Durante a discusi\u00f3n ela comentou que tocaba o baixo e Billy d\u00edxolle que ti\u00f1a unha banda e que estaba na procura dun baixista, as\u00ed que acabou d\u00e1ndolle o seu tel\u00e9fono para facer unha proba.\nDespois dun tempo D'Arcy chamou a Billy para facer unha audici\u00f3n. Durante a proba D'Arcy estaba moi nerviosa, e segundo Billy Corgan, apenas era capaz de coller o baixo, pero gust\u00e1ronlle as s\u00faas maneiras e a s\u00faa personalidade e acabou entrando na banda sen apenas escoitala tocar.\nA esas alturas, Billy e James xa ti\u00f1an alg\u00fan material gravado. Xunto con Ron Roesing (o bater\u00eda de The Marked) gravaron unha demo no estudio dom\u00e9stico do produtor Bob English, en xu\u00f1o de 1988. A cinta foi titulada \"Nothing Ever Changes\" e a banda ga\u00f1ou o nome de The Smashing Pumpkins. Pouco despois desa primeira experiencia nun estudio, Ron deixou o grupo. Cunha caixa de ritmos, Billy e James gravaron unha segunda demo, que ti\u00f1a canci\u00f3ns como \"My Eternity\", \"Screaming\" e \"Bleed\", todas compostas por Corgan e d\u00e9ronlle esa cinta a Joe Shanahan, dono do Metro Club, lugar bastante famoso en Chicago.\nA primeira presentaci\u00f3n de The Smashing Pumpkins aconteceu no d\u00eda 10 de agosto de 1988 no Avalon, con preto de 50 persoas no p\u00fablico. D'arcy xa tocaba o baixo, con Billy nas voces e \u00e1 guitarra, e James na segunda guitarra (a bater\u00eda a\u00ednda era electr\u00f3nica). Joe Shanahan estaba presente e gust\u00f3ulle a actuaci\u00f3n da banda, polo que os convidou a tocar no Metro Club cunha condici\u00f3n: que atopasen un bater\u00eda de verdade.\nA partir desa condici\u00f3n os Pumpkins comezaron a buscar un cuarto membro, mentres fac\u00edan pequenos concertos e comezaban a ser co\u00f1ecidos no \"underground\" americano. Un amigo de Billy suxer\u00edulles contactar con Jimmy Chamberlin, un bater\u00eda de jazz que fora integrante de JP &amp; The Cats. Jimmy estaba desempregado nesa \u00e9poca, e aceptou a invitaci\u00f3n de Billy Corgan para entrar en The Smashing Pumpkins. El incluso estivera presente nalg\u00fans dos primeiros concertos da banda e pensaba que o grupo era unha \"atrocidade\", pero con potencial e moi boas letras. O d\u00eda 5 de outubro The Smashing Pumpkins realizou a s\u00faa primeira actuaci\u00f3n con Chamberlin no Cabaret Metro.\nAs primeiras actuaci\u00f3ns como cuarteto.\nEn novembro de 1988, os Pumpkins (xa cun certo prestixio no circu\u00edto alternativo) conseguiron unha boa oportunidade de divulgar o seu traballo: foron convidados para abrir un concerto de Jane's Addiction, unha das bandas de rock alternativo m\u00e1is importantes dos Estados Unidos.\nA comezos de 1989, The Smashing Pumpkins participou nun programa especial da radio WZRD de Chicago, tocando 11 temas para promocionar o seu futuro primeiro \u00e1lbum e unha nova demo gravada (que non ti\u00f1a t\u00edtulo) pouco tempo antes. O d\u00eda 17 de marzo (Billy cumpr\u00eda 22 anos ese d\u00eda), tocaron nun festival chamado \"Light Into Dark\", que contaba tam\u00e9n con outras catro bandas de Chicago. Cada banda tivo 30 minutos para amosar o seu traballo, e m\u00e1is tarde un recompilatorio dese festival sa\u00edu polo selo Halo Records, onde The Smashing Pumpkins aparece con d\u00faas canci\u00f3ns, \"Sun\" e \"My Dahlia\". En setembro, unha nova demo, chamada \"Moon\", foi gravada e comercializada pola banda. Para pechar o ano, foron convidados para ser os abreconcertos de The Lemonheads en novembro, e participaron nun concerto o \u00faltimo d\u00eda do ano ao lado da banda My Life With Thrill Kill Kult.\nO ano de 1990 comezou co lanzamento dun vinilo de 7\" chamado \"I Am One\", a trav\u00e9s do selo local Limited Potential. O mini disco tra\u00eda, ademais do tema que lle d\u00e1 t\u00edtulo, tam\u00e9n o tema \"Not Worthing Asking\". En agosto, tanto recentemente formado proxecto paralelo de Billy Corgan, Starchildren, como The Smashing Pumpkins fixeron concertos polos Estados Unidos. Nesa \u00e9poca, os Pumpkins xa tocaban algunhas das canci\u00f3ns que ir\u00edan aparecer no seu primeiro disco, \u00e1 parte de de versi\u00f3ns como \"Sookie Sookie\" de Steppenwolf e \"Godzilla\" de Blue \u00d6yster Cult. Billy dic\u00eda que a s\u00faa banda ti\u00f1a influencias do movemento grunge que comezaba a sa\u00edr de Seattle, e de bandas de hard rock antigas, como Cream, Blue Cheer e Led Zeppelin.\nTras venderse todas as copias de \"I Am One\", en decembro a banda lanzou un novo sinxelo, titulado \"Tristessa\". Desa vez o lanzamento aconteceu polo famoso selo Sub Pop de Seattle. Foron editadas d\u00faas versi\u00f3ns, unha de 7\" e outra de 12\" (que ti\u00f1an as s\u00faas respectivas caras-b: \"La Dolly Vita\" e \"Honeyspider\"). O primeiro formou parte do \"Sub Pop Singles Club\", que era un sistema de distribuci\u00f3n de sinxelos de bandas a\u00ednda desco\u00f1ecidas para o gran p\u00fablico (un sinxelo famoso que formou parte dese sistema foi \"Love Buzz\" de Nirvana).\nA\u00ednda en decembro, a banda conseguiu un contrato para o lanzamento do seu primeiro \u00e1lbum. Ese contrato foi feito coa Caroline Records, de Nova York. O grupo quer\u00eda colocar no mercado o seu primeiro disco rapidamente, e para iso contrataron as sesi\u00f3ns de gravaci\u00f3n co produtor Butch Vig (que tam\u00e9n estaba traballando con Nirvana nesa \u00e9poca) no Smart Studio, en Madison, Wisconsin), para comezar ese mesmo mes de decembro de 1990. O disco ter\u00eda un custe de 20.000 d\u00f3lares.\nNesa \u00e9poca, Billy xa decidira cal ser\u00eda o nome do \u00e1lbum. En homenaxe \u00e1 actriz Lillian Gish o disco de estrea de The Smashing Pumpkins chamar\u00edase \"Gish\".\nO primeiro disco.\nO lanzamento de \"Gish\".\n\"Gish\" \u00e9 finalmente lanzado no d\u00eda 28 de maio de 1991, a\u00ednda que a banda xa estaba de xira dende o d\u00eda 9, actuando como abreconcertos de Guns 'n' Roses. Dise que ese primeiro disco dos Pumpkins non foi un grande \u00e9xito comercial ao ser ofuscado polo lanzamento case simult\u00e1neo de \"Nevermind\" de Nirvana (tam\u00e9n producido por Butch Vig). De calquera xeito, a expectativa inicial da Caroline de vender 30.000 copias foi superada en moito.\nA promoci\u00f3n.\nDespois dos concertos ao lado de Guns 'n' Roses, The Smashing Pumpkins parte para unha xira mundial de divulgaci\u00f3n de \"Gish\", que durar\u00eda 18 meses e case leva ao fin precoz da banda. Ao longo desa xira, comezaron a aparecer problemas entre os catro integrantes, ao mesmo tempo que se fac\u00eda evidente que eles non se levaban moi ben. Paralelamente \u00e1 xira, o conxunto foi axendando varios concertos, aparici\u00f3ns en programas de televisi\u00f3n e radio, entrevistas e reportaxes en revistas etc. Aos poucos, The Smashing Pumpkins \u00eda ga\u00f1ando fama.\nNesa \u00e9poca, a banda xa asinara un contrato coa Hut, unha subsidiaria da Virgin Records. O primeiro lanzamento polo novo selo foi unha edici\u00f3n limitada do sinxelo de \"Siva\", que vi\u00f1a con outra canci\u00f3n de \"Gish\", chamada \"Windowpaine\". Lanzamentos dese tipo serv\u00edan para aumentar as vendas de \"Gish\", mentres o prestixio de The Smashing Pumpkins era cada vez maior no circu\u00edto alternativo estadounidense.\nEn outubro a banda fixo alg\u00fans concertos con Red Hot Chili Peppers e Pearl Jam. O d\u00eda 17 de decembro a banda presentouse no famoso Whiskey a Go-Go nos \u00c1nxeles, e para pechar o ano de 1991 fixeron un novo lanzamento pola Hut Records: un EP chamado \"Lull\". Este conti\u00f1a os temas \"Rhinoceros\", \"Blue\", \"Slunk\" e \"Bye June\" (esta \u00faltima canci\u00f3n sacada da demo \"Moon\"). A portada dese EP ten unha parte da letra de \"Obscured\", un tema que aparecer\u00e1 en futuros lanzamentos da banda.\n1992 comeza e a primeira aparici\u00f3n dos Pumpkins nos medios \u00e9 unha reportaxe na revista Spiral Scratch. O artigo titulado \"Fuck Off... We're From Chicago!\" conta a traxectoria da banda, ten entrevistas con Billy Corgan e Jimmy Chamberlin e unha recensi\u00f3n de \"Gish\", destacando o feito de que Billy Corgan estivese preto de catro meses dentro do estudio perfeccionando cada canci\u00f3n deste traballo.\nEn marzo, unha nova reportaxe noutra gran revista, desa vez na Guitar Player. Nela, Billy Corgan describe o proceso de gravaci\u00f3n de \"Gish\". A\u00ednda en marzo, mentres estaban a\u00ednda na xira mundial, alg\u00fans membros da banda fac\u00edan aparici\u00f3ns especiais, como no d\u00eda 28, cando D'arcy, Billy e James subiron a un escenario xunto con Pearl Jam. Ao lado do grupo de Seattle, eles tocan \"Windowpaine\", e unha versi\u00f3n dos Beatles chamada \"I Got a Feeling\".\nEn agosto, The Smashing Pumpkins participou no famoso Reading Festival, en Inglaterra. En setembro, a xira mundial chegar\u00eda ao seu fin. A banda estaba exhausta, e ao mesmo tempo que ga\u00f1aran un razoable prestixio e fama, as relaci\u00f3ns entre eles estaban algo desgastadas. Jimmy Chamberlin revel\u00e1rase un alcoh\u00f3lico problem\u00e1tico, e James e D'arcy (que durante alg\u00fan tempo estiveron namorados) non se soportaban. Billy Corgan tam\u00e9n estaba no l\u00edmite.\nO reco\u00f1ecemento.\nProblemas na banda.\nOs problemas entre os integrantes de The Smashing Pumpkins xa eran co\u00f1ecidos polos fans e pola prensa e eles mesmos os admit\u00edano. Billy dixo certa vez que os Pumpkins non funcionaban como unha banda normal, e que os per\u00edodos xuntos eran verdadeiros pesadelos para el. Debido a eses problemas Billy pasou por un bloqueo creativo e non consegu\u00eda escribir nada.\nNo fin da xira de \"Gish\", en setembro de 1992, a banda concedeuse un per\u00edodo de descanso (o feito de estar lonxe uns dos outros xa era algo reconfortante), pero a Virgin comezou a presionalos para a gravaci\u00f3n dun novo disco. As\u00ed, a comezos de 1993, The Smashing Pumpkins comeza a traballar para lanzar o seu segundo disco, o sucesor de \"Gish\".\nPero, antes do lanzamento do disco, mentres se iniciaban as sesi\u00f3ns de gravaci\u00f3n, a banda reaparece no escenario musical. O d\u00eda 15 de marzo, fan un concerto no Center Stage en Atlanta. Tocan algunhas canci\u00f3ns in\u00e9ditas que ir\u00e1n estar no segundo disco, como \"Quiet\" e \"Today\". As gravaci\u00f3ns dese novo traballo estaban acontecendo xustamente en Atlanta, no Triclops Sound Studio, e un dos motivos que os levou a escoller ese local foi tentar manter a Jimmy Chamberlin lonxe de Chicago, onde el pod\u00eda conseguir doadamente drogas, a\u00ednda que parece que non funcionou como agardaban, xa que tivo varias reca\u00eddas durante as sesi\u00f3ns, e incluso tivo que estar durante cinco d\u00edas lonxe do estudio para recuperarse dunha crise m\u00e1is grave. \u00c1 parte diso, as gravaci\u00f3ns avanzaron normalmente e acabaron consumindo a maior parte da primeira metade de 1993.\nA gravaci\u00f3n de \"Siamese Dream\".\nEn xu\u00f1o, despois de aproximadamente 5 meses nos estudios (novamente ao lado do produtor Butch Vig) e con 8 horas diarias de traballo, a banda termina o seu segundo \u00e1lbum. Todas as canci\u00f3ns foran meticulosamente traballadas, reforzando a\u00ednda m\u00e1is o mito que se formaba ao redor de Billy Corgan, que o describ\u00eda como un m\u00fasico extremadamente minuncioso e \u00e1s veces ata neur\u00f3tico. Algunhas pasaxes de guitarras chegaron a ser regravadas 28 veces. \u00c1 parte diso, o gran misterio que envolve a ese proceso de gravaci\u00f3n \u00e9 se Billy Corgan gravou ou non a maior\u00eda dos instrumentos que escoitamos no \u00e1lbum.\nThe Smashing Pumpkins gravou m\u00e1is de 25 canci\u00f3ns durante ese per\u00edodo dentro do estudio, pero s\u00f3 13 foron escollidas para estar no disco. A\u00ednda hab\u00edan 15 temas m\u00e1is escritos por Billy Corgan, pero que ao final non foron gravadas.\nO primeiro sinxelo do novo \u00e1lbum que est\u00e1 por vir ch\u00e1mase \"Cherub Rock\" e \u00e9 lanzado o d\u00eda 13 de xullo. \u00c1 parte da canci\u00f3n que lle d\u00e1 o t\u00edtulo (que Billy di ser unha reflexi\u00f3n sobre a s\u00faa relaci\u00f3n cos medios e a contracultura), figuran no sinxelo os temas \"French Movie Theme\", \"Pissant\" e outra que non aparece listada no libreto, \"Star Spangled Banner\".\nO d\u00eda 27 de xullo, \"Siamese Dream\", o segundo \u00e1lbum de The Smashing Pumpkins, \u00e9 finalmente lanzado. Butch Vig, nunha entrevista na \u00e9poca do lanzamento, fac\u00eda unha comparaci\u00f3n entre Billy Corgan e Kurt Cobain: mentres o l\u00edder de Nirvana sinxelamante chegaba ao estudio, tocaba o que ti\u00f1a que tocar e marchaba; Billy Corgan chegaba a estar 16 horas diarias traballando nas s\u00faas composici\u00f3ns. Outros feitos ilustran ben como foi a gravaci\u00f3n de \"Siamese Dream\": Billy pediu que ning\u00fan co\u00f1ecido o chamase durante ese tempo, pois quer\u00eda concentrarse completamente no seu traballo.\nDespois diso, a relaci\u00f3n entre os catro integrantes parec\u00eda un pouco m\u00e1is estable. A convivencia aparentemente trouxo un pouco mais de tolerancia e respecto entre eles. Pero a\u00ednda non eran grandes amigos, e o libreto de \"Siamese Dream\" \u00e9 proba diso: antes da lista de persoas dos agradecementos escribiron: \"The Smashing Pumpkins, nunha estra\u00f1a mostra de unidade, queren agradecer...\".\nO disco entrou directo na d\u00e9cima posici\u00f3n no Billboard Chart. No d\u00eda seguinte ao lanzamento, The Smashing Pumpkins parte para unha xira de promoci\u00f3n do seu novo traballo, chamada \"Rock Invasion\", ao lado de Red Red Meat. O primeiro concerto acontece no Cabaret Metro, en Chicago, que tam\u00e9n foi escenario dalgunhas das primeiras actuaci\u00f3ns da banda. E foi durante esa xira, nunha pequena cerimonia realizada na s\u00faa casa en Chicago, cando Billy Corgan casou con Chris Fabian, unha artista pl\u00e1stica que traballaba nun museo desa mesma cidade. A parella ir\u00edase separar alg\u00fan tempo despois.\nEn agosto, as vendas de \"Siamese Dream\" comezaran a sorprender. O disco tivo moitas cr\u00edticas positivas, e ata as vendas de \"Gish\", que ata ese momento vendera unhas 300.000 copias, comezaron a subir considerablemente.\nO segundo sinxelo, \"Today\", sa\u00edu en setembro. Billy Corgan curiosamente explica que \u00e9 sobre o suicidio, acto que el case cometeu anteriormente. \"\u00c9 gracioso cantar sobre o mellor d\u00eda da mi\u00f1a vida... sinxelamente porque non pod\u00eda estar peor\", di nunha dos centos de entrevistas que el concedeu nesa \u00e9poca.\nPromoci\u00f3n e entrevistas.\nParalelamente \u00e1 xira, a banda fai varias presentaci\u00f3ns en radios e programas de televisi\u00f3n. Destacan as aparici\u00f3ns no programa ingl\u00e9s White Room e no estadounidense Saturday Night Live, onde tocan \"Cherub Rock\" e \"Today\".\nEn novembro, \"Siamese Dream\" ga\u00f1a o disco de platino, debido ao mill\u00f3n de copias vendidas. Nese mes, a banda (e en especial, Billy Corgan) contin\u00faa dando entrevistas. Nelas, Corgan \u00e9 preguntado sobre o s\u00faa antiga relaci\u00f3n con Courtney Love (el n\u00e9gase a falar sobre iso), e declara tam\u00e9n que, quen lea con atenci\u00f3n as letras de \"Siamese Dream\", chegar\u00e1 \u00e1 conclusi\u00f3n de que \u00e9 un perfecto desequilibrado. Outra entrevista interesante concedida por el foi para a revista \"Detais\", onde di que a segunda canci\u00f3n do disco, chamada \"Quiet\", \u00e9 sobre a s\u00faa relaci\u00f3n cos seus parentes, e sobre a impresi\u00f3n que ti\u00f1a de mozo de que todo o mundo o reprim\u00eda.\nThe Smashing Pumpkins comeza o ano de 1994 present\u00e1ndose en Australia. A\u00ednda en xaneiro, Billy Corgan revela alg\u00fans plans da banda para aquel ano: lanzar un disco de caras-b (que sa\u00edu a finais de ano) e tam\u00e9n un disco en vivo (que acabar\u00eda sa\u00edndo como un v\u00eddeo, chamado \"Vieuphoria\"). M\u00e1is entrevistas foron concedidas polos compo\u00f1entes da banda, nas cales, por exemplo, Jimmy fala (para a revista Modern Drummer) sobre como aprendeu a tocar a bater\u00eda e as s\u00faas experiencias anteriores co jazz, e James fala (para a revista \"Sassy\") sobre o seu can, chamado Bugg.\nEn marzo, \"Gish\" ga\u00f1a o disco de ouro polas 500.000 copias vendidas e \u00e9 lanzado un novo sinxelo de \"Siamese Dream\", chamado \"Disarm\" (a canci\u00f3n preferida de Billy dese disco). Ese sinxelo sa\u00edu en d\u00faas versi\u00f3ns distintas, unha coa palabra \"smile\" (sorriso) na portada e coas canci\u00f3ns \"Soothe\" e \"Blew Away\" (esa \u00faltima escrita e cantada por James Iha), e a outra coa palabra \"heart\" (coraz\u00f3n) e coa canci\u00f3n \"Dancing in the Moonlight\". Nun concerto no d\u00eda 25 dese mes de marzo, no Palmer Auditorium da cidade de Davenport, a banda presenta a canci\u00f3n \"Bullet With Butterfly Wings\" (editada no seu seguinte disco).\nStarchildren.\nEn xu\u00f1o, Billy consegue sacar tempo da s\u00faa axenda para dedicar un pouco a Starchildren, o seu proxecto paralelo. Eles fan o seu terceiro concerto o d\u00eda 18 dese mes, e lanzan un disco pola TVT Records, xunto coa banda Catherine. A formaci\u00f3n de Starchildren estaba composta por Billy, James e Jimmy dos Pumpkins, Mark Rew de Catherine e Mary Magdaline. Nese concerto, a banda tocou algunhas versi\u00f3ns, canci\u00f3ns antigas e alg\u00fans temas in\u00e9ditos dos Smashing Pumpkins, que aparecer\u00edan en lanzamentos futuros. \nEn xullo, The Smashing Pumpkins acaba sendo cabeza de cartel no tradicional festival Lollapalooza. Inicialmente \u00eda ser Nirvana, pero coa morte de Kurt Cobain en abril The Smashing Pumpkins foi escollido para esa posici\u00f3n. A\u00ednda nese mes, Billy Corgan dixo na revista \"Musician\" que o seguinte disco da banda probablemente ser\u00eda dobre.\nEn setembro, nunha entevista \u00e1 revista \"Guitar Player\", Billy revela m\u00e1is detalles sobre o futuro novo lanzamento. El di que ser\u00e1 o disco m\u00e1is ecl\u00e9ctico da banda, con influencias diferentes, con canci\u00f3ns ac\u00fasticas, pesadas, electr\u00f3nicas, instrumentais, e ata con orquestras. A esas alturas xa estaban comopostos uns 40 temas, e s\u00f3 28 ser\u00edan escollidas. As gravaci\u00f3ns deber\u00edan comezar despois da xira de \"Siamese Dream\". Tam\u00e9n en setembro, a famosa revista \"Spin\" nomea aos Pumpkins como a banda do ano.\nEn outubro, o d\u00eda 4, \u00e9 lanzado o \u00e1lbum de caras-b \"Pisces Iscariot\". Este ten, \u00e1 parte das canci\u00f3ns escritas polos Pumpkins que por un motivo ou por outro non entraran nos dous discos de estudio anteriores, d\u00faas versi\u00f3ns: \"Landslide\" de Fleetwood Mac e \"A Girl Named Sandoz\" de The Animals. O libreto ten explicaci\u00f3ns sobre cada canci\u00f3n, mecanografadas por Billy Corgan. A banda tam\u00e9n lanzou en edici\u00f3n limitada o disco \"Earphoria\", que ser\u00eda unha versi\u00f3n en disco do v\u00eddeo \"Vieuphoria\", lanzado pouco antes. A\u00ednda en outubro, \"Gish\" \u00e9 relanzado cunha remasterizaci\u00f3n parcial.\nRematadas a xira de \"Siamese Dream\" e os concertos no Lollapalooza, a banda decide descansar durante alg\u00fan tempo antes de comezar a traballar no seguinte \u00e1lbum. Nese per\u00edodo lonxe dos escenarios e estudios, D'arcy e James formaron xuntos a Scratchie Records, un selo independente.\nO auxe.\nThe Smashing Pumpkins comezou a traballar no seu terceiro disco (sen contar o \"Pisces Scariot\") en febreiro de 1995; Billy Corgan chegou a compo\u00f1er unhas 55 canci\u00f3ns para o \u00e1lbum. Ao final deste mes, a banda tocou catro noites (d\u00edas 20, 21, 27 e 28) no Double Door Club. Eses concertos esgotaron todas as s\u00faas entradas e neles present\u00e1ronse 27 novas canci\u00f3ns. Abertos s\u00f3 para maiores de 21 anos e coa entrada prohibida para a prensa, as 1.200 entradas (300 cada noite) esgot\u00e1ronse rapidamente, e moita xente tivo que escoitar \u00e1 banda dende o exterior do local. O prezo das entradas era de 5 d\u00f3lares, e todos o cartos conseguidos foron doados a instituci\u00f3ns ben\u00e9ficas.\nGravaci\u00f3n do novo traballo.\nDe marzo a xullo, The Smashing Pumpkins dedicouse completamente \u00e1s gravaci\u00f3ns. Billy Corgan decretou novamente un per\u00edodo de dedicaci\u00f3n total, e diariamente a banda estaba de 12 a 16 horas dentro do estudio, no Chicago Recording Center. Foron gravadas preto de 50 canci\u00f3n compostas por Billy Corgan e preto de 15 de James Iha. Flood e Adam Moulder foron os produtores, xa que a banda preferiu non traballar con Butch Vig novamente pois quer\u00eda facer un cambio nese sentido.\nDentro do estudio (que a banda bautizou \"Pumpkinland\"), foron constru\u00eddos dous ambientes diferentes, un para as guitarras de James Iha (que estaba xunto con Alan Moulder) e outro para as guitarras de Billy Corgan (ao lado de Flood). O traballo instrumental era as\u00ed extremadamente meticuloso, e alg\u00fans temas tiveron cada parte de guitarra gravada e regravada varias veces, como por exemplo, \"Thru the Eyes of Ruby\", que pos\u00fae 25 partes producidas por separado. En compensaci\u00f3n, alg\u00fans foron gravadas nunha \u00fanica toma con todos os integrantes tocando os seus instrumentos xuntos, como en \"X.Y.U.\". As canci\u00f3ns de James Iha foron gravadas no seu propio estudio (chamado Bugg Studios), xunto con alg\u00fans amigos, como Kerry Brown (marido de D'arcy, que toca en Catherine) e Nina Gordon (de Veruca Salt). De todas as gravadas por el, s\u00f3 unha foi escollida para estar no novo \u00e1lbum, chamada \"Take me Down\".\nRecursos electr\u00f3nicos e tecnolox\u00eda punta foron usados tam\u00e9n. A banda usou o Studio Vision Pro, e a trav\u00e9s do software Pro Tools, constru\u00edu pasaxes de samplers, usou loops e retocou partes de baixo e guitarras. A mestura f\u00edxose no Village Recorder, nos \u00c1nxeles.\nDespois de rematadas as sesi\u00f3ns de gravaci\u00f3n, o primeiro que fixo a banda foi buscar un teclista para participar na xira, xa que moitas das novas canci\u00f3ns precisaban teclados. Despois de recibir unhas 300 cintas de candidatos, Jonathan Melvoin foi o escollido.\nMelancol\u00eda e tristura infinita.\nA comezos de agosto, a banda anuncia que o seu novo disco, chamado \"Mellon Collie and the Infinite Sadness\", ser\u00e1 lanzado o d\u00eda 24 de outubro. Anunciaron tam\u00e9n que ti\u00f1an pensado lanzar boa parte do material que sobrara das gravaci\u00f3ns. O d\u00eda 25 dese mes, os Pumpkins tocan nunha nova edici\u00f3n do Reading Festival en Inglaterra. A metade do set foi de novas canci\u00f3ns, e a reacci\u00f3n do p\u00fablico a elas foi moi boa. Dous d\u00edas despois a banda toca en B\u00e9lxica ao lado de Soundgarden.\nNo mes de outubro a MTV decide homenaxear a The Smashing Pumpkins facendo un especial sobre a banda o d\u00eda 17. O programa Rockumentary amosa a traxectoria do grupo e pasa partes do v\u00eddeo \"Vieuphoria\" (lanzado en 1994), \u00e1 parte de entrevistas e actuaci\u00f3ns en directo.\nNa v\u00e9spera do lanzamento do novo disco, os Pumpkins participan nun concerto no Riviera Theater, en Chicago, seguido dunha festa no Double Door Club, con convidados especiais. Unha banda formada por 12 mariachis foi escollida para animar o evento. Nesa mesma noite, \u00e9 lanzado o primeiro sinxelo, chamado \"Bullet with Butterfly Wings\", que trae tam\u00e9n a canci\u00f3n \"Said Sadly\" (a xa citada colaboraci\u00f3n de James Iha e Nina Gordon).\nMentres tanto, ao redor do mundo, fans da banda fac\u00edan cola nas tendas de discos para poder mercar o seu \"Mellon Collie and the Infinite Sadness\". O disco pronto chega \u00e1 primeira posici\u00f3n nas listas da Billboard, e hoxe en d\u00eda \u00e9 o disco duplo m\u00e1is vendido de todos os tempos.\nBilly Corgan xa vi\u00f1era dicindo que ese \u00e1lbum ser\u00eda o fin da banda como todos a co\u00f1ec\u00edan, pois eles ti\u00f1an plans de seguir unha nova li\u00f1a de traballo dal\u00ed en diante. Pero, independente do que a banda vir\u00eda facer despois diso, a s\u00faa obra emblem\u00e1tica, a s\u00faa referencia no futuro, acababa de ser lanzada. O \u00e9xito de \"Mellon Collie and the Infinite Sadness\" \u00e9 estrondoso, e The Smashing Pumpkins pasa a vivir a partir dese momento o auxe do seu \u00e9xito.\nEn novembro, mentres discut\u00edan sobre como \u00eda ser a xira mundial de divulgaci\u00f3n do novo disco, os Pumpkins fan a s\u00faa segunda aparici\u00f3n no Saturday Night Live (tocando as canci\u00f3ns \"Bullet With Butterfly Wings\" e \"Zero\"), presentado aquela noite por Quentin Tarantino. \u00c9 a primeira presentaci\u00f3n da banda na que Billy Corgan aparece coa nova est\u00e9tica que leva ata hoxe en d\u00eda: a cabeza completamente rapada. El explica a todos que fixera aquilo sinxelamente por que estaba canso de ter que peitear o pelo. \u00c9 tam\u00e9n nesa \u00e9poca condo Billy pasa a usar unha camisola dese\u00f1ada por ele mesmo: ela \u00e9 toda negra, cunha estrela e a palabra \"Zero\" prateadas na fronte. A s\u00faa indumentaria compl\u00e9tase cuns pantal\u00f3ns prateados, e sempre que se lle pregunta sobre esa vestimenta (que el usar\u00eda durante case toda a xira), el limit\u00e1base a dicir: \"It's all art\".\nEn decembro, o mozo dunha das irm\u00e1s de D'arcy rouba da s\u00faa casa cintas que posu\u00edan material in\u00e9dito da banda. El v\u00e9ndeas e o material \u00e9 amplamente distribu\u00eddo por Internet. \u00c1 parte dese incidente, o mes transcorre normalmente, coas vendas de \"Mellon Collie and the Infinite Sadness\" aumentando cada vez m\u00e1is e sorprendendo incluso qos integrantes dos Pumpkins.\nPara pechar o ano, a banda pres\u00e9ntase en Francia, sendo presentada ao p\u00fablico por David Bowie. David e Billy participan nunha entrevista xuntos despois do concerto, e despois diso, The Smashing Pumpkins volta a Chicago para filmar o v\u00eddeo da canci\u00f3n \"1979\".\nA xira.\nO 2 de xaneiro de 1996 a banda iniciou a s\u00faa xira mundial. As primeiras datas nos Estados Unidos estiveron marcadas por alg\u00fans concertos ac\u00fasticos, pero despois a banda empezou a realizar concertos convencionais. Proxectaron cada presentaci\u00f3n para unhas 1.000 ou 1.500 persoas, durando preto das tres horas. Os Pumpkins tocaban o tema \"Tonight, Tonight\" con anacos da pel\u00edcula \"Viaxe \u00e1 L\u00faa\" de Georges M\u00e9li\u00e8s, nunha pantalla no fondo do escenario, e sorprend\u00edan sempre que tocaban \"Silverfuck\" (do disco \"Siamese Dream\"), con improvisaci\u00f3ns que chegaban a durar case media hora.\nO d\u00eda 22 de xaneiro, apareceu o segundo sinxelo de \"Mellon Collie and the Infinite Sadness\", chamado \"1979\". O tema \"The Boy\", escrito por James Iha, aparece nese single e compre destacar que na portada D'arcy non aparece ao lado da banda: o cuarto integrante \u00e9 Stevie Nicks, de Fleetwood Mac. A canci\u00f3n t\u00edtulo fora unha das \u00faltimas en ser escritas por Corgan, e para moitos \u00e9 unha mostra da transici\u00f3n que a banda sufrir\u00eda a partir de \"Mellon Collie and the Infinite Sadness\", con m\u00e1is influencias electr\u00f3nicas na s\u00faa obra. Para Billy Corgan, \"1979\" \u00e9 unha das mellores canci\u00f3ns do novo disco.\nEn febreiro, a banda sae para a parte asi\u00e1tica da xira, que comezar\u00eda o d\u00eda 19 en Osaka, Xap\u00f3n. Os abreconcertos ser\u00edan Filter. No d\u00eda 29, Jonathan e Jimmy cometen o primeiro abuso serio con drogas. Billy Corgan d\u00e1lles un ultimato, que parece que estes non toman en serio. Esta ca\u00edda nas drogas ter\u00e1 un final tr\u00e1xico para o teclista poucos meses despois.\nEn marzo, \"Mellon Collie and the Infinite Sadness\" recibe o seu sexto disco de platino, referente \u00e1 impresionante marca de 6.000.000 de copias vendidas nos Estados Unidos. No d\u00eda 19 cancelan varios concertos en Nova Zelandia e en Australia debido ao falecemento do pai de Jimmy Chamberlin. No d\u00eda 23 \u00e9 lanzado o terceiro sinxelo de \"Mellon Collie and the Infinite Sadness\", chamado \"Zero\". \u00c9 o m\u00e1is longo de todos, con algunhas caras-b e o tema \"Pastichio Medley\", que \u00e9 unha mestura de anacos de canci\u00f3ns non aproveitadas pola banda.\nEn marzo, ocorren alg\u00fans acontecementos desagradables para a banda. No segundo d\u00eda do mes, Jimmy e Jonathan abusan novamente no consumo de drogas, en Lisboa. Billy Corgan dille ao teclista que ao final da xira ser\u00e1 despedido. No d\u00eda 11, nun concerto en Dubl\u00edn, unha adolescente de 17 anos \u00e9 esmagada polo p\u00fablico durante a canci\u00f3n \"Bullet with Butterfly Wings\". Ela chegar\u00eda viva ao hospital pero non resistir\u00eda debido \u00e1 gravidade das feridas sufridas. Nese mesmo accidente outros catro fans sufrir\u00edan feridas. Debido a iso o concerto programado en Belfast \u00e9 cancelado.\nNo d\u00eda 19 de maio em\u00edtese nos Estados Unidos o episodio de \"The Simpsons\" onde aparece The Smashing Pumpkins. Os membros da banda foron os encargados de po\u00f1erlle as voces \u00e1s s\u00faas personaxes na serie.\nEn xu\u00f1o, os Pumpkins lanzan o cuarto sinxelo, titulado \"Tonight, Tonight\", e a canci\u00f3n-t\u00edtulo ter\u00eda o seu clip nesa mesma \u00e9poca. Este video est\u00e1 baseado na pel\u00edcula muda \"Viaxe \u00e1 L\u00faa\" de Georges M\u00e9li\u00e8s, e foi dirixido por Jonathan Dayton e Valerie Farris. Nesa \u00e9poca, Billy xa revelara en varias entrevistas que a banda estaba pensando en lanzar unha caixa contendo todos os sinxelos de \"Mellon Collie and the Infinite Sadness\" lanzados ata o momento, \u00e1 parte de outras caras-b e rarezas. No d\u00eda 25 comeza en Michigan a segunda parte americana da xira da banda, con Garbage como abreconcertos nalg\u00fans concertos.\nNo d\u00eda 11 de xullo, Jonathan e Jimmy abusar\u00edan novamente das drogas, pero para o teclista esta ser\u00eda a \u00faltima vez. Despois de mesturar alcohol con hero\u00edna, Jonathan Melvoin, de 34 anos, sufriu unha sobredose e morreu no Manhattan Regency Hotel. O resto da banda estaba hospedada noutro hotel, e un dos empresarios da xira, chamado Tim \"Gooch\" Lougee, avisounos por tel\u00e9fono para comparecer na polic\u00eda. Jimmy foi procesado por levar de substancias prohibidas e o seu xu\u00edzo foi anunciado para o d\u00eda 13 de agosto.\nEn respecto ao falecemento de Melvoin, os Pumpkins cancelaron alg\u00fans concertos no Madison Square Garden en Nova York, pero os integrantes non foron convidados pola familia de Jonathan para o funeral.\nA sa\u00edda de Chamberlin.\nA banda anunciou \u00e1 prensa a trav\u00e9s dun comunicado do d\u00eda 17 que acababa de despedir a Jimmy Chamberlin. Billy dixo que eles continuaban sendo amigos, pero infelizmente o vicio de Jimmy fac\u00eda a situaci\u00f3n insostible, e a s\u00faa sa\u00edda de The Smashing Pumpkins ser\u00eda o mellor para todos, principalmente para o propio bater\u00eda, que ter\u00eda o tempo necesario para tentar rehabilitarse. A banda revela tam\u00e9n que procurar\u00eda un bater\u00eda para acompa\u00f1alos no resto da xira, que continuar\u00eda en agosto.\nDurante esa interrupci\u00f3n, Billy Corgan xa se atopa disposto para entrar novamente no estudio para a gravaci\u00f3n dun novo disco. Xa dende o remate das gravaci\u00f3ns de \"Mellon Collie and the Infinite Sadness\", el estaba compo\u00f1endo canci\u00f3ns, que, segundo el, ser\u00edan ben diferentes de todo aqurlo que os Pumpkins fixeran antes. Eles inicialmente decidiron traballar como un tr\u00edo, e desa experiencia naceron as canci\u00f3ns \"To Sheila\", \"Ava Adore\" e \"Daphne Descends\", gravadas cunha bater\u00eda electr\u00f3nica. Pero esas sesi\u00f3ns iniciais acabaron sendo ignoradas pola banda, pois, segundo o propio Billy Corgan, non eran m\u00e1is que demos.\nA primeira actuaci\u00f3n de Billy despois da morte de Melvoin foi nunha sesi\u00f3n con Cheap Trick o d\u00eda 21 de xullo, mentres que D'arcy e James Iha se dedicaron durante un tempo \u00e1 Scratchie Records, selo formado por eles alg\u00fan tempo atr\u00e1s. E, para pechar un pouco m\u00e1is positivamente o tr\u00e1xico mes de xullo, a MTV anunciou o d\u00eda 31 que The Smashing Pumpkins estaba nomeado a oito premios do Video Music Awards.\nO mes de agosto comeza coa banda facendo audici\u00f3n para atopar o bater\u00eda que rematar\u00eda a xira interrompida no mes anterior. No d\u00eda 6 an\u00fanciase que Denis Flemoin ser\u00e1 o teclista provisional, e dous d\u00edas despois, Matt Walker, de Filter, asume a bater\u00eda. Os Pumpkins comezan a ensaiar cos dous novos integrantes despois diso, planexando continuar a xira a partir do d\u00eda 27. O d\u00eda 13, Jimmy Chamberlin presentouse na Corte Criminal de Manhattan, onde ser\u00eda sentenciado a internarse nunha cl\u00ednica de rehabilitaci\u00f3n. O d\u00eda 23 a banda fai unha aparici\u00f3n especial (a primeira despois da morte de Melvoin) no Cabaret Metro, en Chicago. O anuncio dese evento f\u00edxose o d\u00eda anterior, e mesmo as\u00ed o local estivo cheo. Novamente, toda a recadaci\u00f3n foi doada a unha instituci\u00f3n ben\u00e9fica, a Christmas Is For Kids. A actuaci\u00f3n de Matt Walker foi bastante eloxiada.\nO d\u00eda 4 de setembro cel\u00e9brase o MTV Video Music Awards, no que a banda acabou ga\u00f1ando sete premios, seis referentes ao videoclip de \"Tonight, Tonight\" e un referente ao de \"1979\". Eles tocaron na entrega de premios e concederon unha longa entrevista \u00e1 MTV. Un d\u00eda despois, a banda anunciou que lanzar\u00eda en breve unha caixa chamada \"Aeroplane Flies High\", composta por cinco discos contendo material dos sinxelos e cinco versi\u00f3ns gravadas especialmente para ese lanzamento.\nM\u00fasica para pel\u00edculas.\nEn outubro, Jimmy \u00e9 acusado de mal comportamento diante da xu\u00edz Donna Recant no seu xu\u00edzo no mes de xullo. Dec\u00eddese que el debe estar completamente rehabilitado en decembro, no caso contrario deber\u00e1 cumprir unha pena de 15 d\u00edas da prisi\u00f3n. An\u00fanciase tam\u00e9n que Jimmy estar\u00eda formando unha banda ao lado de Sebastian Bach (Skid Row), Kelly Deal (Breeders) e Jimmy Flemoin (Frogs). Mentres tanto, The Smashing Pumpkins grava d\u00faas canci\u00f3ns para a pel\u00edcula \"Lost Highway\" (de David Lynch, con Bill Pullman e Patricia Arquette). As canci\u00f3ns ch\u00e1manse \"Eye\" e \"Tear\", e s\u00f3 a primeira acaba sendo escollida. \"Tear\" aparecer\u00e1 no pr\u00f3ximo disco da banda.\nEn novembro, o d\u00eda 12, os Pumpkins lanzan o quinto sinxelo de \"Mellon Collie and the Infinite Sadness\", chamado \"Thirty-Three\". Unha nova canci\u00f3n de James Iha aparece neste disco, chamada \"The Bells\". Dous d\u00edas despois, a banda ga\u00f1a un pr\u00eamio na MTV European Music Awards. O d\u00eda 26, \u00e9 lanzado finalmente a caixa \"Aeroplane Flies High\". Os cinco discos eran basicamente os cinco sinxelos lanzados para \"Mellon Collie and the Infinite Sadness\", con algunhas canci\u00f3ns m\u00e1is. No mesmo d\u00eda foi lanzada a banda sonora da pel\u00edcula \"Ransom\" (de Ron Howard, con Mel Gibson e Gary Sinise). Este disco pos\u00fae seis temas (cinco instrumentais) compostos por Billy Corgan e gravados por el coa axuda de Matt Walker. Para rematar novembro, Sebastian Bach anuncia que o proxecto con Kelly Deal, Jimmy Flemoin e Jimmy Chamberlin finalmente sa\u00edu do papel. O nome da banda \u00e9 The Last Hard Men, e eles estaban agardando a recuperaci\u00f3n de Jimmy para gravar un sinxelo que se chamar\u00eda \"School's Out\", e sair\u00eda na pel\u00edcula \"Scream\" de Wes Craven.\nO comezo de decembro marca a sa\u00edda de Jimmy Chamberlin do centro de rehabilitaci\u00f3n, e despois diso xuntouse a The Last Hard Men. O d\u00eda 29, Chris Fabian, esposa de Billy Corgan, pide o divorcio. Ela alega \"diferen\u00e7as irreconcili\u00e1veis\" entre eles. Hai rumores que din que o matrimonio levaba separado xa seis meses.\nO 7 de xaneiro de 1997 a banda recibe sete nomeamentos aos Grammy. O d\u00eda 9 Billy participa da festa de 50 aniversario de David Bowie, tocando con el d\u00faas canci\u00f3ns no Madison Square Garden, en Nova York. O d\u00eda 25 Billy Corgan e Chris Fabian div\u00f3rcianse. Nesa data, Billy xa ti\u00f1a unha nova namorada chamada Yelena Yemchuk. O d\u00eda 27 a banda ga\u00f1a un novo premio, desa vez no American Music Awards. A banda non pode estar no evento para recibir o premio debido \u00e1 s\u00faa xira, que estaba chegando ao seu fin. A\u00ednda en xaneiro, a banda anuncia que participar\u00e1 noutra banda sonora, \"Batman e Robin\".\nEn febreiro rematou a xira de promoci\u00f3n de \"Mellon Collie and the Infinite Sadness\" despois de 165 concertos en 14 meses. O \u00faltimo deles foi en Nova Orle\u00e1ns o d\u00eda 5. Despois diso, Billy Corgan participou na produci\u00f3n do disco de Ric Ocasek, \"Troubilizing\", chegando incluso a tocar a guitarra en varios temas. O d\u00eda 26, The Smashing Pumpkins ga\u00f1ou s\u00f3 un premio Grammy das sete nomeamentos que ti\u00f1a, e tocou durante a celebraci\u00f3n de entrega a canci\u00f3n \"1979\" con Chris Vrenna, de Nine Inch Nails, como bater\u00eda. En marzo a banda anunciou unha pequena xira en ver\u00e1n por Europa.\nEn abril Corgan \u00e9 escollido o segundo artista m\u00e1is creativo do rock contempor\u00e1neo pola revista \"Spin\", e nese tempo comeza a escoitarse nas radios \"The End is the Beggining is the End\", un dos temas compostos para a pel\u00edcula \"Batman e Robin\". F\u00edxose un videoclip da canci\u00f3n e editouse un sinxelo no mes de xu\u00f1o.\nDurante os meses de xu\u00f1o e xullo a banda estivo en Europa facendo a xira anunciada, e a finais da mesma James Iha comezou as gravaci\u00f3ns do seu disco en solitario, que ser\u00eda lanzado ao ano seguinte.\nO cambio.\nNo mes de agosto de 1997 The Smashing Pumpkins comezou a traballar no seu seguinte \u00e1lbum. Corgan comentara tempo atr\u00e1s que o son da banda sufrir\u00eda cambios e que lle apetec\u00eda facer algo m\u00e1is experimental. A banda escolleu o estudio Chicago Trax Recording e contratou ao produtor Brad Wood para o disco, a\u00ednda que este s\u00f3 producur\u00eda cinco temas, sendo o resto producidos por Corgan.\nOs d\u00edas 18 e 19 de outubro participan dun festival ben\u00e9fico organizado por Neil Young, o \"Bridge School Benefit\". O d\u00eda 18 a banda tocou d\u00faas das s\u00faas novas canci\u00f3ns, \"To Sheila\" e \"Ava Adore\", e ao final do concerto tocaron xunto a Marilyn Manson e Twiggy Ramirez os temas \"Eye\" (dos Pumpkins) e \"The Beautiful People\" (de Marilyn Manson). Ao d\u00eda seguinte presentaron \"Behold! The Nigtmare\" e ao final tocaron \"Porcelina of the Vast Oceans\" con John Popper.\nEn novembro The Smashing Pumpkins act\u00faan de abreconcertos para d\u00faas bandas. O d\u00eda 1 abren en Texas un concerto de The Rolling Stones, e o d\u00eda 3 para Jane's Addiction en Chicago. A mediados de mes Matt Walker comun\u00edcalle a Corgan que vai deixar a banda para dedicarse a Cupcakes, o seu novo grupo. O \u00faltimo concerto de Matt foi o 5 de decembro en Miami, cando a banda volveu a tocar de abreconcertos dos Rolling.\nEn decembro uniuse \u00e1 banda Matt Cameron (ex-bater\u00eda de Soundgarden que actualmente est\u00e1 en Pearl Jam) para continuar a gravaci\u00f3n do disco. Para continuar elixiron o Studio A, nos \u00c1nxeles. Matt tocou en sete temas, pero s\u00f3 un aparecer\u00eda no disco, \"For Martha\".\nEn xaneiro de 1998 Billy anunciou que xa ti\u00f1an 20 canci\u00f3ns gravadas e estaban traballando en m\u00e1is. En febreiro ed\u00edtase o traballo en solitario de James Iha \"Let It Come Down\" e fai alg\u00fans concertos para presentalo. O d\u00eda 11 de febreiro a banda ter\u00eda un novo bater\u00eda, Joey Waronker, que tocaba na banda de Beck, e ese mesmo mes ga\u00f1an un Grammy pola canci\u00f3n \"The End is the Beggining is the End\".\nEn abril anunciouse que Kenny Aronoff ser\u00eda o bater\u00eda para a xira do novo disco. Joey Waronker, que gravou catro canci\u00f3ns do novo \u00e1lbum, rexeitou a proposta e a banda convidou a Kenny a tocar con eles. Tam\u00e9n contrataron \u00e1 multi-instrumentista Lisa Germano para acompa\u00f1alos na xira.\n\"Adore\".\nEn maio remata o proceso de gravaci\u00f3n e a banda comezar\u00eda a ensaiar con Aronoff para preparar a xira. Nese mesmo mes viaxan a Londres para rodar o v\u00eddeo do primeiro sinxelo do traballo, correspondente \u00e1 canci\u00f3n \"Ava Adore\". Corgan recrutou a tres m\u00fasicos m\u00e1is para a xira: os percusionistas Dan Morris e Stephen Hodges (este \u00faltimo traballara con Tom Waits) e ao pianista Mike Garson (que tocou con David Bowie e Trent Reznor). Finalmente Lisa Germano decidiu non facer a xira con eles. O d\u00eda 18 de maio sa\u00edu o primeiro sinxelo, \"Ava Adore\", que xunto coa canci\u00f3n que lle daba t\u00edtulo vi\u00f1a cos temas \"Czarina\" e \"Once in a While\".\nO d\u00eda 1 de xullo estr\u00e9ase o v\u00eddeo de \"Ava Adore\" na MTV, e ao d\u00eda segu\u00ednte sae \u00e1 venda \"Adore\", o cuarto \u00e1lbum de estudio de The Smashing Pumpkins. O son, como vi\u00f1a dicindo Corgan dende tempo atr\u00e1s, \u00e9 moi distinto ao dos traballos anteriores, moito m\u00e1is escuro e con elementos electr\u00f3nicos en practicamente todos os temas. O d\u00eda 30 de xu\u00f1o a banda comezou unha pequena xira de 14 concertos nos Estados Unidos chamada \"An Evening with The Smashing Pumpkins\", doando os cartos ga\u00f1ados a instituci\u00f3ns ben\u00e9ficas. Despois destes concertos comezar\u00eda a s\u00faa xira mundial.\nExpectativas.\n\"Adore\" consegue o seu primeiro disco de platino o 8 de xullo, pero a partir de ent\u00f3n as vendas comezaron a caer, sen que se cumprisen as expectativas postas no \u00e1lbum. Os vellos fans da banda non recibiron con moito entusiasmo o cambio no seu son, cousa que a banda non agardaba. Corgan supo\u00f1\u00eda que o p\u00fablico entender\u00eda a mudanza e incluso chegou a facer declaraci\u00f3ns sent\u00edndose molesto polo feito, cousa que abriu moitos debates nas listas de correo sobre a banda en internet.\nAs vendas seguiron caendo e en nove semanas o \u00e1lbum estaba f\u00f3ra da lista da Billboard dos 40 discos m\u00e1is vendidos.\nO segundo sinxelo do \u00e1lbum, \"Perfect\", \u00e9 lanzado o 7 de setembro en tres versi\u00f3ns distintas: unha co tema \"Summer\" composto por James Iha, outra cunha remestura de \"Daphne Descends\", e a \u00faltima con varias versi\u00f3ns remesturadas de \"Perfect\". Ao d\u00eda seguinte l\u00e1nzase o \u00e1lbum de Hole \"Celebrity Skin\", onde Corgan compuxo e produciu varias canci\u00f3ns. Ese mesmo mes, o d\u00eda 25, The Smashing Pumpkins aparece no programa de televisi\u00f3n Saturday Night Live, onde tocan \"Perfect\".\nVolta ao son anterior.\nDespois de rematada a xira de \"Adore\" a banda comeza a buscar un novo representante, despois de romper o contrato coa empresa que se encargaba deses asuntos. Tam\u00e9n comezan a aparecer rumores de que estaban listos para entrar de novo en estudio para a gravaci\u00f3n dun novo traballo.\nNo mes de marzo James Iha e Adam Schlesinger (l\u00edder de Fountains of Wayne) inauguran os estudios Stratosphere Sound, e a primeira banda que gravar\u00eda neles ser\u00eda Fulflej, do selo de James e D'Arcy Scratchie Records. A finais de mes Billy toca xunto co seu pai (guitarrista de jazz) nun concerto ben\u00e9fico no Metro, en Chicago, e confirmase unha pequena xira de oito concertos polos Estados Unidos de The Smashing Pumpkins.\nNo mes de abril Billy Corgan confirma moitos rumores que corr\u00edan por internet anunciando o regreso de Jimmy Chamberlin \u00e1 banda. Chamberlin tocar\u00eda novamente cos Pumpkins na xira anunciada durante o mes anterior e que comezar\u00eda o d\u00eda 10 en M\u00edchigan. Durante a xira presentar\u00edan varias canci\u00f3ns in\u00e9ditas que posteriormente formar\u00edan parte do seu seguinte traballo.\nEn xu\u00f1o, a trav\u00e9s da recentemente estreada web da banda, comun\u00edcase que Billy Corgan xunto co teclista Mike Garson compuxeron varias canci\u00f3ns para a pel\u00edcula \"Stigmata\", unha delas, \"Identify\", gravada pola cantante Natalie Imbruglia. Anunciase tam\u00e9n que o novo disco estaba bastante avanzado e que o produtor escollido era Flood. A mediados do mes seguinte a Virgin informa que o lanzamento do disco est\u00e1 previsto para febreiro do 2000.\nD'Arcy deixa a banda.\nO 9 de setembro a propia banda comunica a sa\u00edda de D'Arcy, e Billy e James apres\u00faranse a dicir que The Smashing Pumpkins non se est\u00e1n separando e que a volta de Chamberlein non ti\u00f1a nada que ver coa sa\u00edda de D'Arcy. Os motivos da marcha da baixista non foron divulgados. A s\u00faa substituta, a canadense Melissa Auf der Maur, deuse a co\u00f1ecer o 25 de novembro e encargar\u00edase do baixo durante a xira de promoci\u00f3n. Melissa vi\u00f1a de tocar en Hole, banda na que estaba recomendada polo mesmo Billy Corgan que co\u00f1ecera \u00e1 baixista en 1993. Melissa tam\u00e9n aparecer\u00eda nos videoclips rodados para este \u00e1lbum.\nEn novembro pres\u00e9ntouse a xira mundial de divulgaci\u00f3n do \u00e1lbum, do que a\u00ednda non se co\u00f1ec\u00eda o t\u00edtulo, e que estaba previsto para ser lanzado o 29 de febreiro do 2000.\nA primeira canci\u00f3n do disco comezou a soar nas radios a principios de decembro. \"The Everlasting Gaze\" confirmou finalmente o retorno de The Smashing Pumpkins a un son m\u00e1is pesado e guitarreiro. O d\u00eda 20 a banda libera \"The Everlasting Gaze\" para poder ser copiada a trav\u00e9s de internet e anuncia a sa\u00edda do primeiro sinxelo, da canci\u00f3n \"Stand Inside Your Love\" no mes de xaneiro.\nAs m\u00e1quinas de Deus.\nEn xaneiro a banda pasa a maior parte do mes facendo concertos e co\u00f1\u00e9cese finalmente o t\u00edtulo do disco: \"MACHINA/The Machines of God\".\nO d\u00eda 23 de febreiro, 6 d\u00edas antes do lanzamento de \"MACHINA\", a banda anuncia que rompe a s\u00faa relaci\u00f3n coa Virgin Records. O 29, como estaba prev\u00edsto, ed\u00edtase \"MACHINA/The Machines of God\" entrando directamente no terceiro posto da Billboard Top 200 e a banda comeza oficialmente a xira \"The Sacred and the Profane Tour\" que os ter\u00e1 ocupados durante os meses seguintes.\nO 23 de maio, nunha entrevista concedida \u00e1 emisora de radio KROQ-FM dos \u00c1nxeles, Corgan confirma un dos rumores que levaban correndo dende a sa\u00edda do disco: a banda separar\u00edase cando a xira \"The Sacred and the Profane Tour\" rematase.\nA\u00ednda quedaba moito material sobrante das gravaci\u00f3ns de \"MACHINA\" e Billy comunicou que a banda entrar\u00eda en estudio antes da s\u00faa separaci\u00f3n definitiva para ultimar as gravaci\u00f3n deses temas e editar un novo traballo a modo de despedida. En xullo, a\u00ednda de xira por Europa anunciouse que se \u00eda lanzar un novo sinxelo, do tema \"Try, Try, Try\", o d\u00eda 1 de setembro, que inclu\u00eda tam\u00e9n a canci\u00f3n \"Here's to the Atom Bomb\".\nAmigos e inimigos da m\u00fasica moderna.\nFinalmente, o material editouse a principios de setembro baixo o nome de \"MACHINA II/Friends and Enemies of Modern Music\". As \u00fanicas 25 copias, editadas sen a axuda de Virgin, foron entregadas a amigos da banda e a clubs de seareiros para que as distribu\u00edsen de xeito gratu\u00edto a trav\u00e9s de internet, como unha especie de regalo de despedida para todos os seus seguidores. \"MACHINA II\" consiste en tres EPs e un LP cun total de 25 canci\u00f3ns, a meirande parte delas caras-b e versi\u00f3ns alternativas dos temas do seu predecesor.\nA banda comezar\u00eda unha xira de despedida, que os traer\u00eda por vez primeira a Galiza (e \u00fanica ata a data) o d\u00eda 7 de outubro, cando tocaron no multi\u00fasos do Sar de Santiago de Compostela, que rematar\u00eda con dous concertos, o 29 de novembro e o 2 de decembro, en Chicago, a s\u00faa cidade natal.\nA separaci\u00f3n.\nDespois dos dous concertos na sala Metro de Chicago a banda separar\u00edase, pero a\u00ednda se editar\u00eda alg\u00fan material m\u00e1is despois da ruptura. A finais de ano a Virgin saca o recompilatorio \"Rotten Apples\", que contar\u00eda cunha edici\u00f3n limitada cun segundo disco que tra\u00eda rarezas e caras-b titulado \"Judas 0\". A este lanzamento segir\u00edalle o DVD con todos os seus videoclips (dende \"Gish\" ata \"Machina\") \"Greatest Hits Video Collection\", a reedici\u00f3n de \"Earphoria\" e un DVD do v\u00eddeo \"Vieuphoria\".\nEn 2001 Billy Corgan e Jimmy Chamberlin formar\u00edan o supergrupo Zwan, xunto con Matt Sweeney, David Pajo e Paz Lenchantin. A banda editar\u00eda un \u00fanico \u00e1lbum de estudio, \"Mary Star of the Sea\", e separar\u00edase no ano 2003. Tam\u00e9n no ano 2001 Corgan xirou con New Order e gravou voces no seu \u00e1lbum \"Get Ready\". James Iha unir\u00edase en 2003 \u00e1 banda A Perfect Circle e Melissa Auf der Maur editar\u00eda un traballo en solitario, \"Auf der Maur\", en 2004.\nDespois da separaci\u00f3n de Zwan, tanto Corgan como Chamberlain editar\u00edan traballos en solitario. O bater\u00eda formar\u00eda The Jimmy Chamberlin Complex e lanzar\u00eda \"Life Begins Again\" en xaneiro do 2005, e Corgan editou o \u00e1lbum \"TheFutureEmbrace\" en xu\u00f1o do mesmo ano.\nO regreso.\nA principios do ano 2006 Billy Corgan comunicou que estaba intentando reunir a The Smashing Pumpkins para recomezar a s\u00faa carreira. A pouco tempo confirmouse que Jimmy Chamberlin unir\u00edase a el e en ver\u00e1n comezaron a traballar no seguinte disco da banda.\nAnunciouse a trav\u00e9s da s\u00faa p\u00e1xina web o lanzamento do seu novo traballo, \"Zeitgeist\", para o d\u00eda 6 de xullo do 2007, as\u00ed como unha serie de actuaci\u00f3ns en festivais europeos a partir do mes de maio. A primeira destas actuaci\u00f3ns aconteceu en Par\u00eds o d\u00eda 22 de maio, case seis anos e medio despois do seu \u00faltimo concerto. A banda contaba cos novos membros para a xira Jeff Schroeder e Ginger Reyes, que se encargaron da guitarra e do baixo respectivamente, as\u00ed coma Lisa Harriton nos teclados. Ese mesmo mes editouse \"Tarantula\" como primeiro sinxelo do novo \u00e1lbum. O 7 de xullo a banda participou no concerto \"Live Earth\" en Nova Jersey. \"Zeitgeist\" ser\u00eda editado ese mesmo mes a trav\u00e9s do selo Reprise Records, entrando nas lista da Billboard no n\u00famero dous.\nO grupo editou o EP de catro temas \"American Gothic\" en xaneiro do 2008. Este foi editado dixitalmente en iTunes nos Estados Unidos, mentres que internacionalmente foi lanzado en CD. O 1 de febreiro do 2009 o novo sinxelo da banda, \"FOL\", foi editado coma descarga gratu\u00edta e usado nun anuncio de Hyundai durante a Super Bowl.\nMarcha de Chamberlin.\nNo mes de marzo do 2009 Corgan anounciou na p\u00e1xina web da banda que Chamberlin deixaba o grupo. Corgan tam\u00e9n dixo que a s\u00faa intenci\u00f3n era a de continuar compo\u00f1endo e gravando co nome de The Smashing Pumpkins, e que ti\u00f1a pensado entrar no estudio na primavera dese ano. No mes de agosto Corgan presentou ao substituto de Jimmy Chamberlin na bater\u00eda, un m\u00fasico de 19 anos chamado Mike Byrne, e anunciou que os dous estaban traballando nun novo \u00e1lbum.\nA banda anunciou plans para editar un \u00e1lbum conceptual de 44 canci\u00f3ns, \"Teargarden by Kaleidyscope\", publicado tema a tema e de xeito gratu\u00edto por internet. O seu primeiro tema, \"A Song for a Son\", apareceu en decembro de 2009 cunhas cr\u00edticas moderadas.\nEn marzo do 2010 Ginger Reyes deixou a banda e Corgan anunciou que realizar\u00eda audici\u00f3ns para a procura dun novo baixista e dun novo teclista. O 17 de abril a nova formaci\u00f3n da banda realizou un concerto \u00edntimo nos \u00c1nxeles celebrando o \"Record Store Day\". Esta formaci\u00f3n estaba composta por Corgan e Jeff Schroeder nas guitarra, Mark Tulin no baixo, Mike Byrne na bater\u00eda e Kerry Brown nas congas.\nNo mes de maio do 2010 anunciouse que a nova baixista, despois de realizar as oportunas audici\u00f3ns, ser\u00eda Nicole Fiorentino, e que tam\u00e9n estaba traballando nas canci\u00f3ns de \"Teargarden by Kaleidyscope\". Nese mesmo mes apareceu o primeiro EP do novo \u00e1lbum, titulado \"Vol. 1: Songs for a Sailor\", que contaba con 5 temas. Coa excepci\u00f3n de \"Teargarden Theme\", os temas foron liberados gratuitamente a trav\u00e9s de internet entre decembro do 2009 e abril do 2010.\nO 23 de novembro editouse o segundo EP do \u00e1lbum, \"Vol. 2: The Solstice Bare\", tam\u00e9n con cinco temas. Ag\u00e1s \"Cottonwood Symphony\", as canci\u00f3ns estiveron dispo\u00f1ibles na rede entre xullo do 2010 e xaneiro do 2011.\nO 26 de abril do 2011 Corgan anunciou que The Smashing Pumpkins editar\u00eda un novo \u00e1lbum titulado \"Oceania\", e que calificou como \"un \u00e1lbum dentro dun \u00e1lbum\" en relaci\u00f3n ao proxecto \"Teargarden by Kaleidyscope\". Ao igual que nas gravaci\u00f3ns anteriores, os catro membros da banda contribu\u00edron no proxecto. Ademais anunciouse que todo o cat\u00e1logo da banda ser\u00eda remasterizado e reeditados con canci\u00f3ns extra, comezando con \"Gish\" e \"Siamese Dream\" en novembro dese ano. As demos anteriores a \"Gish\" e os \u00e1lbums \"Pisces Iscariot\", \"Mellon Collie and the Infinite Sadness\", \"The Aeroplane Flies High\" e \"Adore\" ser\u00edan lanzados en 2012, e finalmente \"Machina/The Machines of God\" e \"Machina II/Friends and Enemies of Modern Music\" ag\u00e1rdanse combinados para o 2013.\nA banda realizou unha xira por trece cidades estadounidense en outubro do 2011, seguida por unha xira europea entre novembro e decembro.\n\"Oceania\" foi publicado o d\u00eda 19 de xu\u00f1o do 2012, e foi recibido con boas cr\u00edticas, acadando o n\u00famero 4 da lista \"Billboard 200\" e o 1 na \"Billboard Independent\". Del sac\u00e1ronse dous sinxelos, \"The Celestials\" e \"Panopticon\". No outono do 2012 a banda ralizou unha xira polos Estados Unidos para promocionar \"Oceania\", tocando o \u00e1lbum na s\u00faa totalidade.\nO grupo comezou a traballar no seu seguinte disco, o cal, segundo Corgan, pretend\u00eda publicar en decembro do ano 2013. Por\u00e9n, a banda concentrouse na s\u00faa xira, tocando no Glastonbury Festival, no Dour Festival e no Barclays Center, onde gravaron \"\", que ser\u00eda publicado o 24 de setembro de 2013.\n\"Monuments to an Elegy\".\nO 25 de marzo de 2014 Corgan anunciou que asinara un novo contrato discogr\u00e1fico con BMG para dous \u00e1lbums, titulados \"Monuments to an Elegy\" e \"Day for Night\", respectivamente. En xu\u00f1o revelouse que Mike Byrne deixara de formar parte da banda, sendo substitu\u00eddo por Tommy Lee de M\u00f6tley Cr\u00fce no novo \u00e1lbum, e que Fiorentino tampouco gravar\u00eda o disco. \"Monuments to an Elegy\" publicouse o 5 de decembro de 2014 con cr\u00edticas xeralmente positivas. A banda comezou unha xira de promoci\u00f3n o 26 de novembro co bater\u00eda de Rage Against the Machine Brad Wilk e o baixista de The Killers Mark Stoermer substitu\u00edndo a Byrne e Fiorentino. O disco seguinte proposto \"Day For Night\" foi atrasado para ser editado a finais de 2015 ou principios de 2016.\nPosteriormente, no ano 2015, Corgan anunciou que a banda iniciar\u00eda unha xira conxunta por Norteam\u00e9rica con Marilyn Manson, \"The End Times Tour\", entre xullo e agosto dese ano. Antes de unirse a Marilyn Manson, o grupo realizou unha serie de concertos ac\u00fasticos con caixas de ritmos. Cando chegou o momento da xira os plans para conseguir un novo bater\u00eda fracasaran e Corgan recrutou a Jimmy Chamberlin para os concertos. O 1 de febreiro de 2016 anunciouse que a banda continuar\u00eda a s\u00faa xira ac\u00fastica \"In Plainsong\" con Chamberlin, e estaban planeando entrar no estudio despois da xira para gravar un novo traballo inspirado polo son explorado nas presentaci\u00f3ns en ac\u00fastico. O 25 de febreiro Corgan publicou un v\u00eddeo dun estudio de Os \u00c1nxeles na conta de Facebook da banda, actualizando o proceso de composici\u00f3n das novas canci\u00f3ns do disco que ser\u00eda publicado despois da xira. A xira comezou en Portland, Oreg\u00f3n o d\u00eda 22 de marzo.\nRegreso de Iha e Chamberlin.\nNo seu aniversario do 26 de marzo de 2016 o guitarrista orixinal James Iha uniuse a Billy Corgan, Jimmy Chamberlin e Jeff Schroeder no escenario no Ace Hotel, no centro dos \u00c1nxeles. Iha interpretou varios temas, como \"Mayonaise\", \"Soma\" e \"Whir\", sendo a s\u00faa primeira aparici\u00f3n con The Smashing Pumpkins en 16 anos. Iha tam\u00e9n tocou no segundo dos dous concertos da banda no Ace Hotel o d\u00eda seguinte. Iha uniuse aos Pumpkins por terceira vez no seu concerto do 14 de abril no Civic Opera House de Chicago. En xullo Corgan comezou a insinuar a posibilidade de reunir a formaci\u00f3n orixinal da banda, con el mesmo, Iha, Wretzky e Chamberlin, e en agosto dixo que comezara a falar coa formaci\u00f3n orixinal sobre as posibilidades dunha reuni\u00f3n, falando con Wretzky por primeira vez en 16 anos.\nA pesar dos rumores Corgan pasou gran parte do ano 2017 traballando en solitario, coa gravaci\u00f3n e lanzamento do \u00e1lbum \"Ogilala\" e comezando a compo\u00f1er outro disco en solitario para 2018. En xu\u00f1o de 2017 Chamberlin tam\u00e9n mencionou a posibilidade dunha xira de reuni\u00f3n para 2018. No mes de xaneiro Corgan compartiu unha fotograf\u00eda s\u00faa con Iha e Chamberlin nun estudio de gravaci\u00f3n. En febreiro de 2018 Corgan anunciou que estaba traballando co produtor Rick Rubin nun futuro \u00e1lbum de The Smashing Pumpkins, que ti\u00f1an 26 canci\u00f3ns, e que \"a guitarra s\u00e9ntese novamente como a arma favorita\". Pouco despois, Corgan compartiu unha foto de equipamento de son co nome de Iha nunha etiqueta, ademais de anunciar que as gravaci\u00f3ns do \u00e1lbum remataran.\nO 15 de febreiro de 2018 anunciouse oficialmente que Iha e Chamberlin estaban de regreso no grupo. The Smashing Pumpkins inicou a xira Shiny And Oh So Bright Tour no mes de xullo, centr\u00e1ndose en interpretar material dos seus cinco primeiros \u00e1lbums, e vendendo m\u00e1is de 350 000 entradas con estadios completos como The Forum, o United Center, e o Madison Square Garden. A baixista orixinal D'arcy Wretzky afirmou que se lle ofrecera un contrato para unirse \u00e1 banda pero que Corgan rescind\u00eduno pouco despois. Corgan publicou un comunicado negando esas afirmaci\u00f3ns, dicindo que a banda convid\u00e1raa repetidamente a tocar e ela negouse. Jack Bates, fillo do baixista de Joy Division Peter Hook, tocou o baixo na xira. Bates xa xirara con The Smashing Pumpkins no ano 2015. A multiinstrumentista Katie Cole tam\u00e9n regresou ao grupo para a xira, facendo coros e tocando os teclados e a guitarra."}
{"id": "27740", "revid": "25871", "url": "https://gl.wikipedia.org/wiki?curid=27740", "title": "P\u00edo III, papa", "text": "Francesco Todeschini Piccolomini (Siena (Italia), 29 de maio 1439\u2014Roma, 18 de outubro 1503), elixido papa o 22 de setembro 1503 co nome de P\u00edo III (en lat\u00edn \"Pius III\", en italiano \"Pio III\").\nO 18 de agosto de 1503, o papa Alexandre VI morr\u00eda. O 16 de setembro abr\u00edanse as deliberaci\u00f3ns do conclave para a elecci\u00f3n do seu sucesor. Dous candidatos opo\u00f1\u00edanse: o cardeal Georges de Amboise (1460-1510), ministro de Lu\u00eds XII de Francia, sostido por C\u00e9sar Borgia, e o cardeal Giuliano Della Rovere, o futuro Xulio II. Para evitar longas discusi\u00f3ns, os electores pux\u00e9ronse de acordo, dende o 22 de setembro, sobre o nome do cardeal Francesco Todeschini-Piccolomini, sobri\u00f1o de P\u00edo II, que tomou o nome de P\u00edo III en recordo do seu t\u00edo materno.\nDeclarou axi\u00f1a querer ser o papa da paz. Desexaba a reforma xeral da Igrexa e a pacificaci\u00f3n de todo o Occidente, pero morreu, menos dun mes despois da s\u00faa elecci\u00f3n, o 18 de outubro de 1503. Foi inhumado na bas\u00edlica de San Pedro, despois os seus restos foron transferidos \u00e1 igrexa San Andrea della Valle, ao lado dos de P\u00edo II.\nAs profec\u00edas de San Malaqu\u00edas ref\u00edrense a este papa como \"De parvo homine\" ('Do home pequeno'), cita que fai referencia ao seu apelido, Piccolomini (\"piccolo\" significa 'pequeno', e \"uomini\" significa 'homes')."}
{"id": "27741", "revid": "1987", "url": "https://gl.wikipedia.org/wiki?curid=27741", "title": "Xulio II, papa", "text": "Giuliano della Rovere, fillo de Rapha\u00ebl della Rovere e de Theodora Manerola, nado o 5 de decembro de 1443 en Savona e finado en Roma na noite do 20 ao 21 de febreiro de 1513. Foi papa de 1503 a 1513 baixo o nome de Xulio II (en lat\u00edn \"Julius II\", en italiano \"Giulio II\")\nXulio II quixo facer dos Estados Pontificios unha gran potencia, o que lle valeu o alcume de Xulio C\u00e9sar II para os seus admiradores, e para isto, non vacilou en utilizar as armas espirituais contra os seus inimigos a tempo que participaba persoalmente nas campa\u00f1as militares. Deixou a imaxe do papa soldado."}
{"id": "27742", "revid": "1093", "url": "https://gl.wikipedia.org/wiki?curid=27742", "title": "Le\u00f3n X, Papa", "text": ""}
{"id": "27744", "revid": "1987", "url": "https://gl.wikipedia.org/wiki?curid=27744", "title": "Clemente VII, papa", "text": "Giulio di Giuliano de' Medici, nado en Florencia o 26 de maio de 1478 e finado en Roma o 25 de setembro de 1534, foi o papa n\u00ba 219 da igrexa cat\u00f3lica entre 1523 e 1534 co nome de Clemente VII.\nTraxectoria.\nEra fillo de Giuliano de Medici. Tralo asasinato do seu pai na catedral de Florencia, durante a Conxura dos Pazzi, Giulio contou coa protecci\u00f3n dos Medici. O seu t\u00edo Lourenzo o Magn\u00edfico escribiu a Fernando I de N\u00e1poles e ao Papa para que a Giulio, destinado \u00e1 carreira eclesi\u00e1stica, se lle outorgase o rico Priorato de Capua. Xa desde a s\u00faa infancia, Giulio contara coa amizade dos seus curm\u00e1ns Piero, Giovanni (futuro Papa Le\u00f3n X), e Giuliano, os tres fillos de Lorenzo.\nCarreira eclesi\u00e1stica.\nTrala elecci\u00f3n como Papa do seu curm\u00e1n Le\u00f3n X, foi nomeado cardeal o 23 de setembro de 1513. En 1514 foi nomeado arcebispo de Florencia.\nSoubo facerse valer como conselleiro do papa, logrando ser un dos personaxes m\u00e1is influentes da curia. Co obxecto de evitar enredos na carreira eclesi\u00e1stica de Giulio, Le\u00f3n X mediou para que o futuro Clemente VII fose declarado fillo de lex\u00edtimo matrimonio.\nTrala morte en 1521 de Le\u00f3n X, era agardada a elecci\u00f3n de Giulio por parte da tiara, ao ser un dos papables m\u00e1is apreciados. Pero dos 39 cardeais reunidos en conclave, polo menos 18 esperaban ser elixidos. Para cansar os adversarios, os partidarios de Giulio decidiron votar o candidato menos probable, o cardeal Adriano Dedel, de Utrecht. Para sorpresa de todos, mesmo do propio elixido, tam\u00e9n os adversarios decidiran votar o mesmo candidato, polo que, ante a consternaci\u00f3n xeral, foi elixido papa co nome de Hadriano VI.\nA influencia de Giulio, mantida durante o pontificado de Hadriano VI, foi a clave para ser elixido pont\u00edfice o 19 de novembro de 1523, adoptando o nome de Clemente VII no momento da consagraci\u00f3n o 26 de novembro.\nPapado.\nFracasou tanto no eido pol\u00edtico como no relixioso, polo seu temperamento indeciso, as s\u00faas arriscadas apuestas pol\u00edticas e os intereses familiares.\nFaleceu envelenado por un fungo durante a cea. As profec\u00edas de San Malaqu\u00edas ref\u00edrense a el como \"Flos pilae aegrae\" (\"A flor das columnas enfermas\"), facendo referencia \u00e1s columnas e a flor de lis que aparecen no seu escudo de armas."}
{"id": "27746", "revid": "72012", "url": "https://gl.wikipedia.org/wiki?curid=27746", "title": "Xulio III, papa", "text": "Giovanni Maria Ciocchi del Monte, nado en Roma o 10 de setembro 1487 e finado o 23 de marzo 1555, elixido papa da Igrexa cat\u00f3lica o 7 de febreiro 1550 ."}
{"id": "27747", "revid": "15490", "url": "https://gl.wikipedia.org/wiki?curid=27747", "title": "Marcelo II, papa", "text": "Marcelo II (lat\u00edn : \"Marcellus PP II\") nado en Montefano, nas Marcas, o 6 de maio de 1501 e finado en \u2020 Roma, o 1 de maio de 1555, foi nomeado en 1555 o Papa n.\u00ba 222 da Igrexa cat\u00f3lica.\nTraxectoria.\nDe nome Marcello Cervini de Spannocchi, tras estudar en Siena trasladouse a Roma para continuar a s\u00faa formaci\u00f3n. En 1539 \u00e9 nomeado bispo de Nicastro e posteriormente cardeal presb\u00edtero de Santa Cruz en Xerusal\u00e9n. Durante o Concilio de Trento, ser\u00e1 un dos legados papais que defendan os intereses papais fronte ao emperador Carlos V.\nO seu breve pontificado, de tan s\u00f3 vinte e dous d\u00edas, impediulle emprender as reformas necesarias para que a Igrexa puidese facer fronte aos problemas luterano e anglicano que divid\u00eda ao cristianismo."}
{"id": "27748", "revid": "22570", "url": "https://gl.wikipedia.org/wiki?curid=27748", "title": "Paulo IV, papa", "text": "Gian Pietro Carafa, nado en Carpiglia Irpina o 28 de xu\u00f1o de 1476 e finado en Roma o 18 de agosto de 1559, foi Papa da Igrexa cat\u00f3lica entre 1555 e 1559 co nome de Paulo IV.\nTraxectoria.\nEra membro dunha ilustre e influente familia napolitana, o que lle permitiu iniciar desde moi novo a s\u00faa carreira eclesi\u00e1stica, na que sucedeu \u00f3 seu t\u00edo Oliverio Carafa como bispo de Chieti en 1504, para posteriormente ser designado arcebispo de Brindisi en 1518, destacando nestes cargos a s\u00faa actuaci\u00f3n como embaixador do papa Le\u00f3n X ante as cortes de Espa\u00f1a e Inglaterra.\nEn 1524, o ent\u00f3n papa Clemente VII autorizouno a renunciar \u00f3s seus privilexios e beneficios eclesi\u00e1sticos para ingresar no \"Oratorio do Amor Divino\" de Roma, onde co\u00f1eceu a Gaetano de Thiene (San Caetano), co que fundou a orde de Cl\u00e9rigos Regulares, popularmente co\u00f1ecida polos Teatinos.\nEn 1527, tralo Saqueo de Roma, a orde dos Teatinos foi trasladada a Venecia, pero Caraffa foi retido en Roma por Clemente VII, que lle encomendou a tarefa de participar nunha comisi\u00f3n de nove membros creada para a reforma da corte papal e que publicou o \"Consilium de emendanda Ecclesia\" (Ditame sobre a reforma da Igrexa).\nEn 1536 foi nomeado cardeal de t\u00edtulo de \"San Pancracio\" polo papa Paulo III. Tam\u00e9n foi nomeado arcebispo de N\u00e1poles, e se lle encomendou a reorganizaci\u00f3n da Inquisici\u00f3n italiana, para o que creou a Congregaci\u00f3n do Santo Oficio. En 1542 foi nomeado Inquisidor xeral, cargo que ocupou ata a s\u00faa elecci\u00f3n como papa.\n\u00c1 morte de Marcelo II foi elixido para sucedelo, contra todo progn\u00f3stico, o xa octoxenario Gian Pietro Caraffa, que debido \u00e1 s\u00faa idade estaba disposto a renunciar \u00e1 tiara papal. Por\u00e9n, a oposici\u00f3n \u00e1 s\u00faa elecci\u00f3n manifestada polo emperador e rei de Espa\u00f1a Carlos I fixo que, cedendo \u00f3 odio exacerbado que sent\u00eda cara Espa\u00f1a, que daquela gobernaba o Reino de N\u00e1poles onde nacera, aceptou a elecci\u00f3n.\n\u00d3 acceder \u00f3 solio pontificio, o xa dilatado concilio de Trento se encontraba paralizado, pero o recentemente elixido papa non fixo nada por reactivalo. No seu caso non por falta de tempo, como lle ocorrera \u00f3 seu antecesor Marcelo II que s\u00f3 gobernou a igrexa durante 22 d\u00edas, sen\u00f3n porque o seu talante teocr\u00e1tico lle fac\u00eda considerarse por riba dos emperadores, reis, prelados e demais dignidades deste mundo. El era o papa e ningu\u00e9n ou nada estaba sobre el, e como tal se bastaba e sobraba para regulamentar a funci\u00f3n da igrexa e a vida dos crentes. Non necesitaba Concilio alg\u00fan, sen\u00f3n que el mesmo ditaba a verdade e o dogma, axud\u00e1ndose do Santo Oficio para evitar calquera tentaci\u00f3n desviacionista.\nA Inquisici\u00f3n.\nPaulo IV utilizou eficazmente esta instituci\u00f3n para reprimir as infiltraci\u00f3ns de luteranos e reformistas nos reinos de Italia.\nNo seu celo, chegou a investigar incluso a membros sinalados do Colexio Cardinalicio, como \u00f3 cardeal Giovanni Morone, que oficiou durante o pontificado seguinte (P\u00edo IV) a clausura do Concilio de Trento. Outro ilustre purpurado, o cardeal ingl\u00e9s Reginald Pole, tam\u00e9n foi branco do terrible dardo pontificio: firme candidato xunto co propio Caraffa \u00f3 solio papal que agora ocupaba este, intervi\u00f1era eficazmente no retorno de Inglaterra \u00e1 comu\u00f1\u00f3n cat\u00f3lica-romana baixo o reinado de Mar\u00eda Tudor, pero non secundaba as inflexibles demandas do papa de restituci\u00f3n dos bens da igrexa anteriormente confiscados; foi chamado a Roma para comparecer ante a Inquisici\u00f3n, o que non consentiu a ra\u00ed\u00f1a Mar\u00eda Tudor, que interceptou o requirimento e impediu que Pole se presentase perante o tribunal relixioso.\nOs xudeus sufriron tam\u00e9n o sever\u00edsimo talente de goberno de Paulo IV, que os fixo obxecto da s\u00faa bula \"Cum nimis absurdum\" publicada o 18 de xullo de 1555, e que supuxo a creaci\u00f3n do gueto en Roma, o despoxo das s\u00faas propiedades e a s\u00faa reduci\u00f3n \u00e1 condici\u00f3n de escravos, obrig\u00e1ndoos a levar un sinal distintivo, sombreiros amarelos para os homes e velos ou mant\u00f3ns para as mulleres, trato que, segundo el, merec\u00edan pola s\u00faa intervenci\u00f3n na morte de Xesucristo.\nAdemais foi o promotor da publicaci\u00f3n, en 1559, do primeiro \"Index Librorum Prohibitorum\" (\u00cdndice de Libros Prohibidos).\nRelaci\u00f3n con Espa\u00f1a.\nA acerba antipat\u00eda de Gian Pietro Caraffa contra Espa\u00f1a expl\u00edcase pola oposici\u00f3n connatural \u00e1 presenza dos espa\u00f1ois no seu N\u00e1poles natal, sentimentos que se reafirmaron durante a s\u00faa estancia na corte espa\u00f1ola como nuncio do papa Le\u00f3n X.\nA s\u00faa animadversi\u00f3n cara todo o espa\u00f1ol, representado polo seu rei Carlos I, e despois por Filipe II, levouno a oporse tenazmente \u00e1 pol\u00edtica exterior de \u00e1mbolos dous monarcas, nun intento apaixonado de expulsar \u00f3s espa\u00f1ois de Italia e acabar coa hexemon\u00eda europea da Casa de Habsburgo.\nEmulando a Xulio II no seu grito de \u00abf\u00f3ra os b\u00e1rbaros\u00bb, e utilizando os seus mesmos procedementos, Paulo IV, que non contaba con capacidade b\u00e9lica para enfrontar \u00f3s ex\u00e9rcitos espa\u00f1ois, instou a Francia, coa que Espa\u00f1a acababa de firmar o tratado de paz de Vaucelles (1556), para que atacase as posesi\u00f3ns espa\u00f1olas en Italia, aproveitando que Carlos I abdicara no seu fillo.\nAs\u00ed pois, roto o tratado por instigaci\u00f3n papal, Henrique II dirixiu contra as posesi\u00f3ns hispanas no sur de Italia un ex\u00e9rcito \u00f3 que se sumaron tropas pontificias \u00f3 mando do duque de Guisa. Pero al\u00ed lles esperaba prevido o vicerrei de N\u00e1poles, Fernando \u00c1lvarez de Toledo, duque de Alba, que \u00e1 fronte dun nutrido e ben adestrado ex\u00e9rcito espa\u00f1ol non esperou a que o inimigo chegase, sen\u00f3n que tomou a iniciativa e marchou cara Roma. Bateu \u00f3s franceses en t\u00f3dolos seus encontros ocupando diversas prazas pertencentes \u00f3s Estados pontificios, entra elas a mesma Anagni, deixando constancia de que a captura era circunstancial e que as reter\u00eda s\u00f3 ata que o Papa Caraffa fose deposto e substitu\u00eddo.\nEn abril de 1557 obtivo un resoado triunfo en Civitella del Tronto, onde o ex\u00e9rcito franco-papal quedou seriamente desgastado. A s\u00faa minguada forza esborrallouse finalmente cando o 10 de agosto dese ano as tropas de Filipe II infrinxiron \u00e1s francesas a rotunda desfeita de San Quint\u00edn e o duque de Guisa foi chamado precipitadamente \u00e1 defensa do seu propio pa\u00eds.\nO duque de Alba entrou en Roma sen oposici\u00f3n; al\u00ed encontrou \u00f3 Papa esnaquizado e rendido que suplicaba a paz. Conced\u00e9uselle. Paulo IV comprometeuse a non fomentar nin facer a guerra \u00f3 monarca espa\u00f1ol e a non realizar novas fortificaci\u00f3ns nas prazas de soberan\u00eda eclesi\u00e1stica.\nAsimilada a dura lecci\u00f3n, Paulo IV apartouse dos asuntos pol\u00edticos e desistiu de continuar anteriores acci\u00f3ns b\u00e9licas, movido ademais polo feito de que, o 3 de abril de 1559, se firmaba a paz de Cateau-Cambr\u00e9sis entre Filipe II e Henrique II, co que se daban por conclu\u00eddas as guerras italianas entre os respectivos pa\u00edses. Con todo, tanto o retirado emperador Carlos, como o seu fillo Filipe, foron obxecto de senllos anatemas papais \u00f3 seren excomungados por Paulo IV.\nMorte.\nUns meses despois, o 18 de agosto, morreu o papa. Os propios cidad\u00e1ns de Roma que celebraran o seu nomeamento erixindo na s\u00faa honra unha estatua nun lugar descolado da cidade, tralo seu borrascoso mandato a derribaron e mutilaron, e, non conformes con este acto de simb\u00f3lico repudio, incendiaron o pazo da Inquisici\u00f3n, saquearon o convento dos dominicos e puxeron en liberdade \u00f3s reos inquisitoriais. O papa Caraffa non foi unha figura popular.\nAs profec\u00edas de San Malaqu\u00edas ref\u00edrense a este papa como \"De fide Petri\" (Da fe de Pedro), cita que fai referencia \u00f3 seu nome e \u00f3 seu apelido, Carafa, que significa fe.\nFoi t\u00edo da nai do compositor Carlo Gesualdo."}
{"id": "27749", "revid": "23204", "url": "https://gl.wikipedia.org/wiki?curid=27749", "title": "P\u00edo IV, papa", "text": "Giovanni Angelo Medici di Marignano en italiano, nado en Mil\u00e1n o 31 de marzo de 1499 e finado en Roma o 9 de decembro de 1565, foi papa de 1559 a 1565 baixo o nome de P\u00edo IV (en lat\u00edn Pius IV, en italiano Pio IV). O seu nome \u00e9 asociado ao final do concilio de Trento."}
{"id": "27750", "revid": "98629", "url": "https://gl.wikipedia.org/wiki?curid=27750", "title": "P\u00edo V, papa", "text": "Antonio Michele Ghislieri, nado en Bosco Marengo (Alessandria) o 17 de xaneiro de 1504 e finado en Roma o 1 de maio de 1572, foi o 225\u00b0 Papa da Igrexa cat\u00f3lica desde 1566 at\u00e9 a s\u00faa morte, co nome de Pio V. Foi canonizado por Clemente XI no 24 de maio de 1712.\nTraxecotria.\nNaceu en Bosco (hoxe Bosco Marengo), naquela altura dentro do ducado de Mil\u00e1n, na nobre mais decadente familia Ghislieri. Con catorce anos de idade ingresou na orde dominicana, pasando do convento de Voghera ao de Vigevano e, logo, ao de Bolo\u00f1a. Durante os anos de preparaci\u00f3n sacerdotal, adquiriu unha s\u00f3lida formaci\u00f3n teol\u00f3xica, facilitada por unha intelixencia v\u00edvida, manifestou tam\u00e9n a austeridade de vida que tanto lle ser\u00eda estimada en anos sucesivos. Ordenado sacerdote en X\u00e9nova no 1528, estabeleceuse en Pavia. Moi logo dou probas das opini\u00f3ns que achar\u00edan realizaci\u00f3n pr\u00e1ctica durante o seu futuro pontificado, sostendo en Parma trinta proposici\u00f3ns en apoio da cadeira pontificia contra as herex\u00edas. Como reitor de varios conventos dominicos. Ghislieri caracterizouse por unha r\u00edxida disciplina. Pouco tempo despois, e polo seu expreso desexo, recibiu o nomeamento de inquisidor da cidade de Como. Volto a Roma en 1550, onde proseguiu a actividade de inquisidor, foi elixido comisario xeral da Inquisici\u00f3n romana. So o papa Paulo IV, Papa foi feito bispo da Sutri e Nepi (1556), cardeal co t\u00edtulo de Alexandrino (1556), grande inquisidor (1558). Xa no papado de P\u00edo IV accedeu \u00e1 cadeira episcopal da Mondov\u00ec (1560).\nPontificado.\n\u00c1 morte de P\u00edo IV, o 7 de xaneiro de 1566, foi, inesperadamente, elixido papa, merc\u00e9 un acordo entre os cardeais Borromeo e Farnese. Foi consagrado na data do seu aniversario, dez d\u00edas logo. A s\u00faa elecci\u00f3n fixo tremer a curia romana, pois fronte a suntosa corte papal, P\u00edo V era de car\u00e1cter rexo e transformou a gozosa Roma nunha especie de convento de clausura.\nCoidaba que a fornicaci\u00f3n era o peor dos pecados, de xeito que os fornicadores eran castigados con latigazos p\u00fablicos. Estaba decidido a restaurar a disciplina e a moralidade en Roma. Prohibiu aos civ\u00eds que tivesen serventas e \u00e1s monxas di posu\u00edr cans machos, para evitar nos conventos o uso de sexo con animais. Reduciu o custo da corte papal, impuxo a obriga de residencia dos bispos e asentou a importancia do cerimonial. Prohibiu a celebraci\u00f3n do entroido. Procurou, entanto, a publicaci\u00f3n do catecismo romano, do breviario romano reformado e m\u00e1is do misal romano. Reforzou os instrumentos da Contrarreforma cat\u00f3lica para combater a herex\u00eda e o protestantismo e deu novo impulso \u00e1 actuaci\u00f3n persecutoria da Inquisici\u00f3n Romana (condenas a morte por herex\u00eda de Pietro Carnesecchi e Aonio Paleario).\nFoi un r\u00edxido opositor do nepotismo. \u00c1 numerosa parentela s\u00faa que acudiu a Roma, coa esperanza de obter alg\u00fan privilexio, Pio V d\u00edxolle que un parente do papa pode considerarse rico de abondo se non co\u00f1ece a indixencia. Como os cardeais coidaban oportuna a presenza dun nipote do papa no Colexio dos Pr\u00edncipe da Igrexa, P\u00edo V deixouse inducir para outorgarlle a p\u00farpura a Michele Bonelli, nipote dunha s\u00faa irm\u00e1, e dominico como el mesmo, para que o axudase a levar os asuntos pontificios.\nNo 1566 promoveu a construci\u00f3n do convento dominico de \"S. Croce e Ognissanti\" en Bosco Marengo, coa intenci\u00f3n de que se constitu\u00edse no centro dunha cidade de nova fundaci\u00f3n, e tam\u00e9n no seu sepulcro.\nEn 1567 fundou en Pavia unha prestixiosa instituci\u00f3n para estudantes meritorios, o colexio Ghislieri, que a\u00ednda hoxe, por medio de concurso p\u00fablico, acolle alg\u00fans dos mellores estudantes da Universidade de Pavia.\nEntre as s\u00faas bulas papais, \"In Coena Domini\" (1568) ocupa un lugar de honra; entre as restantes, as que m\u00e1is contrib\u00faen a definir a actuaci\u00f3n do seu son: o decreto da \"questua\" (febreiro de 1567 e xaneiro de 1570); a condena de Michel de Bay, profesor, tido como her\u00e9tico, de Lovaina (1567); a denuncia do \"dirum nefas\" (agosto 1568). Perseguiu os hebreos, deb\u00e9ndoselle a s\u00faa expulsi\u00f3n dos dominios eclesi\u00e1sticos salvo de Roma e de Ancona (1569). Confirmou os privilexios da Sociedade dos Cruzados pola protecci\u00f3n da Inquisici\u00f3n (outubro de 1570); o decreto de discusi\u00f3n sobre o milagre da Inmaculada Concepci\u00f3n (novembro de 1570); a supresi\u00f3n dos Frades Humillados acusados de depravaci\u00f3n (febreiro de 1571); a aprobaci\u00f3n do novo oficio lit\u00farxico da Virxe Mar\u00eda (marzo de 1571).\nA s\u00faa dura pol\u00edtica inquisitorial valeulle protestas expostas en pasqu\u00edns, por algunha das cales foi condenado Niccol\u00f2 Franco; mentres o poeta Aonio Paleario foi condenado por escribir os seguintes versos contra o papa:\n\u00ab Quasi che fosse inverno,&lt;br&gt;\nbrucia cristiani Pio siccome legna&lt;br&gt;\nper avvezzarsi al fuoco dell'inferno\u00bb\nPol\u00edtica internacional.\nNa pol\u00edtica exterior Pio V adoitou unha li\u00f1a de defensa dos dereitos xurisdicionais dea Igrexa, entrando en conflito con Filipe II de Espa\u00f1a. Durante as guerras relixiosas en Francia, apoiou os cat\u00f3licos contra os hugonotes. Preferiu a Maria Estuardo fronte a Isabel I, \u00e1 cal excomungou en 1570.\nPreocupado polo avance turco, promoveu unha liga de pr\u00edncipes cristi\u00e1ns contra os otom\u00e1ns: xunto con Venecia e o Imperio espa\u00f1ol institu\u00edu a Liga Santa. As forzas navais da Liga, derrotaron a frota otom\u00e1 nas augas do golfo de Lepanto, o 7 de outubro de 1571, que non levou \u00e1 liberaci\u00f3n do Santo Sepulcro, tal e como o papa esperaba.\nMorte e canonizaci\u00f3n.\nP\u00edo V, aqueixado de hipertrofia prost\u00e1tica, da que, por pudicia, non quixo ser operado, faleceu na tarde do 1 de maio de 1572, con 68 anos de idade. Foi canonizado polo papa Clemente XI (1700\u201321) o 24 de maio de 1712.\n\u00c9 o santo padroeiro da illa de Malta."}
{"id": "27751", "revid": "98629", "url": "https://gl.wikipedia.org/wiki?curid=27751", "title": "Gregorio XIII, papa", "text": "Gregorio XIII (* Bolonia, 7 de xaneiro de 1502 - \u2020 Roma, 10 de abril de 1585), Papa n.\u00ba 226 da Igrexa cat\u00f3lica de 1572 a 1585.\nEmpe\u00f1ado na renovaci\u00f3n moral da Igrexa, xa no seu primeiro consistorio comunicou aos cardeais a s\u00faa intenci\u00f3n de facer cumprir estritamente os canons aprobados no Concilio de Trento, mostr\u00e1ndose as\u00ed mesmo inflexible na obriga dos bispos de residir nas s\u00faas respectivas sedes.\nA\u00ednda que non existise outra raz\u00f3n para gardar memoria de Gregorio XIII, a reforma do calendario Xuliano, utilizado dende que Xulio C\u00e9sar o instaurou no ano 46 a. C., para dar paso ao vixente calendario gregoriano, ao que vai ligado o seu nome, fixo del un personaxe de popular notoriedade.\nInstaurado o 4 de outubro de 1582, o novo calendario veu a solucionar o problema que formulaba o feito de que o ano xuliano ti\u00f1a 11 minutos e 14 segundos m\u00e1is que o ano solar o que provocara que a diferenza acumulada fixese que o equinoccio de primavera se adiantase en dez d\u00edas. Gregorio XIII, asesorado polo astr\u00f3nomo xesu\u00edta Christopher Clavius promulgou, o 24 de febreiro de 1582, a bula Inter grav\u00edsimas na que establec\u00eda que tras o, xoves 4 de outubro de 1582 seguir\u00eda o venres 15 de outubro de 1582."}
{"id": "27752", "revid": "98629", "url": "https://gl.wikipedia.org/wiki?curid=27752", "title": "Sisto V, papa", "text": "Felice Peretti, nado en Grottammare o 13 de decembro de 1520 e morto en Roma o 27 de agosto de 1590, foi o papa n\u00famero 227, elixido papa o 1 de maio de 1585, escollendo o nome pontifical de Sisto V (en lat\u00edn \"Sixtus V\" ou \"Systus V\").\nTraxectoria.\nFillo de modestos campesi\u00f1os da comarca de Ancona, na rexi\u00f3n das Marcas, ingresou na orde dos franciscanos conventuais. Fixo a s\u00faa carreira eclesi\u00e1stica como predicador, at\u00e9 entrar na Inquisici\u00f3n, primeiro en Venecia (de 1557 a 1560) e m\u00e1is tarde en Espa\u00f1a, onde foi acompa\u00f1ado do legado Boncompagni, futuro Gregorio XIII. En 1566, foi nomeado vigairo xeral da s\u00faa orde. Recibiu moi pronto responsabilidades pastorais, ao ser nomeado bispo de Sant\u2019 Agata dei Goti, e despois de Fermo.\nNo 24 de abril de 1585, tras a morte de Gregorio XIII, foi elixido papa. Tomou o nome de Sisto V como homenaxe a Sisto IV, outro papa franciscano (1414-1484). Pouco tempo antes, o conclave xa designara un representante dunha orde mendicante na persoa de P\u00edo V, dominico. A tendencia mostraba o retorno das grandes forzas da Idade Media, con menoscabo das que foran xurdindo durante a Reforma cat\u00f3lica, como os xesu\u00edtas.\nO pontificado de Sisto V acelerou a evoluci\u00f3n dos Estados Pontificios cara a un Estado moderno. Tal evoluci\u00f3n era probabelmente consciente: o papa posu\u00eda na s\u00faa biblioteca un exemplar do \"Pr\u00edncipe\" de Maquiavelo. Sisto V esforzouse ante todo en garantir a seguranza dos seus Estados ao ditar medidas m\u00e1is severas contra os bandidos. Loitou contra os poderes feudais locais. Realizou unha pol\u00edtica din\u00e1mica de obras p\u00fablicas e de emprego: o saneamento das marismas pontinas foi tam\u00e9n un medio de fornecer traballo aos inn\u00fameros mendigos. Agrandou a Biblioteca vaticana e fixo constru\u00edr a sala Sistina por Domenico Fontana. Reorganizou a Curia romana, creando pola bula \"Immensa \u00e6terni Dei\" congregaci\u00f3ns permanentes. Impulsou a impresi\u00f3n dunha edici\u00f3n corrixida da \"Vulgata\", a fin de formar unha barreira contra os protestantes, mais sen demasiado \u00e9xito. Paralelamente, cubriu de favores ao seu sobri\u00f1o Alessandro, ao que fixo cardeal con tan s\u00f3 15 anos de idade."}
{"id": "27754", "revid": "23204", "url": "https://gl.wikipedia.org/wiki?curid=27754", "title": "Gregorio XIV, papa", "text": "Gregorio XIV (en lat\u00edn \"Gregorius XIV\", en italiano \"Gregorio XIV\"), nado co nome de Niccol\u00f2 Sfondrati en Somma (Lombard\u00eda) o 11 de febreiro de 1535 e finado en Roma o 16 de outubro de 1591, foi un relixioso italiano, elixido papa o 5 de decembro de 1590.\nEn 1591, confirma a excomunicaci\u00f3n de Henrique IV, rei de Francia e de Navarra.\nOrixes e formaci\u00f3n.\nNado Niccol\u00f2 Sfondrati na comuna de Somma Lombardo (actualmente na provincia de Varese rexi\u00f3n da Lombard\u00eda, cando formaba parte do Ducado de Mil\u00e1n), na clase alta da sociedade milanesa, pero foi co\u00f1ecido polo seu modesto estilo de vida e rigurosa devoci\u00f3n. O seu pai era Francesco Sfondrati, un senador da antiga comuna de Mil\u00e1n nomeado cardenal polo papa Paulo III e a s\u00faa nai era Anna Visconti, membro da Casa de Visconti e quen faleceu durante o parto.\nRealizou os seus estudos en Perugia e Padua.\nCarreira eclesi\u00e1stica.\nFoi ordenado sacerdote en 1551 e en 1560 foi consagrado bispo de Cremona polo cardenal Carlos Borromeo, participando no Concilio de Trento entre 1561 e 1563 e sendo membro da comisi\u00f3n \"pro \u00edndice librorum\" en 1562.\nCardenalato.\nO 12 de decembro de 1583 foi nomeado por Gregorio XIII cardeal presb\u00edtero de Santa Ic\u00eda. Durante este tempo foi amigo pr\u00f3ximo de san Filipe Neri, quen predixo a s\u00faa elecci\u00f3n como Sumo Pont\u00edfice.\nPapado.\nElecci\u00f3n.\n\u00c1 morte de Urbano VII foi elixido o seu sucesor nun conclave que se prolongou durante m\u00e1is de dous meses debido \u00e1 inxerencia no mesmo do que pretend\u00eda que o elixido fose un dos sete cardenais que o rei espa\u00f1ol Filipe II consideraba adecuados para ocupar o solio pontificio.\nActuaci\u00f3n pontifical.\nO papa Gregorio XIV non contaba con experiencia pol\u00edtica, raz\u00f3n pola cal cedeu a administraci\u00f3n diplom\u00e1tica ao seu sobri\u00f1o, o cardenal Paolo Emilio Sfondrati. Presidiu dous consistorios nos cales nomeou a cinco novos cardenais.\nO seu mandato non estivo marcado por grandes acontecementos ou problemas. O \u00fanico feito relevante do mesmo foi que, instigado polo rei de Espa\u00f1a e o duque de Mayenne, excomulgou a Henrique IV de Francia, que se puxera de acordo cos reformistas, declar\u00e1ndoo herexe para despois privalo dos seus dominios. Tras isto, ofreceu a Filipe II o trono de Francia como sucesor de Henrique III de Valois, o cal obrigou \u00e1 conversi\u00f3n ao catolicismo do sucesor lex\u00edtimo Henrique IV para acceder ao trono franc\u00e9s.\nProfec\u00eda de san Malaqu\u00edas.\nSe se aplicasen as profec\u00edas san Malaqu\u00edas, a este Papa lle corresponder\u00eda o lema \"Ex antiquitate urbis\" (Da antig\u00fcidade da cidade). Con todo, o lema apl\u00edcase mellor ao cardenal que, no conclave de 1590, disput\u00e1balle o solio papal, Girolamo Simoncelli. Simoncelli era orixinario de Orvieto (Urbs Vetus en lat\u00edn, \u00e9 dicir, cidade-antiga); pola contra, para facer que a Sfrondati lle encaixe o lema Ex antiquitate urbis, hai que dicir xeneralidades. A ra\u00edz deste dato o xesu\u00edta\u00a0Claude-Fran\u00e7ois Menestrier\u00a0demostrou en 1689 que a lista atribu\u00edda a san Malaqu\u00edas de Armagh \u00e9 unha falsificaci\u00f3n orixinada no mesmo Simoncelli ou alg\u00fan do seu partido para favorecer a s\u00faa candidatura \u00e1 morte de Urbano\u00a0VII."}
{"id": "27755", "revid": "98629", "url": "https://gl.wikipedia.org/wiki?curid=27755", "title": "Inocencio IX, papa", "text": "Giovanni Antonio Facchinetti, nado en Bolonia o 20 de xullo de 1519 e finado en Roma o 30 de decembro de 1591. Baixo o nome de Inocencio IX (en lat\u00edn \"Innocens IX\", en italiano \"Innocenzo IX\") foi o 230\u00ba papa da igrexa cat\u00f3lica e apost\u00f3lica romana durante 62 d\u00edas do 29 de outubro ao 30 de decembro de 1591.\nAntigo xurista, procedente da universidade de Bolonia, despois diplom\u00e1tico, deixou diversos ensaios, un deles opo\u00f1\u00e9ndose a Maquiavelo, \"Adversus Machiavellem\".\nEn Roma, baixo o seu reinado, homes e mulleres de m\u00e1is de 14 anos tiveron o dereito de voto."}
{"id": "27757", "revid": "98629", "url": "https://gl.wikipedia.org/wiki?curid=27757", "title": "Le\u00f3n XI, papa", "text": "Alexandre Ottaviano de M\u00e9dici, nado en Florencia o 2 de xu\u00f1o de 1535 e finado en Roma o 27 de abril de 1605, foi un relixioso italiano, elixido papa da Igrexa cat\u00f3lica o 1 de abril de 1605 baixo o nome de Le\u00f3n XI (en lat\u00edn \"Leo XI\", en italiano \"Leone XI\").\nNas profec\u00edas de San Malaqu\u00edas, \u00e9 co\u00f1ecido como \"Undosus vir\" (O home ondulado)."}
{"id": "27759", "revid": "98629", "url": "https://gl.wikipedia.org/wiki?curid=27759", "title": "Gregorio XV, papa", "text": "Alessandro Ludovisi (Bolo\u00f1a, 19 de xaneiro 1554 - Roma, 8 de xullo 1623) foi o 234\u00ba papa da Igrexa cat\u00f3lica. Elixido o 9 de febreiro de 1621, tomou o nome de Gregorio XV (en lat\u00edn \"Gregorius XV\", en italiano \"Gregorio XV\") en homenaxe a Gregorio XIII que o introducira nos asuntos eclesi\u00e1sticos.\nO papa mellorou o proceso das elecci\u00f3ns pontificais polas bulas \u00ab\"Aeterni Patris...\" \u00bb e \u00ab \"Decet Romanorum pontificem...\" \u00bb e creou \u00e1 congregaci\u00f3n para a propagaci\u00f3n da Fe (\"Sacra congregatio de propaganda fide\") coa bula \u00ab \"Inscrutabili divinae providentiae\" \u00bb o 22 de xu\u00f1o 1622. Esta instituci\u00f3n constitu\u00eda o caldeir\u00f3n do Concilio de Trento asegurando a perennidade da Contrarreforma. O t\u00edo e o sobri\u00f1o Ludovisi trouxeron Bohemia e Moravia husistas no seo da Igrexa cat\u00f3lica."}
{"id": "27760", "revid": "25871", "url": "https://gl.wikipedia.org/wiki?curid=27760", "title": "Urbano VIII, papa", "text": "Urbano VIII (abril 1568 \u2013 29 de xullo de 1644), nome Maffeo Barberini, foi Papa desde 1623 a 1644.\nDe nobre ascendencia florentina, era doutor en dereito, exercendo os cargos eclesi\u00e1sticos de arcebispo de Nazaret e de Spoleto, nuncio papal en Francia e cardeal.\nSan Malaqu\u00edas.\nNa Profec\u00eda de San Malaqu\u00edas ref\u00edrense a este papa como \"Lilium et rosa\" (O lirio e a rosa), cita que ao que semella fai referencia ao seu lugar de nacemento, Florencia, cuxo s\u00edmbolo \u00e9 a flor de lis (lirio) e que comparte con Francia, pa\u00eds que durante o seu pontificado tivo grandes conflitos con Inglaterra, simbolizada por unha rosa.\nPoes\u00eda.\nO compositor Giovanni G. Kapsberger (1580-1651) puxo m\u00fasica a dous libros de poes\u00edas deste papa."}
{"id": "27761", "revid": "98629", "url": "https://gl.wikipedia.org/wiki?curid=27761", "title": "Jane's Addiction", "text": "Jane's Addiction \u00e9 unha banda de rock alternativo estadounidense fundada en 1985 nos \u00c1nxeles (California). A s\u00faa formaci\u00f3n orixinal contaba con Perry Farrell (voces), Dave Navarro (guitarra), Eric Avery (baixo) e Stephen Perkins (bater\u00eda). Despois de separarse no ano 1991, reun\u00edase por un pequeno per\u00edodo de tempo en 1997 e tam\u00e9n no 2001; \u00e1mbalas d\u00faas sen Avery. No 2008 xunt\u00e1ronse os catro e realizaron unha xira mundial. Despos da mesma Avery deixou a banda a principios do 2010 cando a banda comezou a gravar material novo.\nJane's Addiction foi unha das primeiras bandas de rock alternativo aparecidas a comezos dos 90 en ga\u00f1ar a atenci\u00f3n dos grandes medios e en acadar o \u00e9xito comercial nos Estados Unidos. A s\u00faa primeira xira de despedida puxo en marcha o festival Lollapalooza, un escaparate do rock alternativo. Como resultado, Jane's Addiction converteuse nunha icona do que Farrell chamou a \"Alternative Nation\". O grupo foi colocado no posto 35 da lista da VH1 dos \"100 mellores artistas de hard rock\".\nTraxectoria.\nFormaci\u00f3n e \"Jane's Addiction\".\nJane\u2019s Addiction formouse en California tras a disoluci\u00f3n da anterior banda do vocalista Perry Farrell, Psi-Com. A mediados de 1985 Farrell estaba buscando un novo baixista para Psi-Com e co\u00f1eceu a Eric Avery. Comezaron a practicar xuntos tendo como gustos com\u00fans a Joy Division e The Velvet Underground, a\u00ednda que Avery nunca chegar\u00eda a integrarse totalmente no vello grupo de Farrell.\nO seu novo proxecto chamar\u00edase \"Jane's Addiction\" na honra da compa\u00f1eira de piso do vocalista, Jane Bainter, que era a musa do grupo. Pola s\u00faa primeira encarnaci\u00f3n pasar\u00edan catro guitarristas por Jane's Addiction, e contou con Matt Chaikin, antigo membro de Kommunity FK, na bater\u00eda. Dende o principio, a m\u00fasica de Jane\u2019s Addiction caracterizouse por ser extremadamente en\u00e9rxica e orixinal. Basicamente, era un hard rock con toques de punk rock, funk, folk e rap.\nDespois de que Chaikin fallase a varios ensaios, Farrell comezu a buscar un novo bater\u00eda. A irm\u00e1 m\u00e1is nova de Avery, Rebecca, suxeriu ao seu mozo Stephen Perkins. Avery non estaa seguro debido aos seus gustos musicais distintos, pero finalmente cedeu. Despois de que Perkins fose contratado, este e Rebecca prometeron levar ao seu amigo Dave Navarro, que tocaba a guitarra. Polas recomendaci\u00f3ns de Perkins a banda f\u00edxolle unha audici\u00f3n e finalmente contratouno.\nJane's Addiction converteuse nunha sensaci\u00f3n na escena de clubs dos \u00c1nxeles, principalmente por tocar nun local chamado Scream, e chamou a atenci\u00f3n de varios selos discogr\u00e1ficos. A\u00ednda que o grupo decidiu asinar con Warner Bros. Records, insistiu en lanzar primeiro o seu \u00e1lbum de estrea a trav\u00e9s do selo independente Triple X Records. En xaneiro de 1987 o grupo gravou \"Jane's Addiction\" durante unha actuaci\u00f3n no Roxy Theatre, cun custe de 4 000 d\u00f3lares. Antes do lanzamento do disco Jane's Addiction foi abreconcertos do grupo brit\u00e1nico Love and Rockets durante unha xira de dous meses a finais de 1987. Tam\u00e9n a finais de 1987 a banda foi abreconcertos de Peter Murphy, antigo vocalista de Bauhaus, no Fender's Ballroom en Long Beach.\n\"Nothing's Shocking\".\nPerry, que nacera co nome de Perry Bernstein, mudou o seu nome para Perry Farrel, debido \u00e1 semellanza deste coa palabra inglesa \"Peripheral\". Pol\u00e9mico, innovador, carism\u00e1tico e orixinal, Perry sempre se dixo seguidor da \"Provocative and Alternative Art\". Escrib\u00eda letras estra\u00f1as (adoraba escribir sobre prostitutas, como en \"Jane Says\" e \"Whores\" (reza a lenda que o nome da banda \u00e9 unha homenaxe a unha prostituta que el co\u00f1ec\u00eda), belas e po\u00e9ticas, como \"Ocean Size\", \"Slow Divers\" e \"Summertime Rolls\", pol\u00e9micas e ir\u00f3nicas, \"Been Caught Stealing\" e \"Ain\u2019t No Right\", e ata enigm\u00e1ticas, \"Three Days\" e \"Kettle Whistle\" . Adoraba polemizar, usaba roupas como m\u00ednimo estra\u00f1as, non s\u00f3 nos directos, sen\u00f3n tam\u00e9n f\u00f3ra deles, e certa vez chegou a dar un concerto completamente espido. F\u00f3ra de Jane\u2019s Addiction, Perry tam\u00e9n \u00e9 o gran responsable do festival \"Lollapalooza\", que acontece anualmente. Despois do fin da banda, formou en 1992 Porno for Pyros, co bater\u00eda Stephen Perkins.\nDespois de que Eric, Dave e Perry co\u00f1ec\u00e9ranse e formaran a banda, Stephen Perkins uniuse a eles. Comezaron facendo pequenas presentaci\u00f3ns en bares e pequenos clubs. Deses directos, sa\u00edu o primeiro disco da banda, en 1987, titulado \"Jane's Addiction\". Nese disco, xa se atopan varias pezas como \"Jane Says\", \"Pigs In Zen\" (nos \u00e1lbums posteriores hai versi\u00f3ns diferentes desas d\u00faas canci\u00f3ns), \"Whores\" e unha versi\u00f3n de \"Sympathy For The Devil\", dos Rolling Stones.\nDespois de asinar coa Warner Brothers, a banda lanzou o disco \"Nothing\u2019s Shocking\" en 1988. Nese \u00e1lbum aparecen canci\u00f3ns como \"Up The Beach\" ou unha nova versi\u00f3n de \"Jane Says\", unha das marcas rexistradas da banda. A trav\u00e9s dese tema, Jane\u2019s Addiction ser\u00eda co\u00f1ecido m\u00e1is tarde tam\u00e9n f\u00f3ra dos c\u00edrculos alternativos americanos, debido \u00e1 exhibici\u00f3n exhaustiva do seu clip na MTV e outras canles de m\u00fasica.\n\"Ritual de lo Habitual\" e primeira separaci\u00f3n.\nOutra canci\u00f3n que axudou a facer a Jane\u2019s Addiction m\u00e1is popular f\u00f3ra dos c\u00edrculos alternativos foi \"Been Caught Stealing\", que formaba parte do setlist do terceiro \u00e1lbum da banda, titulado \"Ritual de lo Habitual\". Ese disco foi lanzado en 1990, e ao final da s\u00faa xira de divulgaci\u00f3n, no ver\u00e1n de 1991, a banda separouse. Nesa xira, Jane\u2019s Addiction foi a cabeza de cartel do Lollapalooza, festival concibido e organizado por Perry, e que ti\u00f1a como outras atracci\u00f3ns a Nine Inch Nails (Trent Reznor \u00e9 amigo de Perry Farrel), Living Colour e Body Count. Nese \u00e1lbum temos outras excelentes canci\u00f3ns, como \"Stop\", \"Ain\u2019t No Right\" e a magn\u00edfica \"Three Days\".\nDespois da separaci\u00f3n, Perry ocupouse da produci\u00f3n anual do Lollapalooza, e m\u00e1is tarde formou Porno For Pyros co Stephen Perkins; Dave Navarro asumiu a guitarra de Red Hot Chili Peppers e Eric Avery xuntouse a Polar Bear.\nEn 1997, a banda decidiu reunirse novamente para unha xira titulada \"I-Its M-My Party Tour\" e o lanzamento dun novo \u00e1lbum. No lugar de Eric Avery, que non participou da reuni\u00f3n, foi convocado Flea, compa\u00f1eiro de Navarro en Red Hot Chili Peppers. O \u00e1lbum lanzado recibiu o t\u00edtulo de \"Kettle Whistle\", e pos\u00fae versi\u00f3ns en vivo dos seus maiores \u00e9xitos, \u00e1 parte de demos e 4 canci\u00f3ns in\u00e9ditas. Nesa pequena xira, a banda tivo m\u00e1is p\u00fablico e \u00e9xito que en calquera outra xira anterior.\nDespois diso, a banda separouse, pero reuniuse novamente en outubro de 2001 para alg\u00fans directos no Canad\u00e1 e nos Estados Unidos, nunha nova xira conmemorativa. Dos membros orixinais, s\u00f3 Perry Farrel e Stephen Perkins participaron desa nova reuni\u00f3n. En 2001, Perry Farrel e Dave Navarro lanzan os seus primeiros discos en solitario: \"Song Yet to be Sung\" e \"Trust No One\", respectivamente.\nEn 2002 Jane's Addiction plant\u00e9xouse un novo disco. Con Dave Navarro de volta e Chris Chaney como novo baixista, a banda volveu ao estudio ao lado do produtor Bob Ezrin. O resultado foi editado no 2003 baixo o nome de \"Strays\" e a banda realizou unha extensa xira mundial para promocionalo. Nese mesmo ano Perry Farrel organizou unha nova edici\u00f3n do festival Lollapalooza, que reuniu a bandas como A Perfect Circle, Jane's Addiction, Audioslave e Queens of the Stone Age entre outras. O grupo separar\u00edase novamente a finais de ano tras cancelar varias datas da xira.\nA\u00ednda que os detalles sobre a separaci\u00f3n son escasos, Navarro afirmou na s\u00faa p\u00e1xina web en xu\u00f1o de 2004 que as raz\u00f3ns foran esencialmente as mesmas que na separaci\u00f3n de 1991. Perkins despois dixo, \"Sempre nos separamos se non \u00e9 real. Realmente non podemos finxilo\u2026 Podemos ga\u00f1ar un mill\u00f3n de d\u00f3lares por tres meses de xira pero odiar\u00edamosnos os uns aos outros, o que non \u00e9 bo. Incluso coa nostalxia, non paga a pena se non soa ou se ve ben. Unha das cousas que ten Jane's \u00e9 que nunca fomos bos finxindo\".\nO 19 de setembro do ano 2006 publicouse o \u00e1lbum de grandes \u00e9xitos \"Up from the Catacombs - The Best of Jane's Addiction\".\nRegreso de Eric Avery.\nJane's Addiction actuou no primeiro NME Awards USA celebrado, o d\u00eda 23 de abril de 2008, coa grupo composto por Perry Farrell, Dave Navarro, Eric Avery e Stephen Perkins. Este foi o primeiro concerto co baixista Eric Avery dende 1991, tendo lugar despois do seu discurso de aceptaci\u00f3n do \"Godlike Genius Award\". Tras isto a formaci\u00f3n orixinal realizou o seu primeiro concerto completo en 17 anos nos \u00c1nxeles o 23 de outubro dese ano en La Cita Bar. O 11 de abril de 2009 celebrouse unha festa de aniversario para Perry que inclu\u00edu a membros de Jane's Addiction e Porno for Pyros no mesmo escenario; a festa foi alcumada Perrypalooza.\nNese tempo apareceron fotos de Farrell, Navarro, Avery e Perkins, tomadas por Trent Reznor, na p\u00e1xina oficial de Nine Inch Nails, levando \u00e1 especulaci\u00f3ns de que Reznor poder\u00eda estar axudando na gravaci\u00f3n de novo material de Jane's Addiction. \"Fixo todo o posible tanto como produtor como psicanalista\", dixo Farrell nunha reportaxe de \"Billboard\" sobre as tensi\u00f3ns entre el e Avery. \"Foi moi respectuoso, intentando apartarse do cami\u00f1o e non sobreproducir. Desexar\u00eda honestamente que producise un pouqui\u00f1o m\u00e1is, pero volveuse un pouco t\u00edmido despois de vernos estoupar no estudio. Converteuse no \u00e1rbitro durante un d\u00eda e despois dese d\u00eda penso que rematou\". Por\u00e9n, Reznor posteriormente anunciou que Jane's Addiction acompa\u00f1ar\u00eda a Nine Inch Nails na s\u00faa xira do ver\u00e1n de 2009, que comezou o 8 de maio en West Palm Beach, Florida.\nPara acompa\u00f1ar a xira edit\u00e1ronse de xeito gratu\u00edto na s\u00faa web novas versi\u00f3ns dos temas \"Trip Away\" e \"Whores\". Farrell explicou: \"Para que fl\u00faa un pouco de xugo creativo entramos no estudio durante unhas d\u00faas semanas. Ti\u00f1abamos a idea de regravar dous temas, porque nunca se fixeran oficialmente en estudio. E divert\u00edmonos compo\u00f1endo algunhas cousas novas. Un feixe delas est\u00e1n case rematadas, a\u00ednda que non est\u00e1n listas. Pero non hai presa de sacar nada neste momento\". Navarro escribiu: \"Queremos darlle aos nosos o\u00edntes algo para celebrar a xira e 'Whores' foi sempre unha das canci\u00f3ns que defin\u00edu dende o principio a Jane's\".\nEn xullo de 2009 Jane's Addiction foi programada para tocar no festival Splendour in the Grass en Australia, pero un problema de sa\u00fade cancelou a actuaci\u00f3n a \u00faltima hora. Music Feeds informou que unha infecci\u00f3n nun brazo, probablemente do bater\u00eda Stephen Perkins, foi a causa da cancelaci\u00f3n. Toda a parte australiana da xira da banda de 2009 tivo que ser cancelada, a\u00ednda que o grupo tocar\u00eda no ano seguinte no Splendour in the Grass."}
{"id": "27762", "revid": "98629", "url": "https://gl.wikipedia.org/wiki?curid=27762", "title": "Inocencio X, papa", "text": "Giovanni Battista Pamphilj (Roma, 6 de maio 1574-7 de xaneiro 1655), 234 papa, de 1644 a 1655, baixo o nome de \"Inocente X\" (en lat\u00edn \"Innocentius X\" , en italiano \"Innocenzo X\").\"\"Iucunditas crucis\" (felicidade da cruz) nas profec\u00edas de San Malaqu\u00edas."}
{"id": "27765", "revid": "98629", "url": "https://gl.wikipedia.org/wiki?curid=27765", "title": "Clemente X, papa", "text": "Emilio Altieri, nado en Roma o 13 de xullo de 1590, papa Clemente X (en lat\u00edn Clemens X, en italiano \"Clemente X\") do 29 de abril de 1670 ao 22 de xullo de 1676. \"De fulmine magno\" nas profec\u00edas de San Malaqu\u00edas. Interv\u00e9n na elecci\u00f3n do rei de Polonia e obtivo o nomeamento de Jan III Sobieski estimado pola s\u00faa profunda fe cristi\u00e1 e por combater os turcos na batalla de Chaezim. Celebrou o 15\u00ba Xubileu de 1675."}
{"id": "27766", "revid": "98629", "url": "https://gl.wikipedia.org/wiki?curid=27766", "title": "Inocencio XI, papa", "text": "O benaventurado Inocencio XI (en lat\u00edn \"Innocentius XI\", en \"italiano\" \"Innocenzo XI\"), nado co nome de Benedetto Odescalchi en Como (Lombard\u00eda) o 16 de maio de 1611 e finado en Roma o 21 de agosto de 1689, foi un relixioso italiano, papa do 21 de setembro de 1676 \u00e1ta s\u00faa morte.\nTraxectoria.\nNo aspecto pol\u00edtico, Inocencio XI esf\u00f3rzase axi\u00f1a por reconciliar Francia e o Sacro Imperio Xerm\u00e1nico, co fin de realizar a uni\u00f3n da Cristiandade contra o protestantismo por unha banda, a ameaza otom\u00e1 da outra.\nNo aspecto relixioso, Inocencio XI \u00e9 confrontado ao quietismo, movemento espiritual que fomenta a pasividade da alma cara a Deus, cuxo m\u00e1is ardente defensor \u00e9 o espa\u00f1ol Miguel de Molinos, autor dunha \"Gu\u00eda espiritual\" (1675)."}
{"id": "27768", "revid": "98629", "url": "https://gl.wikipedia.org/wiki?curid=27768", "title": "Inocencio XII, papa", "text": "Antonio Pignatelli, nado en Spinazzola (preto de Bari, Italia) o 13 de marzo de 1615 e finado en Roma o 27 de setembro de 1700, papa baixo o nome de Inocencio XII (en lat\u00edn \"Innocentius XII\", en italiano \"Innocenzo XII\") \u2014 \"Rastrum in porta\" nas profec\u00edas de San Malaqu\u00edas.\nO seu pontificado contrastou co dos seus predecesores, do feito de que inclinaba para Francia m\u00e1is ben que para Alema\u00f1a. Este papa benevolente , cheo de abnegaci\u00f3n e piadoso, morreu o 27 de setembro de 1700 despois de celebrar o mesmo ano o d\u00e9cimo sexto Ano Santo."}
{"id": "27769", "revid": "98629", "url": "https://gl.wikipedia.org/wiki?curid=27769", "title": "Clemente XI, papa", "text": "Gianfrancesco Albani, nado o 23 de xullo de 1649 en Urbino, nas Marcas (Italia) e finado o 19 de marzo de 1721 en Roma, foi o 241\u00ba papa, a partir do ano 1700. Reinou baixo o nome de Clemente XI (en lat\u00edn \"Clemens XI\", en italiano \"Clemente XI\").\nNo que di respecto \u00e1 doutrina, deixou bulas a \"Vineam Domini\" (1705) e \"Unigenitus\" (1713) contra o xansenismo. Fixo da festa da concepci\u00f3n da Virxe Mar\u00eda unha festa de obriga e canonizou, entre outros, a P\u00edo V."}
{"id": "27770", "revid": "1987", "url": "https://gl.wikipedia.org/wiki?curid=27770", "title": "Inocencio XIII, papa", "text": "Michelangelo Conti (* Poli, preto de Palestrina, Estados Pontificios, 13 de maio de 1655 - \u2020 Roma, 7 de marzo de 1724). foi elixido papa o 8 de maio de 1721 baixo o nome de Inocencio XIII (en lat\u00edn \"Innocentius XIII\", en italiano \"Innocenzo XIII\"). \u00c9 o papa n.\u00ba 244 da Igrexa cat\u00f3lica entre os anos 1721 e 1724. En memoria de Inocencio III, un dos seus antecesores, tomou o nome de Inocencio XIII.\nEn 1723, protestou en van contra a invasi\u00f3n polo emperador Carlos VI de Alema\u00f1a dos ducados de Parma e de Plasencia, territorios baixo soberan\u00eda feudal pontifical. Sostivo o partido xacobita e do pretendente, Xacobe Eduardo Stuart, a quen deu oito mil escudos para o mantemento do seu tribunal en Roma, no pazo Muti Papazzurri. Resistiu moito cara aos franceses e negouse a retirar a bula \"Unigenitus\". Non obstante, concedeu o chapeu de cardeal a ao Guillaume Dubois."}
{"id": "27771", "revid": "98629", "url": "https://gl.wikipedia.org/wiki?curid=27771", "title": "Bieito XIII, papa", "text": "Bieito XIII, nado co nome de Pietro Francesco Orsini en Gravina (reino de N\u00e1poles) en 1649 e finado en Roma o 21 de febreiro de 1730, foi Papa da Igrexa cat\u00f3lica entre 1724 e 1730.\nNon debe confundirse co antipapa Bieito XIII (o famoso \"Papa Luna\") que reinou entre 1394 e 1423.\nTraxectoria.\nEra o fillo primox\u00e9nito de Fernando III Orsini, Duque de Gravina in Puglia (Bieito pertenc\u00eda \u00e1 familia Orsini de Roma e foi o terceiro e \u00faltimo da mesma en ocupar o Solio Pontificio), e da s\u00faa esposa, Giovanna Frangipane della Tolfa del Tufo, da casa ducal de Grumo. Con nove anos, e por falecemento do seu pai, herdou os t\u00edtulos de Duque de Gravina, Pr\u00edncipe de Solofra, Pr\u00edncipe de Vallata, Conde de Muro Lucano e patricio de N\u00e1poles.\nEn 1667, en Venecia e contra a vontade da s\u00faa familia que en van apelara \u00f3 papa Clemente IX, ingresou na Orde dos Predicadores (Dominicos). Profesou o 13 de febreiro de 1668, substitu\u00edndo o seu nome de bautismo polo de Vincenzo Maria. Graduouse en filosof\u00eda e teolox\u00eda nas universidades de N\u00e1poles, Bolonia e Venecia, e o 24 de febreiro de 1671 foi ordenado sacerdote polo Papa Clemente X.\nEn 1672 ese mesmo papa f\u00edxoo cardeal do t\u00edtulo de \"San Sisto\", e tres anos despois consagrouno arcebispo de Manfredonia. En 1680 foi nomeado bispo de Cesena, mantendo o grao de arcebispo \"ad personam\". En 1686 foi trasladado \u00e1 sede metropolitana de Benevento, arcebispado que retivo ata a s\u00faa morte malia ser elixido sucesivamente Cardeal-bispo de Frascati (1701), cardeal-bispo de Porto-Santa Rufina (1715) e Papa. Debido \u00f3 seu prolongado cardealado, tomou parte nos conclaves de 1689, 1691, 1700, 1721 e 1724, resultando elixido sumo pont\u00edfice neste \u00faltimo.\nFoi elixido o 29 de maio de 1724, logo de dous meses de conclave. Manifestou tomar o nome de Bieito en honra do Papa Bieito XI, un frade dominico como el. Cinco d\u00edas despois foi coroado polo Cardeal Benedetto Pamphilii, protodi\u00e1cono de \"Santa Maria in Via Lata\". S\u00f3 por unhas semanas utilizou o ordinal \"Bieito XIV\", que cambiou polo de XIII \u00f3 ser advertido de que o anterior desa numeraci\u00f3n fora un antipapa.\nDurante o seu pontificado op\u00faxoseo tenazmente \u00f3 iansenismo, que condenou mediante a nova bula \"Unigenitus\" (1726), hom\u00f3nima e en id\u00e9ntico sentido da promulgada por Clemente XI en 1713. Con todo, o maior problema t\u00edvoo co movemento dos \"cat\u00f3licos vellos\": desautorizou en 1725 a consagraci\u00f3n do seu fundador, Cornelius Steenhoven, como arcebispo de Utrecht, o que provocou un cisma dentro da Igrexa que a\u00ednda hoxe persiste.\nEstableceu a Congregaci\u00f3n de Seminarios en 1725 para regular e uniformar os estudos eclesi\u00e1sticos. En 1728 publicou en tres volumes diversos escritos pastorais, e ese mesmo ano, a instancias do concilio da provincia eclesi\u00e1stica Tarraconense, accedeu por primeira vez a que se puidese traballar en determinadas festas consideradas \"de precepto\".\nDescoidou a administraci\u00f3n da curia romana. Fiel \u00e1 regra da Orde dos Predicadores, levou unha vida austera e de moral extrema. Quitou a lotar\u00eda de Roma, pero non se abstivo de repartir profusamente beneficios e prebendas, e se despreocupou das actividades dos seus subordinados. O certo \u00e9 que \u00e1 s\u00faa morte a tesourar\u00eda papal estaba exhausta. Dise del que gustaba de almorzar ovos guisados segundo unha receita persoal, que segue a ser co\u00f1ecida en Italia, como \"ovos bieitinos\" en honra deste papa.\nCanonizou en 1726 a San Xo\u00e1n da Cruz, a San Luis Gonzaga, que fora o modelo da s\u00faa mocidade; a San Xo\u00e1n Nepomuceno, a San Gregorio VII, a San Estanislau de Kostka e \u00f3 m\u00e1rtir San Venceslau.\nFaleceu en Roma e foi sepultado na Patriarcal Bas\u00edlica Vaticana. Tres anos despois, os seus restos foron transladados \u00e1 capela de San Domingo da bas\u00edlica de \"Santa Maria sopra Minerva\", tam\u00e9n en Roma.\nAs profec\u00edas de San Malaqu\u00edas ref\u00edrense a este papa como \"Miles in bello\" (O soldado na guerra), cita que \u00f3 parecer fai referencia a que participou no asedio de Avi\u00f1\u00f3n."}
{"id": "27772", "revid": "98629", "url": "https://gl.wikipedia.org/wiki?curid=27772", "title": "Clemente XII, papa", "text": "Lorenzo Corsini, o futuro Clemente XII (en lat\u00edn \"Clemens XII\", en italiano \"Clemente XII\"), nado en Florencia o 7 de abril de 1652 e finado en Roma o 6 de febreiro de 1740. Foi o papa n.\u00ba 246 da Igrexa cat\u00f3lica. Era dunha c\u00e9lebre familia da cal era membro santo Andr\u00e9 Corsini. Despois de estudos no Colexio Xesu\u00edta, obtivo un doutoramento en dereito na Universidade de Pisa. Creado cardeal por Clemente XI, e elixido papa o 12 de xullo de 1730, sucedendo a Bieito XIII , volveuse case totalmente cego e paralizado, ben que as s\u00faas brillantes facultades intelectuais e a s\u00faa capacidade para elixir un c\u00edrculo competente lle permitiron un brillante pontificado.\nClemente comezou a s\u00faa tarefa por atenuar a corrupci\u00f3n de certos Bieitos, mellorou a eficacia do goberno dos Estados Pontificios, a\u00ednda que lle fose reprochado a creaci\u00f3n dunha lotar\u00eda como medio de recoller fondos.\nNas s\u00faas relaci\u00f3ns coas grandes potencias da \u00e9poca, Clemente recibiu as mesmas humillaci\u00f3ns que a maior\u00eda dos papas deste s\u00e9culo. O seu dereito de se\u00f1or feudal sobre Parma foi ignorado, e os Borb\u00f3ns un\u00edronse cos Habsburgos contra o vello papa.\nContinuou, por unha banda, a presi\u00f3n sobre os xansenista, cuxa bula \"Unigenitus\" marca o comezo, e sobre todo emitiu, en 1738, a bula \"In eminenti apostolatus specula\" contra a masonar\u00eda. Por outra banda, recibiu na Igrexa un gran n\u00famero de coptos monofisitas.\nContinuou a pol\u00edtica de disposici\u00f3n da cidade de Roma desexada polos seus predecesores. D\u00e9beselle sobre todo a construci\u00f3n da Fonte de Tr\u00e9vi e a ampliaci\u00f3n dos museos capitolinos en Roma e dos museos de Vaticano."}
{"id": "27773", "revid": "98629", "url": "https://gl.wikipedia.org/wiki?curid=27773", "title": "Bieito XIV, papa", "text": " \nBieito XIV, nado co nome de Prospero Lorenzo Lambertini en Bologna o 31 de marzo de 1675 e finado en Roma o 3 de maio de 1758, foi un relixioso, Papa n.\u00ba 247 da Igrexa cat\u00f3lica entre 1740 e 1758.\nOrixes e formaci\u00f3n.\nPertenc\u00eda a unha familia nobre de Bologna, daquela a segunda maior cidade dos Estados Papais. Era o terceiro dos cinco fillos de Marcello Lambertini e Lucrezia Bulgarini.\nEstudou inicialmente cos Padres Somascos de Bologna, e ingresa despois no Collegio Clementino de Roma, onde se licenza en Ret\u00f3rica, Filosof\u00eda e Teolox\u00eda. En 1694 concl\u00fae o seu doutoramento en Dereito civil e can\u00f3nico na Universidade da Sapienza.\nCarreira eclesi\u00e1stica.\nTivo diversos cargos na curia romana, sempre relacionados co Dereito, os m\u00e1is importantes o de asesor da Congregaci\u00f3n de Ritos (1712), secretario da Congregaci\u00f3n do Concilio (1718) e primeiro canonista da Penitenciaria Apost\u00f3lica (1722). Ademais, desde 1720 era reitor da Universidade \"La Sapienza\".\nEpiscopado e cardenalato.\nO 12 de xu\u00f1o de 1724 o papa Bieito XIII consagrouno persoalmente arcebispo titular de Teodosia cunha dispensa previa excepcional, pois s\u00f3 era di\u00e1cono e non accedera ao sacerdocio. En 1727 foi nomeado bispo de Ancona, mantendo o grao de arcebispo \"ad personam\" e todos os cargos que ocupaba na curia. En 1726 foi nomeado cardeal \"in pectore\", pero non foi proclamado at\u00e9 o 30 de abril de 1728, recibindo o t\u00edtulo de \"S. Croce in Gerusalemme\". En 1731 foi nomeado arcebispo de Bologna.\nPapado.\nElecci\u00f3n.\nO conclave que o elixiu durou seis meses por mor da adscrici\u00f3n dos cardeais \u00e1s potencias estranxeiras e aos intereses das mesmas. Ademais, durante a reuni\u00f3n faleceron catro dos electores, co que resultaba dif\u00edcil conseguir unha maior\u00eda. Para m\u00e1is, un dos favoritos, Pier Marcellino Corradini, cardeal bispo de Frascati, fora vetado por Filipe V de Espa\u00f1a. Seica ao final Lambertini dixo aos cardeais: \"Se desexades elixir a un santo, elixide a Gotti (cardeal do t\u00edtulo de \"S. Pancrazio\" e patriarca titular de Xerusal\u00e9n); se a un home de estado, a Aldovrandi (cardeal do t\u00edtulo de \"S. Eusebio\" e arcebispo-bispo de Montefiascone-Corneto); se a un home honesto, elix\u00eddeme a min\". Finalmente foi elixido papa o 17 de agosto de 1740 con 51 votos a favor e 50 en contra. Foi coroado oito d\u00edas despois polo cardeal Carlo Maria de' Marini, protodi\u00e1cono de \"S. Agata in Suburra\". Compatibilizou o seu cargo supremo coa sede arcebispal de Bologna, que mantivo at\u00e9 1754.\nActuaci\u00f3n pontifical.\nA s\u00faa elecci\u00f3n ao trono papal chegara nun momento de grandes dificultades, principalmente causadas polas disputas entre os estados romano-cat\u00f3licos e o papado en relaci\u00f3n a esixencias dos gobernos para designar os bispos, en vez de deixar os nomeamentos \u00e1 Igrexa. Bieito XIV logrou sobreporse \u00e1 maior\u00eda. As disputas entre a Santa S\u00e9 e o Reino de N\u00e1poles, Sarde\u00f1a, Espa\u00f1a, Venecia, e o Imperio foron solucionadas mediante concordatos, nos que se mostrou quizais demasiado condescendente co regalismo dos seus monarcas.\nEra un home moi do seu tempo, imbu\u00eddo do esp\u00edrito ilustrado, dunha grande erudici\u00f3n e aberto a todas as correntes culturais. Mantivo correspondencia con pensadores e cient\u00edficos sen discriminaci\u00f3n -son notorios os seus contactos co mesmo Voltaire-, at\u00e9 o punto de ser respectado e admirado tam\u00e9n nos pa\u00edses protestantes (o anglicano Horace Walpole dedicoulle un soneto que cualificaba a Bieito XIV coma \"o mellor dos papas\"). Merece tam\u00e9n atenci\u00f3n a correspondencia que cruzou coa tsarina Catarina a Grande de Rusia e co rei Frederico II de Prusia, na que se pon de manifesto o seu mutuo interese pola ciencia e a cultura en xeral. Tomou baixo a s\u00faa protecci\u00f3n persoal a cient\u00edficos coma o matem\u00e1tico, astr\u00f3nomo e fil\u00f3sofo Ruggiero Giuseppe Boscovich, o historiador e arque\u00f3logo Angelo Maria Querini, o arque\u00f3logo Johann Joachim Winckelmann, o pol\u00edgrafo Ludovico Antonio Muratori ou a matem\u00e1tica Maria Gaetana Agnesi, \u00e1 que chegou a ofrecer unha c\u00e1tedra na Universidade de Bologna nunha \u00e9poca en que as mulleres non eran admitidas nin sequera coma alumnas.\nPotenciou o ensino superior das ciencias en todos os seus territorios. Na universidade \"La Sapienza\" de Roma fundou c\u00e1tedras de F\u00edsica, Qu\u00edmica e Matem\u00e1ticas. Creou nesa cidade a Calcograf\u00eda Pontificia, dot\u00e1ndoa dun fondo inicial mediante a adquisici\u00f3n do fondo de Domenico de' Rossi. Tam\u00e9n institu\u00edu a \"Pontificia Accademia Archeologica\", \u00e1 que encargou importantes escavaci\u00f3ns e a restauraci\u00f3n do \"Colosseo\".\nCreou na Universidade de Bologna unha escola de cirurx\u00eda e unha c\u00e1tedra para o ensino da obstetricia, para a cal comprou a colecci\u00f3n completa de modelos do profesor Giovanni Antonio Galli. Tam\u00e9n fundou nesa cidade un museo arqueol\u00f3xico, ao que doou a s\u00faa importante colecci\u00f3n de moedas do per\u00edodo imperial romano.\nBieito XIV mandou borrar do \u00edndice de libros prohibidos o \"De revolutione\" de Galileo Galilei, co que daba por definitivamente probada a teor\u00eda helioc\u00e9ntrica do sistema solar. Tivo especial transcendencia a implantaci\u00f3n, de forma pioneira en Europa, da vacina antivari\u00f3lica en todos os Estados da Igrexa.\nDesde o punto de vista doutrinal, non obstante, mostrouse intransixente cos costumes dos pobos que se \u00edan incorporando \u00e1 Igrexa. Probablemente o acto m\u00e1is importante do seu pontificado foi a promulgaci\u00f3n das famosas leis sobre as misi\u00f3ns en d\u00faas bulas papais, \"Ex quo singulari\" e \"Omnium solicitudinum\". Nesas bulas denunciaba as pr\u00e1cticas misioneiras orientais, de acomodar usos e palabras cristi\u00e1s aos ritos de culturas nativas co fin de asimilalas. Isto fora realizado extensamente polos xesu\u00edtas nas s\u00faas misi\u00f3ns na China e a India. Un exemplo das cuesti\u00f3ns condenadas \u00e9 o culto \u00e1s estatuas dos antergos: \"\u00c9 inaceptable a honra que se lle d\u00e1 aos antergos, ou \u00e9 algo parecido \u00e1 veneraci\u00f3n cat\u00f3lica aos santos?\", e \"pode un cat\u00f3lico lexitimamente 'venerar' a un antergo que se sab\u00eda que non era cristi\u00e1n?\". Esta intransixencia atrasou, incluso anulou en determinados lugares, a evanxelizaci\u00f3n de Extremo Oriente.\nEn 1741 autorizou a Congregaci\u00f3n dos Pasionistas, e en 1749 a dos redentoristas.\nTivo un papado moi activo, reformando a educaci\u00f3n dos sacerdotes, o calendario das festas da Igrexa, a liturxia e moitas instituci\u00f3ns papais. No Brasil fundou as dioceses de S\u00e3o Paulo e Mariana en 1745. Concedeu o t\u00edtulo de \"Rei Fidel\u00edsimo\" a Xo\u00e1n V de Portugal, logo de reco\u00f1ecelo coma soberano do seu pa\u00eds, independente de Espa\u00f1a trala revoluci\u00f3n dos \"Restauradores\" de 1640. Co seu amigo Domenico Silvio Passionei, cardeal do t\u00edtulo de \"S. Bernardo alle Terme\" e de \"S. Prassede\", impulsou a catalogaci\u00f3n da Biblioteca Vaticana \u00e1 que incorporou os m\u00e1is de 32.000 volumes do \"Palazzo della Consulta\" que Passionei reunira. Para esta biblioteca mandou traducir ao italiano aos grandes autores franceses e ingleses, tanto relixiosos coma profanos.\nEn 1742 ordenou a revisi\u00f3n do proceso contra Niccol\u00f2 Paolo Andrea Coscia, cardeal do t\u00edtulo \"pro illa vice\" de \"S. Maria in Dominica\" e arcebispo de Benevento, que fora condenado polo anterior papa Clemente XII por delitos econ\u00f3micos. Coscia foi finalmente absolto e reposto nos seus cargos.\nPolo que respecta aos seus traballos intelectuais, reunidos en doce volumes, destacan \"De servorum Dei beatificatione et beatorum canonizatione\" (1734-1738), \"De synodo diocesana\" (1748) e \"De festis, de sanctorum Missae sacrificio\" (1748), obras mestras do dereito can\u00f3nico que conservan a s\u00faa vixencia. Para os documentos pontificios de car\u00e1cter pastoral e de \u00e1mbito universal, foi Bieito XIV quen retomou o nome de \"enc\u00edclica\".\nBieito XIV era un fumador empedernido: o que puido influ\u00edr na decisi\u00f3n de eliminar os impostos sobre o tabaco e despoxar os farmac\u00e9uticos dos Estados da Igrexa do monopolio da s\u00faa comercializaci\u00f3n.\n\u00c1 marxe de an\u00e9cdotas, tr\u00e1tase dun dos papas de maior cultura e solvencia intelectual, e, visto con perspectiva hist\u00f3rica, o seu pontificado figura entre os m\u00e1is importantes da Igrexa cat\u00f3lica.\nCanonizaci\u00f3ns.\nDurante o seu pontificado canonizou a Camilo de Lelis (1746), Pedro Regalado (1746) e a Ceslas de Cracovia (1748).\nMorte.\nFaleceu o 3 de maio de 1758, e est\u00e1 sepultado no mausoleo que os cardeais que el creou mandaron erixir na Patriarcal Bas\u00edlica Vaticana.\nAs profec\u00edas de San Malaqu\u00edas ref\u00edrense a el coma \"Animal rurale\" (o animal rural), facendo referencia \u00e1 orixe rural e a que foi un gran traballador."}
{"id": "27774", "revid": "98629", "url": "https://gl.wikipedia.org/wiki?curid=27774", "title": "Clemente XIII, papa", "text": "Carlo della Torre dei Rezzonico (Venecia, 7 de marzo 1693-Roma, 2 de febreiro 1769), elixido papa o 6 de xullo de 1758 baixo o nome de Clemente XIII (en lat\u00edn \"Clemens XIII\", en italiano \"Clemente XIII\").\nMalia a humildade e a afabilidade do seu car\u00e1cter dereito e moderado, p\u00fadico ao exceso (fixera recubrir de follas de figueira fabricadas en serie as esculturas cl\u00e1sicos do Vaticano) e xeneroso coa s\u00faa vasta fortuna persoal, o pontificado de Clemente XIII foi enturbado polas presi\u00f3ns continuas que intentaban facer sobre el os medios franceses influ\u00eddos polo esp\u00edrito das Luces, para que suprimise os Xesu\u00edtas. Unha resistencia m\u00e1is inesperada veu das cortes as menos levadas ao progreso, as de Espa\u00f1a, das D\u00faas Sicilias e de Portugal. En 1758, o ministro reformador de Xos\u00e9 I de Portugal (1750-1777), o Marqu\u00e9s de Pombal , expulsou os xesu\u00edtas de Portugal e despachounos en masa en Civitavecchia, como \u00abregalo para o Papa\u00bb. En 1760, Pombal despediu a Roma ao nuncio apost\u00f3lico e chamou o embaixador de Portugal.\nCanonizaci\u00f3ns.\nDurante o seu pontificado canonizou a Xerome Emiliani (1767), a Xos\u00e9 de Calasanz (1767), a Xos\u00e9 de Cupertino (1767), Xoana de Kety (1767) e Xoana de Chantal (1767)."}
{"id": "27775", "revid": "98629", "url": "https://gl.wikipedia.org/wiki?curid=27775", "title": "Clemente XIV, papa", "text": "Giovanni Vincenzo Antonio (en relixi\u00f3n Lorenzo) Ganganelli (Santarcangelo dei Romagna, preto de Rimini, 31 de outubro 1705 - Roma, 22 de setembro 1774), elixido papa o 19 de maio de 1769 baixo o nome de \"Clemente XIV\" (en lat\u00edn \"Clemens XIV\", en italiano \"Clemente XIV\").\nO conclave que se abriu \u00e1 morte de Clemente XIII en 1769 encontrou a Igrexa nunha situaci\u00f3n dif\u00edcil, atacada do interior polo galicanismo e o xansenismo, e do exterior polo febronianismo e o racionalismo. Portugal falaba dun patriarcado; Francia ocupaba Avignon; N\u00e1poles ocupaba Pontecorvo e B\u00e9n\u00e9vent; Espa\u00f1a estaba en revolta; Parma era hostil e Venecia agresiva; Polonia consideraba restrinxir os dereitos do nuncio. Pero a cuesti\u00f3n ardente era a dos xesu\u00edtas: en Francia e na Pen\u00ednsula Ib\u00e9rica a s\u00faa orde fora suprimida e desex\u00e1base que o novo papa a abolise oficialmente."}
{"id": "27776", "revid": "1987", "url": "https://gl.wikipedia.org/wiki?curid=27776", "title": "P\u00edo VI, papa", "text": "P\u00edo VI (* Cesena, Italia, 27 de decembro, 1717 \u2014 ? Valence, Francia, 29 de agosto, 1799). Papa da Igrexa cat\u00f3lica entre 1775 e 1799.\nOrixes.\nO seu nome completo de nacemento era Conte Angelo Onofrio Melchiorre Natale Giovanni Antonio Braschi dei Bandi. Pertenc\u00eda a unha familia nobre pero completamente arruinada: era o primox\u00e9nito dos oito fillos do Marco Aurelio Tommaso Braschi, segundo conde de Falcino, e da s\u00faa esposa a condesa Anna Teresa dei Conti Bandi. Foi sobri\u00f1o e t\u00edo de cardeais."}
{"id": "27777", "revid": "323", "url": "https://gl.wikipedia.org/wiki?curid=27777", "title": "P\u00edo VII, Papa", "text": ""}
{"id": "27778", "revid": "23204", "url": "https://gl.wikipedia.org/wiki?curid=27778", "title": "Le\u00f3n XII, papa", "text": "Le\u00f3n XII, (probablemente Genga, Ancona, Italia, 22 de agosto de 1760 - Roma, 10 de febreiro de 1829), Papa da Igrexa cat\u00f3lica dende 1823 a 1829.\nTraxectoria.\nNado como Annibale della Genga dunha familia nobre de a Genga, unha mi\u00fada vila da Provincia de Ancona, o lugar da s\u00faa nacenza non se sabe con certeza, pero crese que puidese ser tanto Genga, como Ancona ou Spoleto. Educouse na Accademia dei Nobili Ecclesiastici en Roma, onde foi ordenado como sacerdote en 1783. En 1790 della Genga atraeu atenci\u00f3n cara si, logo dun serm\u00f3n conmemorando \u00f3 emperador Xos\u00e9 II de Austria.\nEn 1792, o Papa P\u00edo VI nomeouno o seu secretario privado, e en 1793 no converteu en Arcebispo de Tyre e moveuno a Lucerna como Nuncio. En 1794 foi transferido \u00e1 nunciatura de Colonia, pero debido \u00e1 guerra tivo que face-la s\u00faa residencia en Augsburgo. Durante os moitos anos que pasou en Alema\u00f1a, completou varias misi\u00f3ns dif\u00edciles, as cales o levaron moi cerca das cortes de Dresde, Ve\u00f1a, M\u00fanic, e W\u00fcrttemberg, como tam\u00e9n con Napole\u00f3n. Durante este per\u00edodo \u00e9 acusado de que as s\u00faas finanzas estaban desordenadas, e de que a s\u00faa vida privada estaba baixo sospeita. Logo da abolici\u00f3n dos Estados da Igrexa, foi tratado polos franceses como prisioneiro de estado, e viviu varios anos na abad\u00eda de Monticelli, se entretendo con m\u00fasica e a caza de aves, pasatempos que continuou practicando logo da s\u00faa elecci\u00f3n como papa.\nEn 1814 della Genga foi electo para leva-las felicitaci\u00f3ns do papa a Lu\u00eds XVIII de Francia; en 1816 foi nomeado cardeal, presidindo a Basilica dei Santa Maria Maggiore. En 1820, o papa P\u00edo VII deulle a distinguida posici\u00f3n de cardeal vicario. No conclave de 1823, a\u00ednda coa activa oposici\u00f3n de Francia, foi elixido papa o 28 de setembro. A s\u00faa elecci\u00f3n foi facilitada polo feito de que se pensaba que estaba no limiar da morte; pero sorpresivamente seguiu vivindo.\nA s\u00faa pol\u00edtica exterior, que confiou primeiro a Giulio Maria della Somaglia e logo a Tommaso Bernetti, mov\u00edase nas li\u00f1as xerais establecidas por Consalvi; e negociou certos acordos que foron moi beneficiosos para o papado. Persoalmente, Le\u00f3n reduciu os impostos, fixo que a xustiza f\u00f3ra m\u00e1is barata, e logrou atopar di\u00f1eiro para certas melloras p\u00fablicas; a\u00ednda as\u00ed deixou as finanzas m\u00e1is confusas do que estaban nun inicio, e a\u00ednda o elaborado xubileu de 1825 non ama\u00f1ou ou mellorou a cuesti\u00f3n.\nA s\u00faa pol\u00edtica dom\u00e9stica era unha de extrema reacci\u00f3n. Condenaba \u00e1s sociedades b\u00edblicas, e baixo a influencia xesu\u00edta reorganizou o sistema educativo. Perseguiu \u00f3s Carbonarios e os mas\u00f3ns. Tomou as medidas m\u00e1is fortes en relaci\u00f3n a axitaci\u00f3ns pol\u00edticas nos teatros. Le\u00f3n, unha persoa temperamental e infatigable traballador, a\u00ednda cunha falta de firmeza corporal, morreu en Roma o 10 de febreiro de 1829. A noticia foi recibida polo aldea con xubilo.\nComo nota curiosa, a Le\u00f3n XII, segundo as Profec\u00edas de San Malaqu\u00edas, \ncorresponder\u00edalle o lema Canis et coluber (O can e a serpe)."}
{"id": "27779", "revid": "52194", "url": "https://gl.wikipedia.org/wiki?curid=27779", "title": "P\u00edo VIII, papa", "text": "Pio VIII (Cingoli, Italia, 20 de novembro de 1761 - Roma, 30 de novembro de 1830), papa da Igrexa cat\u00f3lica entre 1829 e 1830.\nO seu nome era Francisco Saverio Castiglioni e nacera no seo dunha familia nobre. Instru\u00eddo en Dereito Can\u00f3nico e Teolox\u00eda, vicario xeral en Anagni e Fano. Consagrado bispo de Montalto (1800) por P\u00edo VII, instou a este, trala s\u00faa ruptura con Napole\u00f3n, a permanecer firme na defensa dos dereitos da Santa S\u00e9. Tal actitude lle valer\u00eda, por parte do Emperador, o desterro e a persecuci\u00f3n. M\u00e1is tarde foi nomeado cardeal, bispo de Cesena (1816), de Frascati (1821) e Gran Penitenciario da Curia Pontificia. En Roma, secundou as iniciativas do cardeal Consalvi, \u00f3 que manifestou sempre unha grande admiraci\u00f3n.\nO seu ascenso \u00f3 Pontificado tivo lugar no conclave que seguiu \u00f3 falecemento de Le\u00f3n XII. Elixido o 31 de marzo de 1829, nos seus actos iniciais proseguiu en diversos aspectos a obra do seu predecesor: ataques contra as correntes liberais e racionalistas, represi\u00f3n do carbonarismo, fomento e impulso da obra misional, prudencia ante os movementos de emancipaci\u00f3n civil e pol\u00edtica dos cat\u00f3licos en Gran Breta\u00f1a, B\u00e9lxica e Polonia. A s\u00faa defensa da orde constitu\u00edda e da Europa da Santa Alianza non impediu, por\u00e9n, o seu asine repulsa ante os intentos de Federico Guillerme III de Prusia de somete-los matrimonios mixtos, celebrados nas s\u00faas estados cat\u00f3licos, a unha lexislaci\u00f3n protestante, que prescrib\u00eda o que os fillos lex\u00edtimos de tales matrimonios hab\u00edan de ser educados na relixi\u00f3n paterna. Polo breve \"Litteris altero abhinc armo\", do 25 de marzo de 1830, manifestou que na celebraci\u00f3n dos matrimonios mixtos nos que a educaci\u00f3n cat\u00f3lica dos futuros fillos non estivese previamente establecida, os prelados s\u00f3 permitir\u00edan a asistencia pasiva do sacerdote. No seu \"Traditi humiliati\" condenou o indiferentismo relixioso, o xansenismo e as sociedades segredas. A Revoluci\u00f3n de xullo de 1830, en Francia contra Carlos X provocou nunha vaga de violento anticlericalismo. Pio VIII reco\u00f1eceu a Monarqu\u00eda liberal de Lu\u00eds Filipe de Orleans e ordenou \u00f3 episcopado franc\u00e9s a submisi\u00f3n \u00e1 nova orde pol\u00edtica. Aprobou as resoluci\u00f3ns do Concilio de Baltimore. O Pont\u00edfice tratou tam\u00e9n de mellora-la administraci\u00f3n temporal dos dominios da Santa S\u00e9 e de mellora-las condici\u00f3ns de vida das clases m\u00e1is humildes."}
{"id": "27780", "revid": "98629", "url": "https://gl.wikipedia.org/wiki?curid=27780", "title": "Gregorio XVI, papa", "text": "Bartolomeo Alberto Cappellari Pagani Gesa, nado en Belluno, Italia, o 18 de setembro de 1765 e finado en Roma o 1 de xu\u00f1o de 1846, foi Sumo Pont\u00edfice, bispo de Roma, soberano dos Estados Pontificios e 254\u00ba papa da Igrexa cat\u00f3lica dende o 2 de febreiro de 1831 ata a s\u00faa morte en 1846.\nTraxectoria.\nDe rapaz ingresou co nome de Mauro no mosteiro de San Miguel de Murano, da Orde da Cam\u00e1ldula, pertencente \u00e1 Regra de San Bieito (1783), onde pronto se distinguiu polas s\u00faas aptitudes para a teolox\u00eda e a ling\u00fc\u00edstica. Tralos votos solemnes, foi ordenado sacerdote en 1887\nObtivo gran notoriedade en 1799 coa publicaci\u00f3n dunha obra en contra dos xansenistas italianos titulada \"Il trionfo della Santa Sede\", adicada a P\u00edo VI, cativo dos franceses, que foi traducida a varias linguas europeas. Despois de rexeitar d\u00faas veces o nomeamento de bispo, en 1805 foi consagrado abade do mosteiro romano de San Gregorio al Celio, e posteriormente nomeado procurador xeral da s\u00faa Orde, a\u00ednda que a ocupaci\u00f3n de Roma polas tropas de Napole\u00f3n o obrigou a regresar a San Michele di Murano, preto de Venecia.\nDe novo en Roma desde 1814, e sen abandonar a s\u00faa abad\u00eda, desempe\u00f1ou os cargos de consultor da Congregaci\u00f3n para Asuntos Extraordinarios da Santa S\u00e9 e, dous anos ap\u00f3s, do Santo Oficio. Con posterioridade, foi designado examinador xeral de teolox\u00eda da Congregaci\u00f3n dos Bispos, consultor da Congregaci\u00f3n de \"Propaganda Fide\", revisor dos Libros Sagrados das Igrexas Orientais, e visitador apost\u00f3lico das universidades de Perugia, Camerino, Macerata e Fermo.\nEn 1825 foi creado cardenal \"in pectore\" co t\u00edtulo de San Callisto, participando no conclave de 1829 que elixir\u00eda ao papa P\u00edo VIII.\n\u00c1 morte de P\u00edo VIII en 1831, o candidato que contaba co apoio maioritario do colexio cardenalicio era Giacomo Giustiniani, arcebispo de Imola e antigo nuncio en Madrid, que non obstante era vetado polo rei Fernando VII de Espa\u00f1a. Tras sesenta e catro d\u00edas de conclave e trinta e oito votaci\u00f3ns, resultou elixido Capellari, que non era bispo e s\u00f3 cardeal \"in pectore\", o que obrigou a que fose inmediatamente consagrado polo decano do Colexio Cardenalicio, Bartolomeo Pacca, sendo o mesmo d\u00eda coroado Sumo Pont\u00edfice polo cardeal Giuseppe Albani, protodi\u00e1cono de Santa Maria in Via Lata.\nEn 1831 foi elixido sucesor de P\u00edo VIII. Para rematar as loitas que xurdiron no Vaticano tivo que recorrer \u00e1 axuda de Austria.\nPerfil.\nNa s\u00faa xesti\u00f3n eclesi\u00e1stica amosou un talante moi conservador, at\u00e9 o punto de opo\u00f1erse a que o ferrocarril atravesase os Estados Pontificios. Na enc\u00edclica \"Mirari vos\", pola que denunciaba, entre outras cousas, a liberdade relixiosa e a separaci\u00f3n entre Igrexa e Estado. A pesar do seu inmobilismo, Gregorio XVI foi bastante cr\u00edtico coa escravitude, que segu\u00eda se practicando en moitos pa\u00edses, como os Estados Unidos e nas colonias espa\u00f1olas de Ultramar.\nReco\u00f1eceu a independencia dos novos estados xurdidos en Suram\u00e9rica, entre eles Chile (1840).\nAboliu a lista p\u00fablica dos cidad\u00e1ns que non cumpriran cos preceptos pascuais, mellorou as condici\u00f3ns de vida dos xudeus no Gueto e rebaixou a maior\u00eda de idade dos 25 aos 21 anos. En 1841, mediante a enc\u00edclica \"Afflictas in Hispania\" Gregorio XVI protestou contra a inxerencia do goberno espa\u00f1ol nos nomeamentos da xerarqu\u00eda eclesi\u00e1stica e a supresi\u00f3n das ordes relixiosas, advertindo das sanci\u00f3ns can\u00f3nicas que comportaban.\nNo relativo \u00e1s artes e obras p\u00fablicas c\u00f3mpre citar a restauraci\u00f3n da Bas\u00edlica de San Paulo Extramuros destru\u00edda por un incencio, o porto de Civitavecchia e as reparaci\u00f3ns na desembocadura do T\u00edber, as\u00ed como a creaci\u00f3n do Museo Etrusco, Exipcio e Cristi\u00e1n e o apoio aos estudos arqueol\u00f3xicos das Catacumbas e o foro de Roma. \nFoi o m\u00e1ximo responsable do progreso cat\u00f3lico en Am\u00e9rica e potenciou as misi\u00f3ns.\nMorreu de erisipela o 1 de xu\u00f1o de 1846 e foi sucedido por P\u00edo IX.\nEnc\u00edclicas e outros textos.\nSon, en total, 64:"}
{"id": "27781", "revid": "1131", "url": "https://gl.wikipedia.org/wiki?curid=27781", "title": "P\u00edo IX, papa", "text": "Beato P\u00edo IX tam\u00e9n co\u00f1ecido como P\u00edo Nono, nado en Senigallia o 13 de maio de 1792 e finado en Roma o 7 de febreiro de 1878, foi un relixioso italiano, Sumo Pont\u00edfice, derradeiro soberano temporal dos Estados Pontificios, bispo de Roma e papa n\u00famero 255 da Igrexa cat\u00f3lica dende o 16 de xu\u00f1o de 1846 ata a s\u00faa morte.\nAntes da s\u00faa elecci\u00f3n, o seu nome era Giovanni Maria Mastai Ferretti. O seu pontificado de 31 anos e medio foi o m\u00e1is longo da historia da Igrexa cat\u00f3lica, exceptuando a tradici\u00f3n de que San Pedro, o ap\u00f3stolo, estivo a cargo da Igrexa por un per\u00edodo de entre 34 e 37 anos.\nTraxectoria.\nGiovanni Maria Mastai Ferretti naceu no seo dunha familia da nobreza. De mozo, quixo facer carreira na Garda Nobre, pero tras ser rexeitado a causa da s\u00faa epilepsia decidiu estudar teolox\u00eda no seminario de Roma. Foi ordenado sacerdote en abril de 1819.\n\u00d3 principio, traballou como reitor do Instituto Tata Giovanni ata que foi enviado a Chile e o Per\u00fa (1823-1825) para axudar \u00f3 nuncio apost\u00f3lico, Monse\u00f1or Giovanni Muzi, na primeira misi\u00f3n na Suram\u00e9rica posrevolucionaria. Regresou a Roma para dirixi-lo hospital de San Michele (1825-1827) e para ocupa-lo cargo de c\u00f3engo de \"Santa Maria in Via Lata\".\nEn 1827, \u00f3s 35 anos de idade, foi nomeado arcebispo de Spoleto. Da s\u00faa etapa neste cargo destaca a amnist\u00eda que logrou para os que participaron nunha infrutuosa revoluci\u00f3n que en 1831 se estendera a aquela cidade. Este feito f\u00edxolle ga\u00f1ar fama de liberal. \u00d3 ano seguinte dese suceso, foi trasladado \u00e1 prestixiosa diocese de Imola, onde foi nomeado cardeal \"in pectore\" en 1839. En 1840, foi proclamado publicamente cardeal presb\u00edtero de Santi Pietro e Marcellino. Segundo os historiadores, o cardeal Mastai Ferretti foi considerado un liberal durante o seu episcopado en Spoleto e Imola porque apoiaba a reforma administrativas nos Estados Papais e simpatizaba co movemento nacionalista en Italia.\nElecci\u00f3n papal.\nO conclave de 1846, que seguiu \u00e1 morte de Gregorio XVI, tivo lugar nun momento de ambiente pol\u00edtico inestable en Italia. Isto motivou que varios cardeais estranxeiros decidisen non asistir \u00f3 conclave. \u00d3 seu comezo, s\u00f3 estaban presentes 46 dos 62 cardeais.\nAdemais, o conclave de 1846 foi escenario dunha divisi\u00f3n entre conservadores e liberais. Os conservadores apoiaban \u00f3 cardeal Luigi Lambruschini, o secretario de Estado de Gregorio XVI. Os liberais, en cambio, apoiaban a dous candidatos: o cardeal Gizzi e o cardeal Mastai Ferretti. Na primeira votaci\u00f3n, Mastai Ferretti obtivo quince votos e os demais votos foron para Lambruschini e Gizzi. Moitos pensaban que se Lambruschini non resultaba elixido, ser\u00edao Gizzi con toda probabilidade.\nChegado o conclave a un punto morto a causa do desacordo, os liberais e moderados decidiron votar por Mastai Ferretti - unha manobra que foi contraria \u00f3 sentir xeral de boa parte de Europa. O segundo d\u00eda do conclave, o 16 de xu\u00f1o de 1846, Mastai Ferretti foi elixido papa cunha maior\u00eda de 36 votos, mentres que Lambruschini s\u00f3 obtivo dez; Gizzi non recibiu ning\u00fan voto. Dado que era de noite, non se realizou ning\u00fan anuncio formal ag\u00e1s a \"fumata branca\". Moitos cat\u00f3licos asumiron que Gizzi fora escollido como sucesor de San Pedro. De feito, empezou a haber celebraci\u00f3ns na s\u00faa cidade natal e os seus axudantes, de acordo cunha antiga tradici\u00f3n, queimaron as s\u00faas vestiduras cardinalicias.\n\u00c1 ma\u00f1\u00e1 seguinte, anunciouse a elecci\u00f3n do cardeal Mastai Ferretti ante o que debeu de ser unha sorprendida multitude de cat\u00f3licos. Por suposto, cando o novo papa apareceu no balc\u00f3n, o clima foi de x\u00fabilo. Mastai Ferretti escolleu o nome de P\u00edo IX en honra de P\u00edo VII.\nP\u00edo IX foi coroado o 21 de xu\u00f1o e nomeou a Gizzi secretario de Estado. Os liberais europeos aplaudiron a s\u00faa elecci\u00f3n como sumo pont\u00edfice.\nPapado.\nP\u00edo IX ti\u00f1a fama de ser un home culto e de ideas liberais. Cando sa\u00edu elixido, proclamou amnist\u00eda para os presos con delitos pol\u00edticos e institu\u00edu a Consulta, un \u00f3rgano consultivo de representaci\u00f3n popular que garant\u00eda m\u00e1is liberdade para os cidad\u00e1ns dos Estados Pontificios.\nDurante as revoluci\u00f3ns de 1848 en Roma proclamouse a Rep\u00fablica e o Papa tivo que fuxir de Roma disfrazado de monxe.\nCando os seus territorios lle foron restitu\u00eddos polos franceses, volveu animado por prop\u00f3sitos menos liberais.\nOs seguintes actos que levo a cabo, tanto pol\u00edticos como relixiosos foron encami\u00f1ados a salva-los Estados Pontificios, ameazados pola unificaci\u00f3n dos territorios italianos que estaba levando a cabo o reino de Piemonte; en particular hai que destaca-la proclamaci\u00f3n do dogma da Inmaculada Concepci\u00f3n, a convocatoria do Concilio Vaticano Primeiro, onde se proclamou a infalibilidade papal.\nO esforzo de P\u00edo IX foi en van. En 1870 o ex\u00e9rcito piemont\u00e9s entrou en Roma.\nP\u00edo IX negouse a reco\u00f1ece-lo reino de Italia, a establecer relaci\u00f3ns diplom\u00e1ticas con el e excomungou o rei. Os \u00faltimos anos do seu pontificado viviunos en condici\u00f3ns de illamento nos palacios do Vaticano, ata a s\u00faa morte en 1878.\nFoi beatificado polo Papa Xo\u00e1n Paulo II en 2000."}
{"id": "27782", "revid": "98629", "url": "https://gl.wikipedia.org/wiki?curid=27782", "title": "Le\u00f3n XIII, papa", "text": "Le\u00f3n XIII, nado como Vincenzo Gioacchino Pecci en Carpineto Romano (provincia de Roma, Italia) o 2 de marzo de 1810 e finado en Roma o 20 de xullo de 1903), foi un eclesi\u00e1stico cat\u00f3lico latino italiano, 256\u00ba Papa da Igrexa cat\u00f3lica dende o 20 de febreiro de 1878 at\u00e9 o seu pasamento.\nTraxectoria.\nProcedente dunha familia aristocr\u00e1tica do Lacio, ordenouse sacerdote en 1837. Estudou na academia da diplomacia vaticana e foi destinado como nuncio a Bruxelas (1843-46). Logo exerceu como arcebispo de Perugia, de 1846 a 1877, e P\u00edo IX f\u00edxoo cardeal en 1856.\nNos anos seguintes produciuse a unificaci\u00f3n italiana (1859-70), que supuxo a liquidaci\u00f3n dos Estados Pontificios e o enfrontamento radical entre a Igrexa cat\u00f3lica e o Estado liberal (especialmente, o novo Reino de Italia). A postura moderada que mantivo nestes temas o cardeal Pecci converteuno nun candidato id\u00f3neo para suavizar as tensi\u00f3ns, raz\u00f3n que probablemente influ\u00edu na decisi\u00f3n do Colexio Cardenalicio de o elixir papa \u00f3 morrer P\u00edo IX en 1878.\nO seu longo pontificado significou un achegamento da Igrexa \u00e1s realidades do mundo moderno. Fronte \u00f3 crecente problema obreiro, creou unha doutrina social da Igrexa que condenaba tanto o socialismo coma o capitalismo liberal, destacando a funci\u00f3n social do traballo e da propiedade e propondo un ideal de harmon\u00eda entre ambos (enc\u00edclica Rerum Novarum, 1891). O realismo pol\u00edtico e a habilidade diplom\u00e1tica do papa permitiron po\u00f1er fin \u00e1 hostilidade do r\u00e9xime imperial alem\u00e1n cara \u00f3s cat\u00f3licos (abandono por Otto von Bismarck da Kulturkampf en 1879 e visita a Roma do emperador Guillerme II en 1888); igualmente, propugnou o fin da confrontaci\u00f3n entre a Igrexa francesa e a Terceira Rep\u00fablica, avalando a participaci\u00f3n dos cat\u00f3licos franceses no r\u00e9xime republicano; pero, en cambio, mantivo o enfrontamento co Estado italiano, insistindo no boicot dos cat\u00f3licos italianos \u00e1 vida pol\u00edtica nacional.\nEste papa expediu a \"Bula Deus Omnipotens\" o 1 de novembro de 1884. Nesta bula o Pont\u00edfice ratifica o privilexio de que se celebre o ano xubilar sempre que o d\u00eda do Ap\u00f3stolo, o 25 de xullo, sexa Domingo. O texto non s\u00f3 avala o achado das reliquias, sen\u00f3n que realiza unha confirmaci\u00f3n xeral de toda a tradici\u00f3n compostel\u00e1 mediante o que Jos\u00e9 Guerra Campos (1985) cualifica como unha \"\u201cs\u00edntese hist\u00f3rica xacobea\u201d\".\nReforzou os lazos coa Igrexa norteamericana, fomentando a expansi\u00f3n do catolicismo nos Estados Unidos. Con todo, Le\u00f3n XIII contribu\u00edu a dotar a Igrexa dun novo protagonismo a escala mundial, reforzado por dous tipos de iniciativas s\u00faas: por un lado, o achegamento \u00e1 Igrexa anglicana e \u00f3s ortodoxos gregos, que iniciou a tendencia ecum\u00e9nica dos papas do s\u00e9culo XX; e por outro, o impulso da acci\u00f3n misioneira, especialmente en \u00c1frica."}
{"id": "27783", "revid": "54336", "url": "https://gl.wikipedia.org/wiki?curid=27783", "title": "P\u00edo X, papa", "text": "Pio X, nado Giuseppe Melchor Sarto (Riese, 2 de xu\u00f1o de 1835 \u2014 Roma, 20 de agosto de 1914).\nRelixioso italiano, papa (1903 a 1914) e santo cat\u00f3lico.\nFoi Patriarca de Venecia e elixido Papa en 1903. Gobernou a Igrexa cat\u00f3lica con man firme nunha \u00e9poca en que esta se enfrontaba a un laicismo moi forte as\u00ed como a numerosas tendencias do modernismo nos campos dos estudos b\u00edblicos e a teolox\u00eda. Introduciu grandes reformas na liturxia e facilitou a participaci\u00f3n do pobo na celebraci\u00f3n Eucar\u00edstica. Permitiu a pr\u00e1ctica da comu\u00f1\u00f3n frecuente e fomentou o acceso dos nenos \u00e1 Eucarist\u00eda. Promoveu moito o estudo do catecismo.\nMorreu en Roma o 20 de agosto de 1914. Na l\u00e1pida da s\u00faa tumba na Bas\u00edlica de San Pedro no Vaticano, lese: \"A s\u00faa tiara estaba formada por tres coroas: pobreza, humildade e bondade\". Foi beatificado en 1951 e canonizado o 3 de setembro de 1954. A Igrexa celebra a s\u00faa memoria lit\u00farxica o 21 de agosto.\nA s\u00faa lema era \"Renovar t\u00f3dalas cousas en Cristo\". \u00c9 patr\u00f3n dos peregrinos enfermos."}
{"id": "27784", "revid": "15490", "url": "https://gl.wikipedia.org/wiki?curid=27784", "title": "Bieito XV, papa", "text": "Bieito XV (en lat\u00edn: \"Benedictus PP. XV\"), nado en X\u00e9nova o 21 de novembro de 1854 e finado no Vaticano o 22 de xaneiro de 1922, foi un relixioso italiano, Papa n\u00famero 258 da Igrexa cat\u00f3lica. O seu nome de nacemento era Giacomo della Chiesa.\nTraxectoria.\nGiacomo Della Chiesa, que se converter\u00e1 en Papa co nome de Bieito XV, nace en X\u00e9nova o 21 de novembro de 1854, era o terceiro dos catro fillos do marqu\u00e9s Giuseppe Della Chiesa -de familia patricia cuxos orixes se remontaban aos tempos de San Ambrosio- e da marquesa de orixe napolitana Giovanna Migliorati.\nEstuda como alumno externo no seminario da s\u00faa cidade e, na adolescencia manifesta o seu desexo de ser sacerdote, pero o seu pai \u00e9x\u00edxelle que remate primeiro os seus estudos civ\u00eds. As\u00ed, despois de licenciarse en Dereito, e co consentimento paterno, en 1875 ingresa no Colexio Capranicense de Roma e ord\u00e9nase sacerdote o 21 de decembro de 1878. Admitido na Academia Pontificia dos Nobres Eclesi\u00e1sticos, a actual Escola Diplom\u00e1tica Vaticana, ao rematar os estudos, en 1883 parte para Madrid, onde exerce funci\u00f3ns de secretario do nuncio Mariano Rampolla dei T\u00edndaro, co que regresa en 1887 cando este \u00e9 creado Cardenal e nomeado Secretario de Estado de Le\u00f3n XIII. Durante o seu servizo na Nunciatura tivo un papel destacado na arbitraxe que Alema\u00f1a e Espa\u00f1a confiaron a Le\u00f3n XIII para resolver o conflito que manti\u00f1an pola posesi\u00f3n das Illas Carolinas.\nFuncionario e m\u00e1is tarde substituto (adxunto) da Secretar\u00eda de Estado, primeiro con Rampolla e, durante o pontificado de P\u00edo X co espa\u00f1ol Rafael Merry del Val, \u00e9 tam\u00e9n profesor na Academia Pontificia dos Nobres Eclesi\u00e1sticos.\nConsagrado bispo por San P\u00edo X na Capela Sistina, o 22 de decembro de 1907, \u00e9 nomeado bispo de Bolonia, s\u00e9 que xa non deixar\u00e1 ata ser elixido Papa. O 25 de maio de 1914 \u00e9 creado cardeal. Menos de tres meses despois, o 20 de agosto, a consecuencia dun ataque de broncopulmon\u00eda, morre P\u00edo X.\nEstamos no principio da I Guerra Mundial. O 28 de xullo, Austria-Hungr\u00eda declara a guerra a Serbia e, pola s\u00faa banda, Alema\u00f1a declara o 1 de agosto a guerra a Rusia e o 3 de agosto a Francia. O 4 de agosto, o ex\u00e9rcito alem\u00e1n, para atacar a Francia, invade a neutral B\u00e9lxica e ese mesmo d\u00eda Gran Breta\u00f1a declara a guerra a Alema\u00f1a.\nNeste dram\u00e1tico contexto hist\u00f3rico, no Conclave reunido o 31 de agosto foi elixido Papa Giacomo Della Chiesa, que fora creado cardenal s\u00f3 tres meses antes. Debido \u00e1 guerra, a consagraci\u00f3n do Pont\u00edfice non se fai na Bas\u00edlica de San Pedro sen\u00f3n, dun xeito m\u00e1is sinxelo, na Capela Sistina.\nBieito XV e a I Guerra Mundial.\nA guerra mundial, a loita pola paz foron a principal e case \u00fanica preocupaci\u00f3n da primeira parte do seu pontificado, as\u00ed na Exhortaci\u00f3n Ubi Primum, do 8 de setembro de 1914, escribe: \"Cando desde esta cima Apost\u00f3lica volvemos a mirada a todo o raba\u00f1o do Se\u00f1or confiado a Noso coidado, inmediatamente o inhumano espect\u00e1culo desta guerra Nos enche o \u00e1nimo de horror e de amargura, ao constatar que tantos lugares de Europa, devastada a ferro e lume, t\u00ednguese co sangue dos cristi\u00e1ns... Pregamos e suplicamos vivamente a aqueles que dirixen a sorte dos pobos a esquecer t\u00f3dalas s\u00faas desavinzas en interese da sociedade humana\".\nA dif\u00edcil situaci\u00f3n da Santa S\u00e9, \"prisioneira\" en Roma desde que as\u00ed se declarara P\u00edo IX o 20 de setembro de 1870, faise m\u00e1is grave cando o 24 de maio de 1915 Italia entra en guerra: os Estados inimigos de Italia retiran os seus representantes diplom\u00e1ticos ante o Vaticano e os trasladan a Su\u00edza, a diplomacia vaticana queda nun estado de case completa incomunicaci\u00f3n.\nDurante toda a guerra contin\u00faa cos seus escritos pedindo, unha e outra vez, o fin da guerra e o establecemento dunha paz duradeira. As\u00ed, o 28 de xullo de 1915 pide que se po\u00f1a fin \u00e1 \"horrenda carnicer\u00eda que desde fai case un ano deshonra Europa\". Ou no Nadal dese ano condena o retroceso da civilizaci\u00f3n humana, que reduciu o mundo a \"hospital e osario\".\nBieito XV ten que ver como ningunha das s\u00faas chamadas \u00e9 escoitada. O 1 de agosto de 1917 env\u00eda aos l\u00edderes dos pobos en conflito a Exhortaci\u00f3n \"D\u00e8s le d\u00e8but\". O documento \u00e9 tan duro que esperta m\u00e1is cr\u00edticas que consenso. Mentres os panxermanistas a consideran un instrumento dirixido a quitarlle a vitoria aos imperios centrais, en Italia e Francia x\u00falgase como un documento ao servizo de Alema\u00f1a e dos seus aliados, tanto que Georges Clemenceau define a Bieito XV como o \"Papa boche\" (alem\u00e1n, como insulto).\nAo mesmo tempo que mant\u00e9n esta actividade diplom\u00e1tica e maxisterial, Bieito XV leva adiante unha importante labor humanitaria, enviando e estimulando o env\u00edo de axuda a nenos famentos, aos feridos e aos prisioneiros. As\u00ed, fai saber da situaci\u00f3n humanitaria que se vive en Italia, ou pide para os prisioneiros turcos un trato humanitario ao tempo que lles env\u00eda axuda. Xa despois da guerra chamar\u00e1 a atenci\u00f3n da situaci\u00f3n catastr\u00f3fica que viven pa\u00edses como Austria, Polonia ou Rusia.\nOutras realizaci\u00f3ns.\nF\u00f3ra de todo o esforzo que adicou \u00e1 logra-la paz durante a I Guerra Mundial, Bieito XV destacou por algunhas reformas de fonda pegada na vida da Igrexa. O 27 de maio de 1917 promulga, coa Bula \"Providentissima Mater\", o novo C\u00f3digo de Dereito Can\u00f3nico, que xa estaba previsto no Concilio Vaticano I, case 50 anos antes, e que foi a primeira codificaci\u00f3n sistem\u00e1tica de todo o corpus xur\u00eddico can\u00f3nico ciscado por innumerables documentos. Tam\u00e9n no mesmo 1917, co Motu Proprio \"Dei Providenti\" de 1 de maio de 1917, instit\u00fae a Sacra Congregaci\u00f3n para as Igrexas Orientais, e, co Motu Proprio \"Orientis Catholici\", de 15 de outubro de 1917, funda en Roma o Instituto Pontificio para os Estudos Orientais, que levaba anexa unha biblioteca amplamente dotada de obras da especialidade.\nEn canto \u00e1 presenza p\u00fablica da Igrexa o pont\u00edfice fai unha contribuci\u00f3n hist\u00f3rica cando, falando en marzo de 1919 \u00e1s Xuntas Diocesanas da Acci\u00f3n Cat\u00f3lica de Italia, anula de feito o \"Non Expedit\" de Pio IX que, xunto co decreto de 10 de setembro de 1874 da Sacra Penitenciar\u00eda, vetaba aos cat\u00f3licos a participaci\u00f3n nas elecci\u00f3ns e na vida pol\u00edtica en xeral. Os resultados non se fan esperar: o sacerdote siciliano Luigi Sturzo, funda ese mesmo ano o Partito Poppolare Italiano (primeiro nome da Democracia Cristiana), e o Padre Agostino Gemelli, en 1921 funda en Mil\u00e1n a Universidade Cat\u00f3lica do Sacro Cuore.\nEnfermo de broncopulmon\u00eda, morre o 22 de xaneiro de 1922.\nO te\u00f3logo Enrique Miret Magdalena explica como Bieito XV foi un gran Papa en tempos da primeira guerra mundial que procurou a paz e loitou contra os integristas cat\u00f3licos. E que \u00e9 esta idea a que o actual papa, Bieito XVI, quixo recoller tomando este nome ."}
{"id": "27785", "revid": "98629", "url": "https://gl.wikipedia.org/wiki?curid=27785", "title": "P\u00edo XI, papa", "text": "P\u00edo XI, nado en Desio o 31 de maio de 1857 e finado en Roma o 10 de febreiro de 1939, foi o 259\u00ba papa da Igrexa cat\u00f3lica entre 1922 e 1939, bispo de Roma e soberano da Cidade do Vaticano desde 1922 ata a s\u00faa morte.\nTraxectoria.\nPrimeiros anos e estudos.\nNado como Achille Damiano Ambrogio Ratti en (Desio, naquela altura Reino da Lombard\u00eda-Venecia), cuarto fillo de Francesco Rati, director dunha f\u00e1brica t\u00e9xtil, e de Teresa Galli. Comezou os seus estudos na escola elemental de Desio, e aos dez anos ingreso no Seminario Menor de Seveso, posteriormente estuda no Seminario de Monza e no Colexio de San Carlos de Mil\u00e1n, onde remata os seus estudos secundarios.\nComeza os seus estudos de teolox\u00eda no Seminario da mesma cidade de Mil\u00e1n , que contin\u00faa en Roma, no Seminario Lombardo. O 20 de decembro de 1879 \u00e9 ordenado sacerdote na bas\u00edlica de San Xo\u00e1n de Latr\u00e1n.\nEra un home dotado para o estudo e dunha grande erudici\u00f3n, tanto que os seus estudos de Filosof\u00eda chamaron a atenci\u00f3n do papa Le\u00f3n XIII. O ano 1882 ser\u00e1 o da s\u00faa tripla licenciatura. O 13 de marzo na Pontificia Facultade della \"Sapienza\" consegue a titulaci\u00f3n en teolox\u00eda; o 9 de xu\u00f1o, na Universidade Gregoriana, licenciase en dereito can\u00f3nico e o 23 de xu\u00f1o, sempre no mesmo ano, na Pontificia Academia de San Tom\u00e9, a licenciatura en filosof\u00eda.\nAo mesmo tampo chamaa atenci\u00f3n na s\u00faa biograf\u00eda que era un excelente atleta, gran afeccionado ao alpinismo. De feito, foi dos primeiros en escalar o Mont Blanc.\nMil\u00e1n.\nComezou como profesor de oratoria sagrada e teolox\u00eda dogm\u00e1tica no seminario de Mil\u00e1n. M\u00e1is tarde entrar\u00e1 a traballar como investigador na prestixiosa Biblioteca Ambrosiana da mesma cidade, onde chegou \u00f3 m\u00e1is alto grao. Chamado por San P\u00edo X a Roma, en 1914 conv\u00e9rtese en Viceprefecto da Biblioteca Vaticana.\nTras a primeira guerra mundial, en 1918 o Papa Bieito XV nomeouno Visitador apost\u00f3lico en Polonia, cargo que se converteu en Nuncio en 1919. Pero era un home de car\u00e1cter en\u00e9rxico e escasas dotes diplom\u00e1ticas, e pola s\u00faa actitude sobre os plebiscitos na Alta Silesia e en Prusia Occidental, que provocou o descontento de t\u00f3dalas partes, o goberno polaco solicita ao Vaticano a s\u00faa marcha.\nEn 1921, foi creado cardeal e nomeado arcebispo de Mil\u00e1n. Volveu \u00e1 s\u00faa cidade de orixe e destacou pola s\u00faa capacidade de traballo, a pesar do pouco tempo que exerceu este posto deixou obras como a Universidade Pontificia do Sacro Cuore, que no seu pensamento, era a continuaci\u00f3n case natural da longa e prestixiosa tradici\u00f3n da Biblioteca Ambrosiana.\nPapado.\nO 6 de febreiro de 1922, \u00e1 morte de Bieito XV, foi electo papa polo Sacro Colexio Cardenalicio en Conclave. Foi un candidato de compromiso, escolleito tam\u00e9n pola s\u00faa ampla formaci\u00f3n e cultura e polo seu dominio de idiomas.\nA s\u00faa coroaci\u00f3n papal realizouse na explanada da bas\u00edlica de San Pedro, acto que despois ser\u00eda imitado por P\u00edo XII, Xo\u00e1n XXIII e Paulo VI, e lugar onde se realizan as actuais \"Misas de Inicio de Pontificado\". Dende a autoproclamaci\u00f3n da \"catividade\" da Igrexa cat\u00f3lica por P\u00edo IX en 1870, era esta a primeira coroaci\u00f3n p\u00fablica dun papa dende ent\u00f3n. Os seus predecesores foron coroados na bas\u00edlica de San Pedro ou na Capela Sistina, como o fixeron Le\u00f3n XIII, (P\u00edo X e Bieito XV, este \u00faltimo porque, escolleito cando xa comezara a Grande Guerra, quixo unha cerimonia sinxela).\nO seu papado caracterizouse polo reco\u00f1ecemento do Estado italiano por parte da Igrexa, cuesti\u00f3n pendente dende a ocupaci\u00f3n dos Estados Pontificios polo reino de Italia en 1870. P\u00edo XI asinou co goberno italiano de Benito Mussolini e o rei V\u00edtor Manuel III o Tratado de Letr\u00e1n (febreiro de 1929), que deu nacemento \u00f3 estado Vaticano independente.\nEste acordo, que po\u00f1\u00eda fin \u00f3 estado de cousas vixente dende 1870, fora procurado por ambas partes, e a ambas convi\u00f1a. Para Mussolini, que buscaba un achegamento \u00f3s cat\u00f3licos, cuxa posici\u00f3n ante o Fascismo fora bastante fr\u00eda. Para a Igrexa, o obte-lo reco\u00f1ecemento de dereito do seu estado, que a\u00ednda que reducido a unha m\u00ednima expresi\u00f3n territorial, colocaba a este dentro do concerto das naci\u00f3ns do mundo, con capacidade de establecer relaci\u00f3ns diplom\u00e1ticas.\nEn Italia, o partido cat\u00f3lico do dirixente pol\u00edtico Luigi Sturzo, chamado Partido Popular, e opositor \u00f3 fascismo, disolv\u00e9rase pouco antes. P\u00edo XI animou \u00f3s cat\u00f3licos italianos nas elecci\u00f3ns de marzo de 1929 a que votasen \u00f3s fascistas, e catalogou a Benito Mussolini como \"un home enviado a n\u00f3s pola providencia\".\nDe ton similar foi o acordo ou concordato celebrado coa Alema\u00f1a nazi o 20 de xullo de 1933, e que implicou, como o Tratado de Letr\u00e1n para Italia, a imposici\u00f3n do C\u00f3digo de Dereito Can\u00f3nico en Alema\u00f1a e a desarticulaci\u00f3n da intervenci\u00f3n en pol\u00edtica dos cat\u00f3licos. No caso de Alema\u00f1a, o Partido do Centro do ex chanceler Heinrich Br\u00fcning foi disolto, co que os nazis ficaron sen oposici\u00f3n legal algunha no seu pa\u00eds.\nA pesar do seu intransixente anticomunismo, que compart\u00eda con quen era un dos seus colaboradores m\u00e1is pr\u00f3ximos, Ux\u00edo Pacelli, o futuro P\u00edo XII, cara o final do seu pontificado, en marzo de 1937, P\u00edo XI emitiu unha enc\u00edclica co\u00f1ecida como \"Con candente preocupaci\u00f3n\" (en alem\u00e1n: \"Mit brennender sorge\"), en onde se condenaba nunha forma moi t\u00e9peda \u00f3 r\u00e9xime nazi. A pesar do ton moi vago das afirmaci\u00f3ns deste documento, Adolf Hitler ordenou a Reinhard Heydrich, xefe da Gestapo, que incautase e destru\u00edse as copia do mesmo, e as relaci\u00f3ns entre a Alema\u00f1a nazi e o Vaticano enturb\u00e1ronse por un tempo.\nD\u00edas despois, outra enc\u00edclica, co\u00f1ecida como \"Divino Redentor\" (en lat\u00edn: \"Divini Redemptoris\"), condenaba, en termos esta vez m\u00e1is expl\u00edcitos, \u00f3 comunismo.\nAfirmouse que cara fins de 1938 P\u00edo XI preparaba un documento similar no que se aprestaba a denuncia-lo antisemitismo do r\u00e9xime nazi, pero esta enc\u00edclica, cuxos borradores foron descubertos non hai moito, nunca foi publicada debido \u00e1 s\u00faa enfermidade e morte.\nOutra enc\u00edclica importante do seu reinado \u00e9 a denominada \"Quadragessimo anno\" que conmemorou os corenta anos da publicaci\u00f3n da Rerum Novarum de Le\u00f3n XIII de 1891 e na que a Igrexa cat\u00f3lica tomaba posici\u00f3n por vez primeira fronte \u00f3 movemento obreiro.\nPio XI morre o 10 de febreiro de 1939, cando s\u00f3 faltaban uns poucos meses para que estalase a segunda guerra mundial. Durante o seu pontificado, a Igrexa cat\u00f3lica fortaleceuse como instituci\u00f3n e comezou a ser un referente importante a nivel mundial non soamente nos aspectos relixiosos sen\u00f3n tam\u00e9n pol\u00edticos.\nAlg\u00fans anos antes, en 1931, e coa colaboraci\u00f3n dun dos inventores da radio, o nobre italiano Marconi, inaugur\u00e1ronse as transmisi\u00f3ns de Radio Vaticano, a trav\u00e9s das cales a Igrexa manifestou dende ent\u00f3n as s\u00faas opini\u00f3ns a nivel mundial, xa que a emisora moi pronto desenvolveu transmisi\u00f3ns en diversos idiomas, cousa que ata o presente contin\u00faa facendo."}
{"id": "27786", "revid": "98629", "url": "https://gl.wikipedia.org/wiki?curid=27786", "title": "P\u00edo XII, papa", "text": "P\u00edo XII (en lat\u00edn, Pius PP. XII), nado Eugenio Mar\u00eda Giuseppe Giovanni Pacelli en Roma o 2 de marzo de 1876 e finado en Castelgandolfo o 9 de outubro de 1958, foi o 260\u00ba papa da Igrexa cat\u00f3lica e soberano do Estado da Cidade do Vaticano entre o 2 de marzo de 1939 e a s\u00faa morte. Foi declarado \"Venerable\" o 19 de decembro de 2009 por Bieito XVI.\nAnteriormente \u00e1 s\u00faa elecci\u00f3n como Papa, Pacelli desempe\u00f1ou as funci\u00f3ns de Secretario da Congregaci\u00f3n de Asuntos Eclesi\u00e1sticos Extraordinarios, nuncio papal en diferentes pa\u00edses de Europa, e Cardeal Secretario de Estado, cargo no que culminou varios concordatos internacionais con estados europeos e americanos, como o Concordato Imperial (en alem\u00e1n, Reichskonkordat) coa Alema\u00f1a nazi. O seu pontificado durante a segunda guerra mundial \u00e9 un dos m\u00e1is controvertidos da \u00e9poca contempor\u00e1nea, principalmente no referido ao co\u00f1ecemento e encubrimento dos crimes e o antisemitismo do r\u00e9xime nazi.\nTraxectoria.\nTerceiro dos catro fillos de Filippo Pacelli, pr\u00edncipe de Acquapendente e de Sant'Angelo in Vado, e Virginia Graziosi, naceu nunha familia aristocr\u00e1tica dedicada durante xeraci\u00f3ns ao servizo papal. Disciplinado e capacitado para o estudo, Eugenio Pacelli realizou os seus estudos secundarios cl\u00e1sicos no liceo \u00abEnnio Quirino Visconti\u00bb, de Roma, escola con tendencias anticlericais e anticat\u00f3licas.\nEn 1894, con dezaoito anos, ingresou no seminario de Capranica, e por motivos de sa\u00fade, ao ano seguinte no Instituto Apollinare. Entre 1895 e 1896, estudou Filosof\u00eda na Universidade romana de La Sapienza.\nOrdenado sacerdote o 2 de abril de 1899, Domingo de Pascoa de Resurrecci\u00f3n, Pacelli matriculouse na Pontificia Universidade Gregoriana e no Instituto Apollinare da Pontificia Universidade Lateranense, doutor\u00e1ndose en Teolox\u00eda e \"In utroque iure\" (dereitos civil e can\u00f3nico).\nCarreira eclesi\u00e1stica.\nComo sacerdote, foi asignado a Chiesa Nuova, onde servira como ac\u00f3lito, pero en 1901 ingresou na Congregaci\u00f3n de Asuntos Eclesi\u00e1sticos Extraordinarios, dependente da Secrear\u00eda de Estado vaticana, como \"minutante\" grazas \u00e1 recomendaci\u00f3n do cardeal Vannutelli.\nEn 1904, Pacelli foi nomeado chambel\u00e1n e en 1905 prelado dom\u00e9stico da S\u00faa Santidade; entre 1904 e 1916, asistiu ao cardeal Gasparri na codificaci\u00f3n do Dereito Can\u00f3nico no Departamento de Asuntos Eclesi\u00e1sticos Extraordinarios. En 1908, representou a Santa S\u00e9 no Congreso Internacional Eucar\u00edstico en Londres, e posteriormente, en 1911, na coroaci\u00f3n de Xurxo V de Inglaterra.\nAdscrito xa \u00e1 diplomacia vaticana, foi nomeado subsecretario de Estado en 1911, e secretario adxunto en 1912 (cargo para o que foi designado por P\u00edo X e confirmou Bieito XV); en 1914, secretario de Asuntos Eclesi\u00e1sticos Extraordinarios en substituci\u00f3n de Gasparri, promovido a Cardenal Secretario de Estado.\nComo secretario, Pacelli conclu\u00edu un concordato con Serbia, d\u00edas antes do asasinato do arquiduque Francisco Fernando, e durante a primeira guerra mundial, levou o rexistro vaticano dos prisioneiros de guerra. En 1915 viaxou a Viena para asistir ao nuncio Scapinelli nas negociaci\u00f3ns co Imperador Francisco Xos\u00e9 I.\nArcebispo e nuncio.\nBieito XV designou a Pacelli nuncio apost\u00f3lico en Baviera o 23 de abril de 1917, consagr\u00e1ndoo bispo titular de Sardes, e inmediatamente elev\u00e1ndoo ao arcebispado na Capela Sistina o 3 de maio seguinte, antes de partir para presentarse perante o rei Lu\u00eds III, primeiro, e o k\u00e1iser Guillerme II despois. Ao estar vacante a nunciatura de Berl\u00edn, na pr\u00e1ctica Pacelli exerceu as funci\u00f3ns de nuncio en todo o Imperio Alem\u00e1n nos \u00faltimos meses da guerra e durante a posguerra.\nCardeal.\nEn 1929 P\u00edo XI cr\u00e9ao cardeal presb\u00edtero de San Xo\u00e1n e San Paulo, e ap\u00f3s a dimisi\u00f3n de Gasparri, Secretario de Estado debido ao seu satisfactorio labor no dicasterio alem\u00e1n pero fundamentalmente polo seu co\u00f1ecemento da pol\u00edtica alem\u00e1 nuns tempos especialmente complicados, en pleno ascenso do partido nacional-socialista.\nPacelli negoci\u00f3 e asinou os concordatos entre a Santa S\u00e9 e o ducado de Baden (1932), a rep\u00fablica de Austria (1933), o reino de Iugoslavia (1935), e moi destacadamente con Alema\u00f1a, tratado este \u00faltimo que segue vixente na actualidade.\nComo Secretario de Estado unha das s\u00faas m\u00e1is significativas actuaci\u00f3ns foi a participaci\u00f3n na elaboraci\u00f3n, a instancias dos bispos alem\u00e1ns, da enc\u00edclica \"Mit brennender Sorge\", que supuxo unha dura condena por parte do Papado das pol\u00edticas do r\u00e9xime nazi. O texto inicial correu a cargo de Michael von Faulhaber, cardeal arcebispo de M\u00fanic e Freising, e ao parecer a versi\u00f3n definitiva debeuse a Pacelli. Con data de 14 de marzo de 1937, o documento foi lido en todas as igrexas de Alema\u00f1a o Domingo de Ramos, provocando as iras de Hitler e do aparato de propaganda ideol\u00f3xica de Goebbels.\nNo desempe\u00f1o das s\u00faas funci\u00f3ns, Pacelli realizou numerosas viaxes aos Estados Unidos, Arxentina, Hungr\u00eda e Francia, tendo acceso aos mandatarios destes pa\u00edses, o que lle outorgou prestixio internacional.\nSimultaneamente ao cargo de secretario de Estado, que mantivo mesmo tras a s\u00faa designaci\u00f3n como Papa, o cardeal Pacelli desempe\u00f1ou neste per\u00edodo os de arcipreste da Patriarcal Bas\u00edlica Vaticana (1930), gran chanceler do Pontificio Instituto de Arqueolox\u00eda Cristi\u00e1 (1932) e Camarlengo da Santa Igrexa Romana (1935).\nPapa.\n\u00c1 morte de P\u00edo XI, a xesti\u00f3n da sede vacante correspondeu a Pacelli pola s\u00faa condici\u00f3n de camarlengo, cargo que o convert\u00eda ademais en candidato favorito. O conclave durou apenas dous d\u00edas, e \u00e1 terceira votaci\u00f3n, o 2 de marzo de 1939, Pacelli resultou elixido Papa, sendo o primeiro que carec\u00eda de calquera experiencia pastoral, fose en parroquias ou en dioceses, dado que desenvolvera toda a s\u00faa carreira na administraci\u00f3n vaticana. Talvez isto explique a orientaci\u00f3n eminentemente pol\u00edtica do seu pontificado, moi condicionado por acontecementos hist\u00f3ricos tan decisivos como a segunda guerra mundial e a posterior guerra fr\u00eda. Alg\u00fans historiadores criticaron o silencio do Papa diante do holocausto, acus\u00e1ndoo de antisemitismo; tam\u00e9n as s\u00faas actitudes anticomunistas o levaron a lexitimar a ditadura de Franco en Espa\u00f1a coa sinatura do concordato de 1953, a cambio de importantes privilexios e vantaxes para a Igrexa, e a condenar as ideolox\u00edas marxistas e comunistas, ameazando coa excomu\u00f1\u00f3n a todos os cat\u00f3licos que as apoiasen.\nPromulgou a doutrina da Asunci\u00f3n da Virxe como dogma de fe en 1950 mediante a constituci\u00f3n apost\u00f3lica \"Munificentissimus Deus\"; a trav\u00e9s da enc\u00edclica \"Fidei donum\" (1957), invitaba a toda a Igrexa a reactivar o esp\u00edrito misioneiro, especialmente no continente africano.\nMorte.\nP\u00edo XII faleceu o 9 de outubro de 1958 dunha insuficiencia card\u00edaca aguda provocada por un infarto de miocardio s\u00fabito en Castelgandolfo, residencia estival dos Pont\u00edfices, sendo sepultado nas grutas vaticanas."}
{"id": "27787", "revid": "98629", "url": "https://gl.wikipedia.org/wiki?curid=27787", "title": "Xo\u00e1n XXIII, papa", "text": "Xo\u00e1n XXIII, en lat\u00edn \"Ioannes PP. XXIII\", nado como Angelo Giuseppe Roncalli en Sotto il Monte, B\u00e9rgamo, o 25 de novembro de 1881 e finado en Roma o 3 de xu\u00f1o de 1963, foi o papa n.\u00ba 261 da Igrexa cat\u00f3lica, bispo da diocese de Roma e soberano da Cidade do Vaticano dende o 28 de outubro de 1958 ata a s\u00faa morte.\nTraxectoria.\nPrimeiros anos.\nNaceu o 25 de novembro de 1881 no casar\u00edo Brusico de Sotto il Monte, provincia de B\u00e9rgamo. Era o cuarto dos trece fillos (e o maior dos homes) que tiveron Giovanni Battista Roncalli e de Mariana Mazzola. A s\u00faa familia traballaba como labregos nun terreo arrendado; como contraste, o seu predecesor P\u00edo XII provi\u00f1a dunha antiga familia aristocr\u00e1tica italiana, tradicionalmente ao servizo do papado. No ambiente da s\u00faa humilde familia, encabezada polo seu t\u00edo av\u00f3 (e padri\u00f1o) Zaverio, desenvolveu a s\u00faa fe cristi\u00e1.\nEn 1892 entrou no Seminario de B\u00e9rgamo para cursa-los estudos superiores, grazas \u00e1 axuda econ\u00f3mica do p\u00e1rroco Rebuzzini e de Giovanni Morlani (propietario das terras cultivadas polos Roncalli). No seminario comezou a pr\u00e1ctica, que continuar\u00eda ata a s\u00faa morte, de redactar unhas notas espirituais, que quedaron recollidas no seu \"Giornale dell' Anima\".\nA causa da s\u00faa capacidade, en 1901 foi enviado a Roma para segui-los seus estudos como alumno do Seminario Romano dell'Apollinare. Foi ordenado sacerdote o 10 de agosto de 1904.\nSacerdocio e labor apost\u00f3lico.\nEn 1905 o bispo de B\u00e9rgamo, Monse\u00f1or Giacomo Radini Tedeschi nomeouno o seu secretario e o ano seguinte foi encargado da ensinanza de Historia e Patrolox\u00eda no Seminario de B\u00e9rgamo. Ocupou estes postos ata a morte en 1914 do seu bispo, como sempre lembrar\u00eda a Monse\u00f1or Radini Tedeschi.\nDurante a primeira guerra mundial, exerceu primeiro de sarxento m\u00e9dico e m\u00e1is tarde de capel\u00e1n militar. En 1921, foi chamado dende Roma polo papa Bieito XV para ocupa-lo cargo de Presidente para Italia do Consello Central da Obra Pontificia da Propagaci\u00f3n da Fe.\nO 19 de marzo de 1925 Monse\u00f1or Angelo Giuseppe Roncalli foi consagrado bispo, e elixiu como lema episcopal \"Obedientia et Pax\" (obediencia e paz). O papa P\u00edo XI nomeouno Visitador Apost\u00f3lico de Bulgaria este mesmo ano, onde permaneceu dez anos. Al\u00ed realizou o seu labor apost\u00f3lico visitando as comunidades cat\u00f3licas e establecendo relaci\u00f3ns de respecto e estima con outras comunidades cristi\u00e1s, en especial da Igrexa Ortodoxa B\u00falgara.\nEn 1934 foi trasladado \u00e1 Nunciatura en Turqu\u00eda; al\u00ed, ademais, asumiu as funci\u00f3ns de administrador apost\u00f3lico da vigair\u00eda apost\u00f3lica de Constantinopla, vacante dende 1925.\nA s\u00faa intervenci\u00f3n foi indispensable para socorrer \u00f3s xudeus ante a persecuci\u00f3n nazi.\nO mes de decembro de 1944 o Papa P\u00edo XII nomeouno nuncio apost\u00f3lico de Par\u00eds. Contribu\u00edu a normaliza-la organizaci\u00f3n eclesi\u00e1stica en Francia, desestabilizada polos numerosos bispos que colaboraran cos alem\u00e1ns. Grazas \u00e1 s\u00faa cortes\u00eda, a s\u00faa simplicidade e a s\u00faa amabilidade puido resolve-los problemas e conquista-lo coraz\u00f3n dos franceses e de todo o Corpo Diplom\u00e1tico.\nPatriarca de Venecia.\nEn 1953, o Papa P\u00edo XII nom\u00e9ao cardeal e env\u00edao a Venecia como Patriarca. En 1954, coincidindo co Ano Santo Xacobeo, visitou Santiago de Compostela, convidado polo arcebispo compostel\u00e1n e amigo seu Fernando Quiroga Palacios. Chegou o 22 de xullo procedente de Donostia logo de parar en Lugo, e permaneceu na cidade at\u00e9 o d\u00eda 24.\nPontificado.\nO 28 de outubro de 1958, contando con 77 anos, Roncalli foi elixido Papa ante a sorpresa de todo o mundo. Escolleu o nome de Xo\u00e1n (nome do seu pai e do patr\u00f3n da s\u00faa vila natal).\nDespois do longo pontificado do seu predecesor, os cardeais lle semellaron escoller un papa de transici\u00f3n a causa da s\u00faa avanzada idade e da s\u00faa modestia persoal. Nin os cardeais nin o resto da Igrexa agardaban que o temperamento ledo, a calidez e a xenerosidade do papa Xo\u00e1n XXIII seducisen os afectos do mundo dunha forma en que o seu predecesor (con toda a s\u00faa sabedor\u00eda e santidade) non puido.\nEn seguida empezou unha nova forma de facer de Papa. Foi o primeiro Papa, dende 1870, que exerceu o seu ministerio de bispo de Roma visitando persoalmente as parroquias da s\u00faa Diocese. \u00d3 cabo de dous meses de ser elixido, deu exemplo de obras de misericordia: por Nadal visitou os nenos enfermos dos hospitais Esp\u00edrito Santo e Neno Xes\u00fas; \u00f3 d\u00eda seguinte foi a visita-los prisioneiros do c\u00e1rcere Regina Coeli.\nNa s\u00faa primeira medida de goberno vaticano, que o enfrontou co resto da curia, reduciu os altos salarios (e a vida de luxo que, en bastantes ocasi\u00f3ns, levaban os bispos e cardeais). As\u00ed mesmo, dignificou as condici\u00f3ns laborais dos traballadores do Vaticano, que ata ese momento carec\u00edan de moitos dos dereitos dos traballadores de Europa, ademais retribu\u00eddos con moi baixos salarios por parte do Vaticano.\nTres meses despois da s\u00faa elecci\u00f3n, o 25 de xaneiro de 1959, na Bas\u00edlica de San Paulo Extramuros, ante a sorpresa de todo o mundo anunciou o XXI Concilio Ecum\u00e9nico -que posteriormente foi chamado Concilio Vaticano II-, o I S\u00ednode da Diocese de Roma e a revisi\u00f3n do C\u00f3digo de Dereito Can\u00f3nico.\nO 2 de decembro de 1960 reuniuse no Vaticano durante unha hora co Arcebispo de Canterbury, o Reverend\u00edsimo Geoffrey Francis Fisher. Era a primeira vez en m\u00e1is de 400 anos, dende a excomu\u00f1\u00f3n de Isabel I, que o Arcebispo de Canterbury se reun\u00eda co Papa. Durante o seu Pontificado nomeou 37 novos cardeais, entre os cales por primeira vez un de Tanzania, un xapon\u00e9s, un filipino e un mexicano.\nO papa Xo\u00e1n XXIII escribiu oito enc\u00edclicas en total. O seu maxisterio social nas Enc\u00edclicas \"Mater et Magistra\" e, sobre todo, \"Pacem in terris\" foi fondamente apreciado. En ambas pastorais ins\u00edstese sobre os dereitos e deberes derivados da dignidade do home como criatura de Deus.\nO 11 de outubro de 1962 o papa Roncalli abriu o Concilio Vaticano II en San Pedro. Este Concilio cambiar\u00eda a face do Catolicismo: unha nova liturxia (m\u00e1is sinxela e pr\u00f3xima \u00f3s fieis), un novo ecumenismo e un novo achegamento \u00f3 mundo.\nDende a apertura do Concilio, o papa Xo\u00e1n XXIII indica a precisa orientaci\u00f3n dos obxectivos: non se trataba de definir novas verdades nin condenar erros, sen\u00f3n que era necesario renova-la Igrexa para facela capaz de transmiti-lo Evanxeo nos novos tempos, busca-los cami\u00f1os de unidade das Igrexas cristi\u00e1s, procura-lo bo dos novos tempos e establecer di\u00e1logo co mundo moderno centr\u00e1ndose primeiro \"no que nos une e non naquilo que nos separa\".\n\u00d3 Concilio foron convidados como observadores, non s\u00f3 membros de t\u00f3dalas Igrexas cristi\u00e1s (Ortodoxa, Protestantes e Evanx\u00e9licas, en xeral) sen\u00f3n membros de diversos credos dende crentes isl\u00e1micos ata indios americanos.\nMorte e canonizaci\u00f3n.\nO 23 de maio de 1963 anunci\u00e1base publicamente a enfermidade do Papa (cancro de est\u00f3mago). Xo\u00e1n XXIII morreu en Roma o 3 de xu\u00f1o de 1963. Na memoria de moitos, o Papa Xo\u00e1n XXIII quedou como \"o Papa bo\" ou como \"o Papa m\u00e1is amado a historia\". Os seus restos embalsamados actualmente descansan na Bas\u00edlica de San Pedro, en Roma.\nA causa de beatificaci\u00f3n foi introducida polo seu sucesor Paulo VI en 1965, despois da clausura do Concilio Vaticano II. O papa Xo\u00e1n XXIII foi beatificado por Xo\u00e1n Paulo II o 3 de setembro de 2000, e a s\u00faa festa lit\u00farxica quedou fixada o 11 de outubro, d\u00eda da apertura do Concilio Vaticano II.\nCanonizaci\u00f3n.\nO 5 de xullo de 2013 o papa Francisco aprobou os decretos da Congregaci\u00f3n para as Causas dos Santos que abriron a porta \u00e1 canonizaci\u00f3n de Xo\u00e1n XXIII e Xo\u00e1n Paulo II.\nO 30 de setembro do mesmo ano, anunciouse que a cerimonia conxunta de canonizaci\u00f3n de ambos papas ter\u00e1 lugar en abril de 2014.\nFinalmente, o 27 de abril de 2014, ante unha multitume congregada na praza de San Pedro do Vaticano, que se estima nuns 800.000 peregrinos chegados de todo o mundo, o papa Francisco proclamou a canonizaci\u00f3n de Xo\u00e1n XXIII, xunto \u00e1 de Xo\u00e1n Paulo II, pedindo en lat\u00edn, coa f\u00f3rmula ritual, que se inscribise aos dous papas no \"Libro dos Santos\". Foi un d\u00eda hist\u00f3rico xa chamado \"o dos catro papas\", xa que, ademais de que Francisco proclamou santos a Angelo Roncalli e Karol Wojty\u0142a, \u00e1 esquerda do altar onde se concelebrou a misa, estivo o papa em\u00e9rito Bieito XVI, a quen o papa arxentino abrazou antes de comezar a ceromonia e ao finalizar a mesma. Na homil\u00eda da misa, Francisco destacou que ambos os novos santos \"restauraron e actualizaron \u00e1 Igrexa\" \u00e1 s\u00faa imaxe orixinal. O papa terminou a cerimonia saudando \u00e1s 93 delegaci\u00f3ns asistentes, entre as que hab\u00eda 24 xefes de Estado e de Goberno, e entre os que se encontraban os reis de Espa\u00f1a e de B\u00e9lxica, ademais dos presidentes de Paraguai, Honduras, O Salvador, Ecuador, Albania, Croacia e Polonia, entre outros.\nObras.\nEnc\u00edclicas.\nAs enc\u00edclicas do seu papado, por orde cronol\u00f3xica, foron as seguintes:"}
{"id": "27788", "revid": "98629", "url": "https://gl.wikipedia.org/wiki?curid=27788", "title": "Paulo VI, papa", "text": "Giovanni Battista Montini, nado en Concesio (Lombard\u00eda) o 26 de setembro de 1897 e morto en Castel Gandolfo, o 6 de agosto de 1978, foi o Papa n\u00famero 262 da Igrexa cat\u00f3lica co nome de Paulo VI (en lat\u00edn: \"Paulus PP. VI\").\nTraxectoria.\nInfancia.\nGiovanni Battista Enrico Antonio Maria Montini naceu en 1897 en Concesio, unha poboaci\u00f3n da provincia de Brescia, en Italia. Foi o segundo dos tres fillos de Giuditta Montini (o seu apelido de soltera era Alghisi) e o avogado Giorgio Montini, quen tam\u00e9n foi director do peri\u00f3dico \"Il Cittadino dei Brescia\", dirixente de Acci\u00f3n Cat\u00f3lica e deputado polo Partito Popolare (democristiano) no parlamento italiano.\nSacerdocio.\nIniciou os seus estudos teol\u00f3xicos no seminario diocesano de Brescia en 1916, a\u00ednda que debido \u00e1 s\u00faa delicada sa\u00fade, \u00e9 autorizado para continualos como alumno externo. Recibe a s\u00faa ordenaci\u00f3n sacerdotal na catedral de Brescia o 29 de maio de 1920, e celebrou a s\u00faa primeira misa en Concesio, no templo da \"Madonna delle Grazie\". Comezou estudos de Dereito Civil na Universidade Estatal de Roma e de Teolox\u00eda na Pontificia Universidade Gregoriana. Deixou esta \u00faltima para ingresar na Escola Diplom\u00e1tica Vaticana. Ao Rematar, iniciou en seguida unha carreira na Secretar\u00eda de Estado pontificia que haber\u00eda de durar m\u00e1is de trinta anos.\nTraxectoria no Vaticano.\nP\u00edo XII nomeouno, xunto con monse\u00f1or Tardini Prosecretario de Estado. As intrigas vaticanas e os desencontros con sor Pascualina, a familiar -unha especie de ama de chaves- de P\u00edo XII e que era chamada \"A Papisa\" pola s\u00faa influencia sobre este, afastouno deste posto, sendo nomeado arcebispo de Mil\u00e1n o 1 de novembro de 1954. \nMorto P\u00edo XII, Xo\u00e1n XXIII creouno cardeal, no seu primeiro consistorio, o 15 de decembro de 1958 e incorporouno \u00e1 preparaci\u00f3n do Concilio Vaticano II.\nDurante a primeira sesi\u00f3n do Concilio, liderou ao grupo de bispos que tentaron darlle un pulo aperturista. Lograron formar comisi\u00f3ns de traballo representativas das distintas realidades eclesiais, sen a tutela da Curia Vaticana. Botaron por terra os esquemas (borradores) de documentos que a propia Curia quer\u00eda que fosen aprobados case sen debate, para abrir un tempo de di\u00e1logo e de maduraci\u00f3n de documentos doutro rumbo. Nese tempo de d\u00fabidas, cando uns documentos foron rexeitados e outros a\u00ednde est\u00e1n por nacer, pronuncia un hist\u00f3rico discurso onde lanza a pregunta que impulsar\u00e1 o avance do Conciio: \"Igrexa, que dis de ti mesma?\".\nPapado.\nA morte de Xo\u00e1n XXIII deixoulle \u00f3 seu sucesor a dif\u00edcil tarefa de levar adiante o Concilio e aplica-las s\u00faas innovaci\u00f3ns \u00e1 vida da Igrexa. Para esa tarefa foi elixido Montini como papa o 21 de xu\u00f1o de 1963, 18 d\u00edas despois da morte do seu predecesor e a el correspondeulle a apertura da segunda sesi\u00f3n do Concilio Vaticano II o 29 de setembro de 1963, e as seguintes sesi\u00f3ns ata a s\u00faa posta en marcha a partir do 7 de marzo de 1965. O seu pontificado, por tanto, estivo marcado pola concreci\u00f3n do esp\u00edrito do Concilio na renovaci\u00f3n e modernizaci\u00f3n da Igrexa e das s\u00faas ensinanzas, reestruturou as instituci\u00f3ns vaticanas, internacionalizou o Sacro Colexio Cardenalicio reducindo o predominio abafador dos italianos, descentralizou o poder papal para impulsar unha maior colaboraci\u00f3n dos fieis na vida da Igrexa, viaxou por todo o mundo para redobrar a presenza p\u00fablica da Igrexa e deu un novo impulso \u00f3 di\u00e1logo ecum\u00e9nico coas restantes confesi\u00f3ns cristi\u00e1s.\nAs enc\u00edclicas de Paulo VI amosaron a preocupaci\u00f3n da Igrexa cat\u00f3lica por problemas do mundo moderno como o subdesenvolvemento (Populorum progressio, 1967) ou o control da natalidade (\"Humanae vitae\", 1968); pero demostraron tam\u00e9n a moderaci\u00f3n da apertura que producira o Concilio Vaticano II: en contraste co impulso ut\u00f3pico e progresista de Xo\u00e1n XXIII, Paulo VI amosouse m\u00e1is conciliador, pragm\u00e1tico e conservador. As\u00ed, por exemplo, a incorporaci\u00f3n dos fieis \u00e1 vida da Igrexa non se levou ata as s\u00faas \u00faltimas consecuencias, e Paulo VI negouse a altera-lo sistema tradicional de elecci\u00f3n dos papa para evitar que o conclave se convertese nunha especie de parlamento democr\u00e1tico (1975).\nEste conservadorismo non impediu o cisma dun grupo de cat\u00f3licos integristas franceses encabezados por Marcel Lefebvre, defensores da misa en lat\u00edn e doutras doutrinas preconciliares (1976).\nDurante o seu pontificado presidiu a apertura da Porta Santa na bas\u00edlica de San Pedro o 24 de decembro de 1974 dando inicio \u00f3 ano santo ou xubileu de 1975, o cal foi seguido por aproximadamente mil mill\u00f3ns de persoas en todo o mundo.\nEn abril de 1978, Paulo VI manif\u00e9stase contra as Brigadas Vermellas polo secuestro do pol\u00edtico italiano democratacristiano e amigo de xuventude Aldo Moro, de quen se co\u00f1ece a noticia do seu asasinato o 9 de maio e preside o seu funeral na bas\u00edlica de Letr\u00e1n, amos\u00e1ndose visiblemente conmovido e sendo posiblemente esta unha das raz\u00f3ns polas cales se estragou a s\u00faa sa\u00fade, a cal se agrava o 5 de agosto e falece o d\u00eda 6 \u00e1s 21.40 horas dun ataque card\u00edaco.\nCausa de canonizaci\u00f3n.\nO proceso diocesano para a s\u00faa causa de canonizaci\u00f3n comezou coa aprobaci\u00f3n de Xo\u00e1n Paulo II o 11 de maio de 1993, recibindo o t\u00edtulo de \"Servo de Deus\".\nO 20 de decembro de 2012, Bieito XVI aprobou a declaraci\u00f3n das \"Virtudes heroicas\" do papa Paulo VI, d\u00e1ndolle o t\u00edtulo de \"Venerable\". O 14 de outubro de 2018, foi canonizado polo papa Francisco."}
{"id": "27789", "revid": "98629", "url": "https://gl.wikipedia.org/wiki?curid=27789", "title": "Xo\u00e1n Paulo I, papa", "text": "Albino Luciani, nado en Canale d'Agordo, V\u00e9neto, Italia, o 17 de outubro de 1912 e finado na Cidade do Vaticano o 28 de setembro de 1978, foi Papa da Igrexa cat\u00f3lica co nome de Xo\u00e1n Paulo I (lat\u00edn: \"Ioannes Paulus PP. I\").\nTraxectoria.\nNaceu nunha pequena localidade da provincia de Belluno (V\u00e9neto, Italia), daquela co\u00f1ecida como Forno dei Canale, era fillo de Giovanni Luciani e Bortola Tancon, sendo o maior de catro irm\u00e1ns. \u00d3s 10 anos, e logo de vivir na pobreza durante a primeira guerra mundial, a s\u00faa nai morreu e o seu pai contraeu novas nupcias cunha muller de gran devoci\u00f3n; foi ent\u00f3n cando naceu a s\u00faa vocaci\u00f3n sacerdotal, segundo el declarou, grazas \u00e1 predicaci\u00f3n dun frade capuchino. En 1923 ingresou no seminario menor da localidade de Feltre, pasou logo ao seminario maior de Belluno, onde foi ordenado sacerdote en 1935. Trala s\u00faa ordenaci\u00f3n trasladouse a Roma onde completou os seus estudos teol\u00f3xicos na Pontificia Universidade Gregoriana de Roma, na que obter\u00eda o grao de Doutor en teolox\u00eda en 1947. \u00d3 remata-los estudos regresou \u00e1 s\u00faa localidade natal onde empezou o seu labor pastoral como p\u00e1rroco de Forno dei Canale e de Agordo, labor que compatibilizou cunha funci\u00f3n docente no Instituto Tecnol\u00f3xico Mineiro.\nAntes de se converter no \"Papa do sorriso\" (como ser\u00eda co\u00f1ecido por moitos), ocupou cargos como Vicerreitor do seminario de Belluno e Vicario Xeral de Belluno (diocese a cargo da cal estivo 11 anos) en 1954. En 1958 Xo\u00e1n XXIII cons\u00e1grao como bispo de Vittorio Veneto e o 15 de decembro de 1969 foi nomeado Patriarca de Venecia, pen\u00faltimo paso antes da s\u00faa elecci\u00f3n como Sumo Pont\u00edfice \u00f3 que intermediar\u00eda a s\u00faa creaci\u00f3n como cardeal o 5 de marzo de 1973.\nFoi elixido como o 263\u00ba Papa da Igrexa cat\u00f3lica o 26 de agosto de 1978. Foi o primeiro Papa con dous nomes, xesto co que pretend\u00eda honrar \u00f3s seus dous predecesores: Xo\u00e1n XXIII e Paulo VI. Despois da s\u00faa elecci\u00f3n, Xo\u00e1n Paulo I estableceu un ambiente de optimismo e reformas. Pero nunca chegar\u00eda a avanzar m\u00e1is al\u00e1 das propostas. Morreu, aparentemente por infarto, 33 d\u00edas despois, o 28 de setembro de 1978, tras o und\u00e9cimo pontificado m\u00e1is breve a historia (o primeiro corresponde \u00f3 de Urbano VII quen ocupou a s\u00e9 por 13 d\u00edas).\nMorte.\nO ambiente de optimismo e proximidade establecido por Xo\u00e1n Paulo I nunca chegar\u00eda a avanzar pola brevedad do seu pontificado. Foi atopado morto na s\u00faa cama pouco antes do amencer do 29 de setembro de 1978, 33 d\u00edas logo da s\u00faa elecci\u00f3n.&lt;br&gt;Segundo as fontes oficiais, o papa, de 65 anos, morreu dun infarto. D\u00edxose que o Vaticano ocultou alg\u00fans aspectos sobre o descubrimento do cad\u00e1ver para evitar dar detalles indecentes no feito de que foi descuberto pola Irm\u00e1 Vincenza, unha monxa. Como \u00e9 costume trala morte dun papa, non se realizou autopsia. A\u00ednda que isto, xunto con declaraci\u00f3ns contradictorias realizadas trala morte do papa, deron lugar a unha serie de teor\u00edas conspiradoras en torno a ela. Estas declaraci\u00f3ns ref\u00edrense a quen atopou o cad\u00e1ver e onde, a que hora e que papeis ti\u00f1a na man.\nPol\u00e9mica e hip\u00f3tese en torno \u00e1 s\u00faa morte.\nO Vaticano afirma que Xo\u00e1n Paulo I faleceu dun infarto na s\u00faa cama e que non se levou a cabo autopsia ningunha pola oposici\u00f3n dos seus familiares. Alg\u00fans aspectos desta declaraci\u00f3n oficial, con todo, v\u00edronse contraditos m\u00e1is tarde: non foi o irland\u00e9s John Magee (posteriormente bispo), quen fose secretario persoal de Paulo VI, Xo\u00e1n Paulo I e Xo\u00e1n Paulo II, a primeira persoa en achar o cad\u00e1ver do Pont\u00edfice, sen\u00f3n unha das relixiosas que se encargaban do traballo dom\u00e9stico, como se soubo en 1988. A familia do falecido papa revelou en 1991 que a morte non lle veu na cama, sen\u00f3n no seu escritorio; e ademais, si se lle realizou unha autopsia, segundo outros informes. Estas incoherencias oficiais, xunto a outros factores de \u00edndole econ\u00f3mica, deron orixe a teor\u00edas conspiradoras que apuntan a un envelenamento do Pont\u00edfice.\nXo\u00e1n Paulo I pretend\u00eda afondar nas reformas iniciadas por Xo\u00e1n XXIII. A clarificaci\u00f3n das contas vaticanas era unha das s\u00faas prioridades. Mentres foi Patriarca de Venecia, en 1972, o Banco Vaticano vendeu ao Banco Ambrosiano, propiedade de Roberto Calvi, a Banca Cattolica do Veneto, sen consultar ao bispado metropolitano de Venecia, do cal monse\u00f1or Albino Luciani era xerarca.&lt;br&gt;O responsable desta acci\u00f3n foi o arcebispo Paul Marcinkus, o cal levou a certas desavinzas entre Luciani, a\u00ednda non nomeado papa, e o norteamericano, responsable da dubidosa administraci\u00f3n Vaticana de ent\u00f3n. A Banca Cattolica do Veneto estaba especializada en pr\u00e9stamos con baixos tipos de xuro cara aos m\u00e1is necesitados; quizais por isto o papa Luciani tomou cartas no asunto. Giovanni Benelli, substituto do Secretario de Estado Vaticano, c\u00f3ntalle que existe un plan entre Roberto Calvi, Michele Sindona e Marcinkus para aproveitar a ampla marxe de manobra que ten o Vaticano: \u00abevasi\u00f3n de impostos, movemento ilegal de acci\u00f3ns\u00bb. A reacci\u00f3n de Luciani, recollida no libro \"Co coraz\u00f3n posto en Deus: intuici\u00f3ns prof\u00e9ticas de Xo\u00e1n Paulo I\", \u00e9 dunha enorme decepci\u00f3n.\nO 9 de maio dese mesmo ano da morte de Xo\u00e1n Paulo I, 1978, fora asasinado o primeiro ministro de Italia, Aldo Moro, l\u00edder da Democracia Cristi\u00e1. As estra\u00f1as circunstancias do deceso de Albino Luciani -un ataque card\u00edaco, para algu\u00e9n que gozaba de boa sa\u00fade- e outros sucesos misteriosos, como que a defunci\u00f3n non fose certificada polo forense vaticano, sen\u00f3n por outro, e o precipitado do seu embalsamamento, dispararon a teor\u00eda de que en realidade Xo\u00e1n Paulo I foi asasinado. A dobre confesi\u00f3n da monxa, Sor Vicenza Taffarel, quen atopou o cad\u00e1ver do Sumo Pont\u00edfice (nunha primeira versi\u00f3n: vestido a\u00ednda, no seu ba\u00f1o, posiblemente no chan, onde vomitou; e a outra: na s\u00faa cama, con documentos desordenados e as lentes ca\u00eddas do seu rostro, xa desposu\u00eddo do h\u00e1bito papal) inducen a pensar que foi envelenado.\nAlgunhas obras de investigaci\u00f3n abundan na teor\u00eda do envelenamento. O libro \"O d\u00eda da conta\" do sacerdote espa\u00f1ol Jes\u00fas L\u00f3pez S\u00e1ez, presume que o sumo pont\u00edfice foi envelenado cunha forte dose dun vasodilatador. O libro \"In God's Name\" (\"No nome de Deus\"), do xornalista ingl\u00e9s David Yallop, defende que foi envelenado por altos xerarcas da Igrexa cat\u00f3lica en complicidade con mafiosos vinculados co Banco Ambrosiano e as irmandades secretas mas\u00f3nicas.\nEn 1988 o Vaticano abriu as s\u00faas portas ao xornalista John Cornwell e deulle todo tipo de facilidades para entrevistar \u00e1s testemu\u00f1as da vida e morte de Xo\u00e1n Paulo I, ata alg\u00fans que nunca declararan en p\u00fablico os seus vivencias. No seu libro \"Como un ladr\u00f3n na noite. A morte do papa Xo\u00e1n Paulo I\" entrevista aos secretarios do papa defunto, a Paul Marcinkus, \u00e1 sobri\u00f1a (m\u00e9dico de profesi\u00f3n) do papa Luciani, a un sarxento da garda su\u00edza, aos embalsamadores, a xornalistas, un axente do FBI que traballou en Roma, a Joaqu\u00edn Navarro-Valls, Radio Vaticano, os m\u00e9dicos do papa etc. A conclusi\u00f3n foi que parec\u00eda inveros\u00edmil que o papa fose asasinado, atribu\u00edndo a s\u00faa morte a unha conxunci\u00f3n de factores. O seu car\u00e1cter afable viuse esmagado pola burocracia vaticana e a presi\u00f3n de traballo \u00e1 que foi sometido (o cardeal Villot reco\u00f1eceu que se sent\u00eda culpable de habelo angustiado de traballo con maletas de documentos), a pouca axuda que recibiu da contorna para desempe\u00f1ar a s\u00faa nova funci\u00f3n, os seus problemas de sa\u00fade (sobre todo circulatorios, embolias, trombos etc.) que combinado co estr\u00e9s e un posible descoido na medicaci\u00f3n xunto coa ausencia de trato por parte dos m\u00e9dicos do Vaticano, puideron producir unha embolia pulmonar a noite do 28 de setembro de 1978.\nCon todo, varias fontes acusaron a Cornwell de ser contratado polo propio Vaticano para dar esta informaci\u00f3n falsa, xa que se demostrou que Albino Luciani non ti\u00f1a ning\u00fan dos problemas de sa\u00fade mencionados nin tomaba medicaci\u00f3n algunha, o que deixou numerosas d\u00fabidas sen resolver sobre a morte do Sumo Pont\u00edfice.\nBeatificaci\u00f3n.\nNunha cerimonia deslucida pola chuvia que ca\u00eda sobre Roma o domingo 4 de setembro de 2022, Jorge Mario Bergoglio beatificou a Xo\u00e1n Paulo I, que pasou \u00e1 historia porque o seu pontificado durou s\u00f3 33 d\u00edas, ao falecer aos 65 anos de idade de maneira inesperada, o que deu lugar a todo tipo de especulaci\u00f3ns que acabaron convert\u00e9ndose en argumento de libros e filmes. Albino Luciani, pont\u00edfice que sorprendeu aos fieis ao dirixirse a eles con sixeleza e deixar de utilizar o \"plural maiest\u00e1tico\", alcanzou o status previo \u00e1 santidade grazas a un milagre logrado por medio da s\u00faa intercesi\u00f3n, segundo a Igrexa cat\u00f3lica. Tr\u00e1tase da curaci\u00f3n en 2011 da nena arxentina Candela Giarda, afectada por unha grave enfermidade e que, segundo os m\u00e9dicos, non ti\u00f1a esperanzas de sobrevivir.\nAnte os ao redor de 25 000 fieis presentes na praza de San Pedro do Vaticano para participar na cerimonia de beatificaci\u00f3n, Francisco cualificou a Xo\u00e1n Paulo I de \u00abpastor aprac\u00edbel e sereno\u00bb e fixo referencia o \u00absorriso\u00bb que mostraba. Era a mellor maneira de transmitir \u00abunha Igrexa co rosto alegre, sereno e sorrinte\u00bb, dixo Bergoglio, trazando as\u00ed un evidente paralelismo coa s\u00faa idea de como quere el que se mostre a comunidade cristi\u00e1. O co\u00f1ecido como \"papa do sorriso\" era a imaxe dunha Igrexa cat\u00f3lica \u00abque nunca pecha as portas, que non endurece os coraz\u00f3ns, que non se queixa nin alberga resentimentos, que non est\u00e1 enfadada nin \u00e9 impaciente, que non se presenta de modo \u00e1spero nin sofre pola nostalxia do pasado\u00bb.\nO Santo Pai, na s\u00faa homil\u00eda na beatificaci\u00f3n do papa Luciani recordou que seguir a Xes\u00fas \u00e9 tomar como El as propias cargas e as dos demais, facer da vida un don, gastala imitando o amor xeneroso e misericordioso de Deus. Tal como o novo beato que, co seu sorriso, logrou transmitir a bondade do Se\u00f1or. "}
{"id": "27792", "revid": "736", "url": "https://gl.wikipedia.org/wiki?curid=27792", "title": "Benedito XVI", "text": ""}
{"id": "27794", "revid": "3054", "url": "https://gl.wikipedia.org/wiki?curid=27794", "title": "Xo\u00e1n Paulo II", "text": ""}
{"id": "27795", "revid": "2445", "url": "https://gl.wikipedia.org/wiki?curid=27795", "title": "Celestino II", "text": ""}
{"id": "27796", "revid": "3054", "url": "https://gl.wikipedia.org/wiki?curid=27796", "title": "Celestino III", "text": ""}
{"id": "27797", "revid": "2445", "url": "https://gl.wikipedia.org/wiki?curid=27797", "title": "Celestino IV", "text": ""}
{"id": "27798", "revid": "2445", "url": "https://gl.wikipedia.org/wiki?curid=27798", "title": "Celestino V", "text": ""}
{"id": "27800", "revid": "98629", "url": "https://gl.wikipedia.org/wiki?curid=27800", "title": "Zwan", "text": "Zwan foi un supergrupo estadounidense de rock alternativo liderado por Billy Corgan e formado por este despois da separaci\u00f3n de The Smashing Pumpkins. A s\u00faa vida foi bastante curta, formouse no ano 2001 e separouse no 2003, despois de editar un \u00fanico \u00e1lbum, \"Mary Star of the Sea\".\nHistoria.\nDespois do fin de The Smashing Pumpkins a finais do ano 2000, Billy Corgan e Matt Sweeney (anteriormente en Chavez e Skunk) decidiron formar unha nova banda, despois dunha vella promesa que se fixeran anos atr\u00e1s. Dos Smashing Pumpkins tam\u00e9n se lles uniu o bater\u00eda Jimmy Chamberlin, e Sweeney recrutou a David Pajo (Slint, Papa M., Stereolab), estre\u00e1ndose os catro a finais do ano 2001. Paz Lenchantin (A Perfect Circle) completou a formaci\u00f3n na primavera de 2002, encarg\u00e1ndose do baixo e pasando Pajo a facer funci\u00f3ns de guitarrista.\nO grupo comezou realizando actuaci\u00f3ns por California, e aos poucos comezaron unha xira por locais pequenos durante o 2001 e o 2002. O seu primeiro gran concerto foi en maio dese \u00faltimo ano no Jamboree Festival, na zona de Chicago. Moitos dos temas tocados nesa \u00e9poca non aparecer\u00edan no seu posterior \u00e1lbum. Nos meses de novembro e decembro pasar\u00edan a tocar en clubs grandes do medio oeste e o nordeste dos Estados Unidos e realizaron varios concertos como abreconcertos de Counting Crows.\nEn 2003 lanzaron o seu \u00fanico disco, \"Mary Star of the Sea\", que obtivo unha decente aceptaci\u00f3n pola cr\u00edtica. Acomp\u00e1\u00f1arono os sinxelos de \"Honesly\" e \"Lyric\" cos seus respectivos v\u00eddeos. Unha edici\u00f3n especial do disco foi lanzada xunto cun DVD dunha hora de duraci\u00f3n con canci\u00f3ns, entrevistas e escenas da gravaci\u00f3n do disco.\nM\u00e1is tarde, ese mesmo ano, a banda separar\u00edase alegando conflitos internos."}
{"id": "27802", "revid": "5863", "url": "https://gl.wikipedia.org/wiki?curid=27802", "title": "Shakira", "text": "Shakira Isabel Mebarak Ripoll, nada en Barranquilla o 2 de febreiro de 1977, \u00e9 unha cantante colombiana de m\u00fasica pop e rock en castel\u00e1n e ingl\u00e9s.\nTraxectoria.\n\u00c9 filla de Nidia del Carmen Ripoll Torrado, colombiana de ascendencia catal\u00e1, e William Mebarak Chadid, liban\u00e9s.\nEn 1996 debutou con \u00e9xito no mercado discogr\u00e1fico hispanoamericano despois de publicar o seu \u00e1lbum \"Pies descalzos\". A s\u00faa fama creceu a nivel mundial no ano 2001 cando lanzou \"Servicio de lavander\u00eda\".\nA artista vendeu m\u00e1is de 60 mill\u00f3ns de discos en toda a s\u00faa carreira discogr\u00e1fica. Ga\u00f1ou en d\u00faas ocasi\u00f3ns o Premio Grammy e sete veces o Grammy Latino.\nA empresa Live Nation considera a Shakira a artista m\u00e1is importante da s\u00faa xeraci\u00f3n polo seu impacto global claramente consolidado, e sit\u00faaa con este contrato dentro dos artistas m\u00e1is importantes do mundo.\nA Axencia Tributaria espa\u00f1ola sost\u00e9n que a cantante cometeu un delito fiscal."}
{"id": "27803", "revid": "25871", "url": "https://gl.wikipedia.org/wiki?curid=27803", "title": "Abe Gubenya", "text": "Abe Gubenya (en escrita ge'ez: \u12a0\u1260 \u1309\u1260\u129b), nado en Bahir Dar en 1934 e finado en 1980, foi un escritor e xornalista et\u00edope en lingua amh\u00e1rica.\nEstudou en escolas pertencentes \u00e1 Igrexa copta, traballou no Ministerio de Informaci\u00f3n e escribiu obras de teatro para a radio e novelas. Tivo que se exiliar do pa\u00eds cando o goberno prohibiu as s\u00faas obras."}
{"id": "27805", "revid": "23204", "url": "https://gl.wikipedia.org/wiki?curid=27805", "title": "Abdilatif Abdalla", "text": "Abdilatif Abdalla (Mombasa 1946), \u00e9 un escritor e pol\u00edtico kenyano.\nFoi concelleiro de Mombasa e logo de publicar un folleto cr\u00edtico co goberno foi acusado de sedici\u00f3n e estivo na cadea entre 1969 e 1972, posteriormente traballou na Universidade de Dar er Salaam (Tanzania) (1972-1979) e colaborou na redacci\u00f3n do dicionario de suahili, \"Kamusi ya Sisuahili Sanifu\". Traballou no servizo en suahili da BBC (1979-1985), foi profesor de suahili en Londres e actualmente \u00e9o en Leipzig."}
{"id": "27807", "revid": "25871", "url": "https://gl.wikipedia.org/wiki?curid=27807", "title": "Abioseh Nicol", "text": "Abioseh Nicol, nado como Davidson Sylvester Hector Willoughby Nicol en Freetown, en 1924 e finado en Cambridge en 1994, foi un escritor e diplom\u00e1tico de Serra Leoa.\nTraxectoria.\nEstudou en Ibad\u00e1n (Nixeria) e Cambridge, dirixiu investigaci\u00f3ns m\u00e9dica no Reino Unido e volveu a Serra Leoa en 1958, director do Banco de Serra Leoa (1963-1968), vicerreitor da Universidade de Serra Leoa (1966-1969), embaixador na ONU (1969-1971) e embaixador no Reino Unido (1971-1972)."}
{"id": "27808", "revid": "15490", "url": "https://gl.wikipedia.org/wiki?curid=27808", "title": "Michelle Bachelet", "text": "Ver\u00f3nica Michelle Bachelet Jeria, nada en Nu\u00f1oa (Santiago) o 29 de setembro de 1951, \u00e9 unha m\u00e9dico e pol\u00edtica chilena, actual presidenta da Rep\u00fablica de Chile desde o 11 de marzo de 2014. Bachelet xa ostentara a presidencia do pa\u00eds entre o 11 de marzo de 2006 e o 11 de marzo de 2010. Tam\u00e9n foi a primeira presidenta \"pro tempore\" de UNASUR, e a primeira encargada de ONU Mulleres, axencia das Naci\u00f3ns Unidas para a igualdade de x\u00e9nero.\nTraxectoria.\nFilla de Alberto Bachelet, xeneral de brigada da Forza A\u00e9rea de Chile e membro do goberno da Unidad Popular liderado por Salvador Allende, Michelle Bachelet estudou medicina na Universidade de Chile, per\u00edodo en que ingresou nas filas do Partido Socialista. Tras o golpe de Estado do 11 de setembro de 1973, o seu pai foi detido pola ditadura militar, falecendo en prisi\u00f3n, e Michelle xunto coa s\u00faa nai, \u00c1ngela Jeria, pasou \u00e1 clandestinidade. En 1975 ambas foron detidas en Villa Grimaldi polos organismos represivos da ditadura, antes de partir ao exilio.\nEn 1979 regresou ao pa\u00eds e sumouse a diversos movementos contrarios \u00e1 ditadura de Augusto Pinochet. Co retorno da democracia, Bachelet desenvolveu unha carreira pol\u00edtica de baixo perfil, que cambiar\u00eda radicalmente ao asumir como ministra de Sa\u00fade durante o goberno de Ricardo Lagos Escobar en 2000. En 2002, asumiu como ministra de Defensa, sendo a primeira muller do pa\u00eds e de Iberoam\u00e9rica en ocupar dito posto. Nesa posici\u00f3n, Bachelet converteuse nunha figura de gran popularidade sendo designada posteriormente como candidata presidencial da Concertaci\u00f3n de Partidos por la Democracia para as elecci\u00f3ns presidenciais de 2005, as cales ga\u00f1ou o 11 de decembro dese ano e o 11 de xaneiro de 2006 en primeira e segunda volta, respectivamente.\nPresidenta de Chile.\nA elecci\u00f3n de Bachelet como presidenta de Chile marcou un dos maiores fitos na historia republicana do pa\u00eds ao ser a primeira muller electa para exercer o m\u00e1ximo cargo gobernamental. Pese \u00e1s altas cifras de aprobaci\u00f3n e popularidade ao iniciar o seu mandato, ao termo da que se chamou \u00abl\u00faa de mel\u00bb, Bachelet debeu afrontar unha serie de diversos conflitos, de entre os cales sobresaen a \"Revoluci\u00f3n ping\u00fcina\" \u2014iniciada a menos de dous meses de comezar o seu goberno\u2014 e a crise do Transantiago \u2014ao ano seguinte\u2014, que xeraron fortes divisi\u00f3ns e crises na coalici\u00f3n de goberno como as\u00ed mesmo dur\u00edsimas cr\u00edticas e reproches por parte da oposici\u00f3n. Por\u00e9n, ao empezar a segunda metade do seu mandato, o \u00absello social\u00bb dos dous restantes anos \u2014que permitiu unha importante reforma ao sistema previsional\u2014 e a ben avaliada xesti\u00f3n da crise econ\u00f3mica mundial de 2008, permitiu que Bachelet repuntara as s\u00faas cifras de popularidade, alcanzando cifras hist\u00f3ricas de apoio a nivel latinoamericano; no plano internacional, Bachelet foi avaliada entre as mulleres m\u00e1is poderosas e influentes do mundo. A poucas semanas do termo do seu goberno, en febreiro de 2010, tivo que afrontar un terremoto de magnitude 8,8 que azotou a zona centro sur do pa\u00eds, que produciu, ademais, un forte tsunami que impactou as costas chilenas. Ambos eventos destrutivos deixaron un saldo de 525 persoas mortas e 25 desaparecidas.\nNaci\u00f3ns Unidas.\nTras o seu mandato, Bachelet asumiu como secretaria xeral adxunta das Naci\u00f3ns Unidas, coa fin de encargarse e desempe\u00f1ar a direcci\u00f3n executiva da recentemente creada axencia ONU Mulleres. Non obstante, a expresidenta mant\u00edvose como unha das figuras pol\u00edticas mellor avaliadas pola cidadan\u00eda chilena, o que motivou o seu regreso ao pa\u00eds en marzo de 2013 para converterse novamente en candidata \u00e1 presidencia. Elixida en primarias como candidata do pacto Nueva Mayor\u00eda -conformada pola ex-Concertaci\u00f3n e outros partidos de esquerda-, Bachelet obtivo unha ampla maior\u00eda dos votos nas elecci\u00f3ns presidenciais de 2013 e foi reelecta para un segundo per\u00edodo, o que iniciou o 11 de marzo de 2014.\nReco\u00f1ecementos.\nEn 2005, foi nomeada doutora honoris causa pola Universidade Pompeu Fabra de Barcelona."}
{"id": "27809", "revid": "92340", "url": "https://gl.wikipedia.org/wiki?curid=27809", "title": "Abubakar Imam", "text": "Abubakar Imam, nado en Kontagora en 1911 e finado en Zaria en 1981, foi un pol\u00edtico e escritor nixeriano. Estudou nunha escola cor\u00e1nica e no Katsina Training College. Foi profesor de ingl\u00e9s e escribiu libros escolares. Foi editor do primeiro xornal en hausa, \"Gaskiya Tafi Kwabo\". Foi deputado e exerceu a docencia nas universidades de Kano e Zaria."}
{"id": "27810", "revid": "6939", "url": "https://gl.wikipedia.org/wiki?curid=27810", "title": "Chinua Achebe", "text": "Chinua Achebe, nado en Ogidi en 1930 e finado en Boston, Massachusetts o 22 de marzo de 2013, foi un escritor nixeriano, considerado o pai da novela angloafricana.\nTraxectoria.\nNaceu no seo dunha familia igbo, estudou na Universidade de Ibad\u00e1n e foi director do servizo exterior da NBC en 1961. Ao formarse a Rep\u00fablica de Biafra, Achebe, formou parte do seu servizo diplom\u00e1tico. En 1971 fundou o xornal literario en ingl\u00e9s, \"Okike\" e foi tam\u00e9n editor do xornal literario en igbo e ingl\u00e9s, \"Uwa ndi Igbo\" (1984).\nDa s\u00faa novela \"Todo se esfarela\" (\"Things Fall Apart\"), que publicou en 1958 vendeu 10\u00a0000\u00a0000 de exemplares en 50 linguas."}
{"id": "27811", "revid": "69139", "url": "https://gl.wikipedia.org/wiki?curid=27811", "title": "Vanadinita", "text": "A vanadinita \u00e9 un mineral de f\u00f3rmula qu\u00edmica Pb5(VO4)3Cl, clorovanadato de chumbo (79% de PbO e 19% de V2O5).\nAspecto.\nNa s\u00faa forma cristalina, a vanadinita pres\u00e9ntase en cristais prism\u00e1ticos hexagonais ou aciculares. Tam\u00e9n \u00e9 frecuente que o faga en forma de agregados amorfos ou de forma esf\u00e9rica. A s\u00faa cor m\u00e1is caracter\u00edstica \u00e9 a vermella.\nLugares onde se atopa.\n\u00c9 frecuente que a vanadinita apareza en zonas de oxidaci\u00f3n asociada a minerais como a calcita.\nUsos da vanadinita.\nUtil\u00edzase a vanadinita coma fonte de vanadio (tam\u00e9n coma fonte secundaria de chumbo). O vanadio a s\u00faa vez, empr\u00e9gase para o endurecemento do aceiro e a fabricaci\u00f3n de bronce van\u00e1dico.\nOutros vanadatos.\nOs vanadatos non son compostos moi numerosos na natureza polo que existen poucos minerais pertencentes a este grupo. Outro vanadato co\u00f1ecido \u00e9 a carnotita (vanadato de potasio e uranio)."}
{"id": "27813", "revid": "47401", "url": "https://gl.wikipedia.org/wiki?curid=27813", "title": "Ama Ata Aidoo", "text": "Ama Ata Aidoo, nada en Abeadze Kyiakor o 23 de marzo de 1942 e finada o 31 de maio de 2023, foi unha escritora e pol\u00edtica ghanesa.\nTraxectoria.\nMembro da familia real fanti, estudou na Universidade de Ghana en Legon e traballou con Efua Sutherland, fundador do teatro ghan\u00e9s. Tras graduarse pasou un tempo estudando na Universidade Standford e logo desenvolveu o seu labor no Instituto de Estudos Africanos da Universidade de Ghana. Foi ministra de educaci\u00f3n (1982-1983) e logo viviu no exilio en Cimbabue e os Estados Unidos."}
{"id": "27815", "revid": "89787", "url": "https://gl.wikipedia.org/wiki?curid=27815", "title": "Baltasar Lopes da Silva", "text": "Baltasar Lopes da Silva, co\u00f1ecido tam\u00e9n co pseud\u00f3nimo de Osvaldo Alc\u00e2ntara e co alcume Nho Baltas, nado o 23 de abril de 1907 na fegres\u00eda de Caleij\u00e3o na Illa de S\u00e3o Nicolau e finado o 28 de maio de 1989 en Lisboa, foi un escritor e ling\u00fcista caboverdiano.\nTraxectoria.\nEstudou filolox\u00eda e dereito na Universidade de Lisboa, de volta para Cabo Verde foi profesor na Illa de San Vicente , en 1936 con Manuel Lopes e Jorge Barbosa, fundou a revista \"Claridade\", fundamental para a literatura caboverdiana.\n\u00c9 o autor de \"Chiquinho\", que \u00e9 considerada a novela m\u00e1is importante da literatura caboverdiana.\nMorreu en Lisboa a onde se desprazara para tratar unha doenza cerebral-vascular."}
{"id": "27816", "revid": "23204", "url": "https://gl.wikipedia.org/wiki?curid=27816", "title": "Neotrobadorismo", "text": "O neotrobadorismo \u00e9 unha corrente po\u00e9tica xurdida ao redor de 1930 que vai agromando, en pleno contexto de eclosi\u00f3n das vangardas, nos anos seguintes \u00e1 difusi\u00f3n en Galiza da l\u00edrica medieval galaico-portuguesa a trav\u00e9s da edici\u00f3n comentada de Jos\u00e9 Joaquim Nunes (1928). A divulgaci\u00f3n dun x\u00e9nero arcaico, propio e de alt\u00edsima calidade favoreceu que moitos autores novos se lanzasen a actual\u00edzar os temas e as formas das cantigas. \nO termo foi empregado por vez primeira por Manuel Rodrigues Lapa nunha carta enviada a Ferm\u00edn Bouza Brey o 20 de maio de 1933. \nNesta corrente que sup\u00f3n unha renovaci\u00f3n formal do discurso po\u00e9tico galego -influ\u00edda sobre todo pola cantiga de amigo- rexorde o asunto amoroso en paralelo \u00e1s t\u00e9cnicas (paralelismo, refr\u00e1n, leixapr\u00e9n...) e aos ambientes (paisaxes primaverais, fontes, mar, r\u00edos...) dos cancioneiros. \nHai dous autores significativos do neotrobadorismo:\nO neotrobadorismo: corrente formal, historicista e non vangardista.\nA pesar de que a pr\u00e1ctica totalidade dos manuais escolares repiten desde hai d\u00e9cadas que tanto o neotrobadorismo coma o hilozo\u00edsmo son \"vangardas galegas\", o certo \u00e9 que non existe apenas apoio cr\u00edtico para afirmalo en canto que ningunha das d\u00faas correntes responden \u00e1 maior\u00eda das caracter\u00edsticas encadrables no movemento das vangardas hist\u00f3ricas (tam\u00e9n denominadas \"Ismos\"): reacci\u00f3n agresiva contra a literatura anterior, conciencia de grupo (articulada moitas veces en torno a un ou varios manifestos), vocaci\u00f3n internacional, ruptura tem\u00e1tica e formal etc. Daquela, en sentido estrito, s\u00f3 Manuel Antonio e \u00c1lvaro Cunqueiro (pero non por causa da produci\u00f3n neotrobadoresca) representar\u00edan o que X. R. Pena define como vangarda plena no campo da literatura galega. As\u00ed, acontece que os primeiros textos neotrobadorescos xorden co simple af\u00e1n de recreaci\u00f3n de elementos da l\u00edrica medieval galego-portuguesa ou a\u00ednda como unha homenaxe a ese pasado excepcional na historia cultural de Galiza. \nFoi xa tras a conmoci\u00f3n das vangardas hist\u00f3ricas cando alg\u00fan autor, tal \u00e9 o caso de \u00c1lvaro Cunqueiro, incorporou elementos do lirismo medieval como outra das rupturas formais que caracteriza a s\u00faa obra de preguerra, esta si, conscientemente vangardista. O neotrobadorismo cunqueiriano participar\u00eda ent\u00f3n da mesma inquietude que levara a autores espa\u00f1ois da Xeraci\u00f3n do 27 a persegu\u00edren maior expresividade po\u00e9tica botando man de recursos populares ou popularizantes; ao cabo, tam\u00e9n se cr\u00eda que as cantigas de amigo representaban o estro popular por antonomasia dentro da l\u00edrica medieval. E abrollan, daquela, os textos de \"Cantiga nova que se chama ribeira.\"\nSemellante proxecci\u00f3n non cadra nin coas intenci\u00f3ns nin cos versos de Ferm\u00edn Bouza-Brey; menos a\u00ednda cos dos ep\u00edgonos da corrente durante a posguerra, moito m\u00e1is apegados a unha concepci\u00f3n academicista da poes\u00eda e, desde logo, afastados de calquera af\u00e1n de vangarda. O neotrobadorismo xa se convertera nunha \"forma inm\u00f3bil\". En resumo, tanto en Galicia coma en Portugal a tendencia -que tam\u00e9n atopar\u00e1 equivalentes no espazo da arquitectura- rev\u00e9lase como plenamente historicista na medida en que a recreaci\u00f3n da Historia constit\u00fae un ant\u00eddoto fronte aos novos horizontes. Vela\u00ed un trazo m\u00e1is para comprendermos en que medida o neotrobadorismo \u00e9 unha tendencia po\u00e9tica renovadora no formal, mais non vangardista.\nO movemento ter\u00eda continuaci\u00f3n na posguerra representando logo esa \"tradici\u00f3n inm\u00f3bil\", \u00e9 dicir, unha \"est\u00e9tica rexional tolerable\"; a arquitectura historicista da \u00e9poca ser\u00eda o seu equivalente no dominio das belas artes, \u00e1 beira do paisaxismo costumista e do neovirxilianismo. A corrente neotrobadoresca acabou nun puro manierismo que s\u00f3 mantivo o seu prestixio en canto que representaba o da propia l\u00edrica galega dos ss. XIII e XIV. Nese contexto de esgotamento da virtude renovadora do neotrobadorismo, corrente contra a que xa nos anos 50 reaccionaban as autoras e autores m\u00e1is novos, debemos entender a brincadeira pseudomedieval que X.M. \u00c1lvarez Bl\u00e1zquez argalla co nome de \"Cancioneiro de Monfero\" (1953)."}
{"id": "27820", "revid": "98629", "url": "https://gl.wikipedia.org/wiki?curid=27820", "title": "Germano Almeida", "text": "Germano Almeida, nado en Boa Vista en 1945, \u00e9 un escritor caboverdiano.\nTraxectoria.\nNaceu na ilha da Boa Vista, en Cabo Verde, nunha zona intermedia entre rural e urbana. Aos sete anos case morreu afogado na praia. En 1965 fixo o servizo militar en Angola, nunha zona de enfrontamento. Recibiu unha bolsa da Gulbenkian para estudar Dereito na Universidade de Lisboa en 1970. Regressando a Cabo Verde en 1977, dedicouse \u00e1 avogac\u00eda na illa de San Vicente. Foi deputado electo polo Movemento para a democracia de Cabo Verde e exerceu o cargo de Procurador Xeral da Rep\u00fablica de Cabo Verde.\nNo campo literario foi un dos cofundadores da revista literaria \"Ponto &amp; V\u00edrgula\" (1983-1987)\".\" Fundou Ilh\u00e9u Editora en 1989 e publicou m\u00e1is de 20 libros. Ga\u00f1ou o Premio Cam\u00f5es en 2018, sendo o segundo escritor Cabo Verdiano en recibir tal m\u00e9rito.\nRecibiu d\u00faas condecoraci\u00f3ns de Portugal: en 1997 o grau de Comendador da Ordem do M\u00e9rito, e en 2019 o grau de Grande-Oficial da Ordem do Infante D. Henrique.\nO seu estilo caracter\u00edzase por utilizar maxistralmente o humor e a s\u00e1tira, ao tempo que denuncia a hipocris\u00eda da sociedade caboverdiana, asfixiada durante os primeiros anos da independencia por un r\u00e9xime de partido \u00fanico. Un bo exemplo do seu mordaz humor \u00e9 a novela \"O meu Poeta\", obra de longo alento onde o autor satiriza con refinados sarcasmos a realidade de Cabo Verde.\nTem obras publicadas no Brasil, Francia, Espa\u00f1a, Italia, Alema\u00f1a, Suecia, Holanda, Noruega, Dinamarca, Cuba, Estados Unidos, Bulgaria, Su\u00edza.\nObra.\nAs s\u00faas obras en Cabo Verde est\u00e1n editadas en Ilheu."}
{"id": "27821", "revid": "25871", "url": "https://gl.wikipedia.org/wiki?curid=27821", "title": "Timothy Mofolorunso Aluko", "text": "Timothy Mofolorunso Aluko, nado en Ilesha en 1918 e finado o 1 de maio de 2010 en Lagos, foi un escritor nixeriano.\nTraxectoria.\nNaceu no seo dunha familia yoruba, estudou na Universidade de Lagos e enxe\u00f1er\u00eda civil na de Londres. Traballo no Ministerio de Obras P\u00fablicas ata que se xubilou en 1978. Comezou a publicar contos a fins dos anos 40, pero non foi ata a publicaci\u00f3n da s\u00faa primeira novela, \"One Man, One Wife\" (1959), cando se fixo co\u00f1ecido."}
{"id": "27822", "revid": "25871", "url": "https://gl.wikipedia.org/wiki?curid=27822", "title": "Orlanda Amar\u00edlis", "text": "Orlanda Amar\u00edlis Lopes Rodrigues Fernandes Ferreira, nada na illa de Santiago en 1924 e finada o 1 de febreiro de 2014, foi unha escritora caboverdiana m\u00e1is co\u00f1ecida simplemente como Orlanda Amar\u00edlis.\nTraxectoria.\nFilla do primeiro autor dun dicionario creoulo-portugu\u00e9s, estudou en S\u00e3o Vicente e Goa e pedagox\u00eda na Universidade de Lisboa, logo de residir en diferentes pa\u00edses as\u00e9ntase en Lisboa."}
{"id": "27823", "revid": "785", "url": "https://gl.wikipedia.org/wiki?curid=27823", "title": "Tambre, Italia", "text": "Tambre \u00e9 unha \"comune\" (concello) da provincia de Belluno, na rexi\u00f3n italiana do V\u00e9neto, localizada a uns 80\u00a0km ao norte de Venecia, e a\nuns 15 ao leste da capital provincial, Belluno. Segundo os datos do Istat do 31 de decembro do 2004, ti\u00f1a unha poboaci\u00f3n de 1,501 individuos, nunha \u00e1rea de 45.6\u00a0km\u00b2.\nO concello de Tambre cont\u00e9n as \"frazioni\" (subdivisi\u00f3ns, principalmente vilas ou aldeas) de All'O',Broz, Civit, Pianon Sant'Anna, Fullin, Val Turcana, Tambruz, Lavina, Pian Cansiglio, e Valdenogher.\nTambre limita cos seguintes municipios: Aviano, Barcis, Budoia, Caneva, Chies d'Alpago, Farra d'Alpago, Fregona, Polcenigo, Puos d'Alpago."}
{"id": "27824", "revid": "48450", "url": "https://gl.wikipedia.org/wiki?curid=27824", "title": "Kofi Anyidoho", "text": "Kofi Anyidoho, nado en Wheta en 1947, \u00e9 un escritor ghan\u00e9s.\nTraxectoria.\nNaceu nun medio ewe nunha familia de cantores tradicionais, estudou nas universidades de Ghana, Indiana e Texas. Foi profesor de ingl\u00e9s e ewe, actualmente \u00e9 profesor de ingl\u00e9s na Universidade de Ghana."}
{"id": "27825", "revid": "23204", "url": "https://gl.wikipedia.org/wiki?curid=27825", "title": "Kofi Awoonor", "text": "Kofi Awoonor, nado en Wheta en 1935 e finado en Nairobi o 21 de setembro de 2013, foi un escritor e pol\u00edtico ghan\u00e9s.\nTraxectoria.\nNaceu nun medio ewe, fillo de cantores tradicionais. Estudou en Achimota e nas universidade de Ghana, Londres e Nova York. Detido en 1976 polas s\u00faas opini\u00f3ns pol\u00edticas, ensinou nos Estados Unidos e de volta a Ghana foi catedr\u00e1tico do departamento de ingl\u00e9s na Universidade de Ghana. Foi embaixador no Brasil (1985) e Cuba (1989) e na ONU\nMorreu no ataque ao centro comercial Westgate Mall en Nairobi en 2013."}
{"id": "27826", "revid": "1131", "url": "https://gl.wikipedia.org/wiki?curid=27826", "title": "Eduardo Duhalde", "text": "Eduardo Alberto Duhalde Maldonado, nado en Lomas de Zamora o 5 de outubro de 1941, \u00e9 un avogado e pol\u00edtico arxentino.\nTraxectoria.\nMembro do Partido Xusticialista, foi presidente interino da Arxentina de 2 de xaneiro de 2002 ata a toma de posesi\u00f3n de N\u00e9stor Kirchner, o 25 de maio de 2003."}
{"id": "27830", "revid": "23204", "url": "https://gl.wikipedia.org/wiki?curid=27830", "title": "Amadou Hamp\u00e2t\u00e9 B\u00e2", "text": "Amadou Hamp\u00e2t\u00e9 B\u00e2, nado en Bandigara en 1900 ou 1901 e finado en Abidjan en 1991, foi un etn\u00f3logo e escritor maliano.\nTraxectoria.\nNaceu no seo da aristocracia peul, foi disc\u00edpulo do mestre suf\u00ed. Tierno Bokar. Entre 1922 e 1932 traballou na administraci\u00f3n colonial de Alto Volta e ata 1942 en Bamaco, ano no que entrou no Instituto Franc\u00e9s da \u00c1frica Negra en Dakar. Logo da independencia de Mal\u00ed fundou o Instituto de Ciencias Humanas de Bamaco (1960) e foi membro do Consello Executivo da UNESCO (1962-1970). En 1966 participou na elaboraci\u00f3n dun sistema unificado para a transcrici\u00f3n das linguas africanas."}
{"id": "27831", "revid": "5712220", "url": "https://gl.wikipedia.org/wiki?curid=27831", "title": "Mariama B\u00e2", "text": "Mariama B\u00e2, nada en Dakar en 1929 e finada en 1981, foi unha escritora senegalesa.\nTraxectoria.\nNaceu no seo dunha familia musulm\u00e1 tradicional de clase alta, orfa de nai dende moi nova foi criada polos seus av\u00f3s maternos, estuda na Escola Normal de Rufisque (1943-1947) e exerceu a docencia como mestra de escola durante anos. Casou co deputado Ob\u00e8ye Diop, con quen tivo nove fillos. Tralo seu divorcio, forma parte de varias asociaci\u00f3ns de mulleres, coas que loita para mellorar a situaci\u00f3n e os dereitos das mulleres. En 1979 publicou \"Une si longue lettre\", unha novela epistolar que reflicte a s\u00faa propia experiencia matrimonial e como nai. Pouco despois de morrer de c\u00e1ncer, d\u00e1se \u00f3 prelo a s\u00faa segunda novela \"Un chant \u00e9carlate\" (1981)."}
{"id": "27832", "revid": "23204", "url": "https://gl.wikipedia.org/wiki?curid=27832", "title": "Seydou Badian", "text": "Seydou Badian Kouyat\u00e9, nado en Bamaco en 1928, \u00e9 un escritor e pol\u00edtico maliano. Estudou en Bamaco e medicina en Montpellier. En 1956 regresou a Mal\u00ed, logo da independencia foi ministro de econom\u00eda rural e de planificaci\u00f3n. Tras o golpe de estado de 1968 estivo en prisi\u00f3n e logo tivo que se exiliar no Senegal. Compuxo a letra do Himno de Mal\u00ed."}
{"id": "27833", "revid": "72012", "url": "https://gl.wikipedia.org/wiki?curid=27833", "title": "Juan Balboa Boneke", "text": "Juan Balboa Boneke, nado en Rebola, daquela Guinea Espa\u00f1ola, o 10 de xu\u00f1o de 1938 e finado en Valencia o 10 de marzo de 2014, foi un escritor e pol\u00edtico ecuatoguineano.\nTraxectoria.\nEstudou maxisterio en Malabo e fixo graduado social en Granada. Foi ministro nun dos gobernos de Teodoro Obiang, ata que por discrepancias pol\u00edticas en 1994 exiliouse en Espa\u00f1a, onde permaneceu vivindo todo o resto da s\u00faa vida. Pertenceu ao Movemento para a Autodeterminaci\u00f3n da Illa de Bioko.\nVida persoal.\nCasado, foi o pai da cantante Concha Buika. A s\u00faa esposa morreu tam\u00e9n no exilio en 2011."}
{"id": "27834", "revid": "23204", "url": "https://gl.wikipedia.org/wiki?curid=27834", "title": "Makombo Bambot\u00e9", "text": "Pierre Makombo Bambot\u00e9, nado en 1932, \u00e9 un escritor centroafricano. Foi director do museo de Bangui e profesor de literatura africana na Universidade de Laval do Quebec."}
{"id": "27835", "revid": "85894", "url": "https://gl.wikipedia.org/wiki?curid=27835", "title": "Recesende, Baralla", "text": "San Cirilo de Recesende \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 54 habitantes (30 homes e 24 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 62 habitantes. Segundo o IGE, no 2014 a s\u00faa poboaci\u00f3n descendera ata os 44 habitantes, sendo 26 homes e 18 mulleres."}
{"id": "27836", "revid": "85894", "url": "https://gl.wikipedia.org/wiki?curid=27836", "title": "Riba de Neira, Baralla", "text": "Santalla de Riba de Neira \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 27 habitantes (14 mulleres e 13 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 30 habitantes. Segundo o IGE, no 2014 a s\u00faa poboaci\u00f3n descendera ata os 22 habitantes, sendo 8 homes e 14 mulleres."}
{"id": "27837", "revid": "85894", "url": "https://gl.wikipedia.org/wiki?curid=27837", "title": "San Mart\u00edn de Neira de Rei, Baralla", "text": "San Pedro de San Mart\u00edn de Neira de Rei \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 198 habitantes (101 homes e 97 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 218 habitantes. Segundo o IGE, no 2014 a s\u00faa poboaci\u00f3n descendera ata os 170 habitantes, sendo 84 homes e 86 mulleres.\nHistoria.\nTrala divisi\u00f3n territorial de Espa\u00f1a en 1833 a parroquia de San Miguel de Neira de Rei pasou a formar parte do concello de Neira de Rei."}
{"id": "27838", "revid": "5724834", "url": "https://gl.wikipedia.org/wiki?curid=27838", "title": "San Miguel de Neira de Rei, Baralla", "text": "San Miguel de Neira de Rei \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 94 habitantes (50 homes e 44 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 100 habitantes. Segundo o IGE, no 2014 a s\u00faa poboaci\u00f3n descendera ata os 76 habitantes, sendo 40 homes e 36 mulleres.\nHistoria.\nTrala divisi\u00f3n territorial de Espa\u00f1a en 1833 a parroquia de San Miguel de Neira de Reipasou a formar parte do concello de Neira de Rei."}
{"id": "27839", "revid": "5863", "url": "https://gl.wikipedia.org/wiki?curid=27839", "title": "Sixirei, Baralla", "text": "San Pedro de Sixirei \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 65 habitantes (34 homes e 31 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 75 habitantes. Segundo o IGE, no 2018 a s\u00faa poboaci\u00f3n descendera ata os 41 habitantes, sendo 26 homes e 15 mulleres."}
{"id": "27840", "revid": "25871", "url": "https://gl.wikipedia.org/wiki?curid=27840", "title": "Sobrado de Picato, Baralla", "text": "Santa Cruz de Sobrado de Picato \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 160 habitantes (82 homes e 78 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 175 habitantes. Segundo o IGE, no 2014 a s\u00faa poboaci\u00f3n descendera ata os 136 habitantes, sendo 69 homes e 67 mulleres."}
{"id": "27841", "revid": "5863", "url": "https://gl.wikipedia.org/wiki?curid=27841", "title": "Vale, Baralla", "text": "San Xurxo de Vale \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 76 habitantes (43 homes e 33 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 81 habitantes. Segundo o IGE, no 2014 a s\u00faa poboaci\u00f3n descendera ata os 66 habitantes, sendo 38 homes e 28 mulleres."}
{"id": "27842", "revid": "5863", "url": "https://gl.wikipedia.org/wiki?curid=27842", "title": "Vilachambre, Baralla", "text": "Santa Mari\u00f1a de Vilachambre \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 65 habitantes (36 homes e 29 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 69 habitantes. Segundo o IGE, no 2014 a s\u00faa poboaci\u00f3n descendera ata os 46 habitantes, sendo 23 homes e 23 mulleres."}
{"id": "27843", "revid": "25871", "url": "https://gl.wikipedia.org/wiki?curid=27843", "title": "Vilarpunteiro, Baralla", "text": "Santa Marta de Vilarpunteiro \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 43 habitantes (23 homes e 20 mulleres), distribu\u00eddos en 1 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 37 habitantes. Segundo o IGE, no 2014 a s\u00faa poboaci\u00f3n medrara ata os 44 habitantes, sendo 24 homes e 20 mulleres."}
{"id": "27844", "revid": "5863", "url": "https://gl.wikipedia.org/wiki?curid=27844", "title": "Vilartel\u00edn, Baralla", "text": "Santa Eufemia de Vilartel\u00edn \u00e9 unha parroquia que se localiza no concello de Baralla. Segundo o padr\u00f3n municipal de 2004 ti\u00f1a 116 habitantes (65 homes e 51 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 126 habitantes. Segundo o IGE, no 2014 a s\u00faa poboaci\u00f3n descendera ata os 111 habitantes, sendo 60 homes e 51 mulleres."}
{"id": "27845", "revid": "89787", "url": "https://gl.wikipedia.org/wiki?curid=27845", "title": "A arte da guerra", "text": "A arte da guerra (chin\u00e9s: \u5b6b\u5b50\u5175\u6cd5; chin\u00e9s simplificado: \u5b59\u5b50\u5175\u6cd5; pinyin: S\u016bnzi b\u012bngf\u01ce, literalmente \"Estratexia Militar do mestre Sun\") \u00e9 un antigo libro chin\u00e9s que trata sobre t\u00e1cticas e estratexias militares. \u00c9 a obra do pensador chin\u00e9s Sun Tzu (544 aC - 496 aC). Crese que foi compilado a finais do Per\u00edodo de Primavera e Outono ou a principios do Per\u00edodo dos Reinos Combatentes, pres\u00famese pois, que foi escrito cara \u00f3 ano 500 antes da nosa era, representando as\u00ed o tratado militar m\u00e1is antigo que se co\u00f1ece.\nO texto componse de 13 cap\u00edtulos, cada un dos cales est\u00e1 dedicado a un aspecto da guerra. Co\u00f1\u00e9cese comunmente como a obra definitiva sobre estratexia militar e t\u00e1ctica do seu tempo. Foi o m\u00e1is famoso e influente dos Sete Cl\u00e1sicos Militares da China, e: \"Durante os \u00faltimos dous mil anos segue sendo o tratado militar m\u00e1is importante en Asia, onde mesmo a xente do pobo o co\u00f1ec\u00eda polo seu nome.\" Foi e segue sendo estudado por todos aqueles estrategas militares que dirixiron ex\u00e9rcitos e a\u00ednda \u00e9 a mi\u00fado utilizado na actualidade debido \u00f3 feito que as s\u00faas ensinanzas poden ser aplicadas noutras moitas \u00e1reas m\u00e1is al\u00f3 dos conflitos armados.\nO libro foi traducido por primeira vez \u00f3 franc\u00e9s en 1772 polo xesu\u00edta Jean Joseph Marie Amiot e unha traduci\u00f3n parcial \u00f3 ingl\u00e9s foi tentada polo oficial brit\u00e1nico Everard Ferguson Calthrop en 1905. A primeira traduci\u00f3n inglesa foi completada e publicada por Lionel Giles en 1910.\nA obra foi publicada en galego no 2013 por Te\u00f3filo Edici\u00f3ns, con traduci\u00f3n de Xulio R\u00edos.\nOrixe.\nO autor de \"A arte da guerra\" foi Sun Zi ou Sun Tzu, o seu nome oficial. Os relatos tradicionais afirmaban que o seu descendente, Sun Bin (\u5b59\u8191/s\u016bn b\u00ecn), tam\u00e9n escribiu un tratado sobre t\u00e1cticas militares, titulado \"A arte da guerra de Sun Bin\" (\u5b59\u8191\u5175\u6cd5/ s\u016bn b\u00ecn b\u012bngf\u01ce). Tanto Sun Tzu como Sun Bin son referidos como Sun Tzu nos escritos chineses cl\u00e1sicos, e alg\u00fans historiadores creron que ambos eran a mesma persoa, con todo, grazas \u00f3 descubrimento de varios rolos de bamb\u00fa desenterrados en 1972 na Monta\u00f1a do Pardal de Prata (Yinqueshan), na cidade de Linyin, Shandong, conf\u00edrmase que Sun Bin escribiu a s\u00faa propia \"arte da guerra\".\nConsid\u00e9rase que o texto foi escrito cara \u00f3 \u00faltimo terzo do s\u00e9culo IV a.C. Este texto deuse a co\u00f1ecer en Europa a finais do s\u00e9culo XVIII. A s\u00faa primeira aparici\u00f3n foi a edici\u00f3n francesa de 1772 en Par\u00eds, do xesu\u00edta Jean Joseph-Marie Amiot, foi titulada \"Art Militaire des Chinois\".\nA obra amosa a intelixencia e a frescura dos ensaios de Sun Tzu. Nela explica con detalle os preparativos previos \u00e1 guerra: estratexias de engano, disposici\u00f3n das tropas no campo de batalla, armamento necesario, carros de combate, etc. A idea principal \u00e9 mostrar como vencer \u00f3 inimigo sen un enfrontamento real: simplemente impo\u00f1endo unha moral dominante, infundindo o medo \u00f3 inimigo para as\u00ed poder vencer sen chegar \u00e1 batalla.\nEn tempos recentes, o libro foi utilizado como gu\u00eda en programas de administraci\u00f3n de empresas dedicados \u00e1 xesti\u00f3n de conflitos e a cultura corporativa. Numerosos homes de negocios din atopar maneiras de resolver os seus conflitos nas estratexias e t\u00e1cticas descritas por Sun Tzu.\n\"A arte da guerra\" \u00e9 un dos libros m\u00e1is antigos que se escribiron. Foi o primeiro intento co\u00f1ecido sobre lecci\u00f3ns de guerra.\nTemas.\nSun Tzu considerou a guerra como un mal necesario que se ten que evitar sempre que sexa posible. Segundo el a guerra ten que ser combativa e r\u00e1pida para evitar perdas econ\u00f3micas: \"Nunca ningunha guerra longa beneficiou ning\u00fan pa\u00eds: 100 vitorias en 100 batallas \u00e9 algo simplemente rid\u00edculo. Calquera persoa que se destaca na derrota dos seus inimigos triunfa antes de que a ameaza do seu inimigo se faga realidade.\". Segundo o libro, hai que evitar as matanzas e atrocidades, porque isto pode provocar resistencia e posiblemente pode permitir que un inimigo cambie a guerra no seu favor. Para o vencedor, \"a mellor pol\u00edtica \u00e9 capturar o estado intacto, soamente ten que ser destru\u00eddo se non hai outras opci\u00f3ns dispo\u00f1ibles\".\nSun Tzu salientou a importancia do posicionamento na estratexia militar. A decisi\u00f3n de situar un ex\u00e9rcito tense que basear en d\u00faas condici\u00f3ns obxectivas, na contorna f\u00edsica e as crenzas subxectivas dos outros actores con competencia nesta contorna. Pensou que a estratexia non era planear no sentido de traballar a trav\u00e9s dunha lista establecida, sen\u00f3n que esixe respostas r\u00e1pidas e adecuadas \u00e1s condici\u00f3ns cambiantes. Non planear nunha contorna controlada, sen\u00f3n nunha contorna cambiante onde os plans que compiten chocan, creando situaci\u00f3ns inesperadas.\nEstrutura.\nO tratado est\u00e1 composto de trece cap\u00edtulos, onde en cada cap\u00edtulo \u00e9 abordado un aspecto da estratexia de guerra, de modo que se comp\u00f3n un panorama de todos os eventos e estratexias que deben ser abordados nun combate racional. Acred\u00edtase que o libro te\u00f1a sido usado por diversos estrategos a trav\u00e9s da historia como Napole\u00f3n, Adolf Hitler e Mao Tse Tung. Malia a antig\u00fcidade da obra, ningunha obra ou tratado \u00e9 tan comprens\u00edbel e tan actual canto \u00e1 Arte da Guerra. Co seu car\u00e1cter sentencioso, Sun Tzu forxa a figura dun xeneral cuxas cualidades son o segredo, o disimulo e a sorpresa.\nHoxe, o libro parece estar destinado a secundar outra guerra: a das empresas no mundo dos negocios. As\u00ed, o libro migrou dos estantes dos estrategos para os do economista e do administrador.\nA\u00ednda que as t\u00e1cticas b\u00e9licas te\u00f1an mudado desde a \u00e9poca de Sun Tzu, ese tratado ter\u00eda influenciado, segundo a Enciclopedia Brit\u00e1nica, certos estrategos modernos como Mao Ts\u00e9-Tung, na s\u00faa loita contra os xaponeses e os chineses nacionalistas.\nAplicaci\u00f3ns.\nEn varios pa\u00edses do leste asi\u00e1tico, a \"Arte da Guerra\" foi considerado parte do plan de estudos para potenciais candidatos para exames do servizo militar. Hai varias traduci\u00f3ns dispo\u00f1ibles en diferentes idiomas asi\u00e1ticos.\nAplicaci\u00f3ns militares.\nDurante a era Sengoku no Xap\u00f3n, d\u00edxose que un d\u00e0imio chamado Takeda Shingen (1521-1573) converteuse en case invulnerable a todas as batallas sen utilizar armas de fogo grazas \u00f3s seus co\u00f1ecementos da \"Arte da Guerra\". O libro mesmo o inspirou na a s\u00faa famosa batalla \"F\u016brinkazan\" (Vento, Bosque, Lume e Monta\u00f1a), que significa r\u00e1pido como o vento, silencioso como o bosque, feroz como o lume e inamovible como a monta\u00f1a.\nO tradutor Samuel B. Griffith engadiu un cap\u00edtulo chamado \"Sunzi e Mao Tse-tung\" onde se cita o libro como unha influencia para Mao nas s\u00faas obras \"Sobre a Guerra de Guerrillas\", \"Sobre a Guerra Prolongada\" e \"Problemas Estrat\u00e9xicos da Guerra Revolucionaria da China\" e incl\u00fae a cita de Mao: \"Non temos que desprezar os ditos do libro de Sun Tzu, o grande experto militar da China antiga. Co\u00f1ece o teu inimigo e co\u00f1\u00e9cete a ti mesmo e poder\u00e1s loitar mil batallas sen perder.\".\nDise que durante a Guerra do Vietnam, alg\u00fans oficiais do Vietcong estudaban o libro e pod\u00edan recitar pasaxes de memoria.\nO xeneral Vo Nguyen Giap utilizou t\u00e1cticas descritas na \"Arte da Guerra\" na Batalla de Dien Bien Phu, acabando coa maior parte da dominaci\u00f3n colonial francesa e que conduce aos acordos que dividiron Vietnam \u00f3 Norte e \u00f3 Sur. O xeneral Vo, m\u00e1is tarde, foi o principal comandante militar do PVA na Guerra do Vietnam, foi un \u00e1vido estudante e practicante das ideas de Sun Tzu. A derrota dos Estados Unidos no Vietnam, m\u00e1is que calquera outro acontecemento, levou a Sun Tzu a ter a atenci\u00f3n dos l\u00edderes da teor\u00eda militar norteamericana. \u00c9 a\u00ednda hoxe en d\u00eda un libro de referencia para este ex\u00e9rcito, onde se recomenda que as diferentes unidades te\u00f1an un exemplar para ser consultado e \u00e9 un documento frecuente de traballo. \u00c9, ademais, lectura recomendada para todo o persoal militar de intelixencia e obrigatoria para os oficiais da CIA.\nO mariscal de campo Mannerheim e o xeneral Aksel Airo, ambos finlandeses, eran \u00e1vidos lectores da \"Arte da Guerra\". Os dous leron a traduci\u00f3n francesa e dise que Airo gardaba sempre unha copia na mesa de noite do cuartel.\nSegundo alg\u00fans autores, a estratexia de desinformaci\u00f3n de \"A arte da guerra\" foi estudada e amplamente utilizada polo KGB: \"forzarei o inimigo a tomar a nosa forza por debilidade e a nosa debilidade por forza, e por tanto a s\u00faa forza volverase en debilidade\". O libro \u00e9 amplamente citado polos oficiais da KGB a cargo das operaci\u00f3ns de desinformaci\u00f3n na novela de Vladimir Volkoff \"Le Montage\".\nAplicaci\u00f3ns non militares.\nA arte da guerra aplicouse a moitos campos f\u00f3ra da contorna militar. Gran parte do texto trata sobre como librar guerras sen ter que iniciar unha batalla: d\u00e1 consellos sobre como ser m\u00e1is astuto que o opo\u00f1ente para que a batalla f\u00edsica non sexa necesaria. Como tal, atopou aplicaci\u00f3n como unha gu\u00eda de adestramento para moitas iniciativas competitivas que non impliquen combate real.\nEscrib\u00edronse libros para negocios que aplican os seus consellos en pol\u00edtica laboral e estratexia corporativa. Moitas empresas xaponesas converteron o libro nunha lectura obrigatoria para os seus executivos m\u00e1is importantes. O libro tam\u00e9n \u00e9 moi popular entre a xesti\u00f3n empresarial occidental, que buscou nel inspiraci\u00f3n e consellos sobre como ter \u00e9xito en situaci\u00f3ns de competitividade nos negocios. Tam\u00e9n se aplicou no campo da educaci\u00f3n.\nA arte da guerra foi tam\u00e9n o tema principal de libros sobre dereito e artigos xur\u00eddicos sobre procesos xudiciais, inclu\u00edndo t\u00e1cticas de negociaci\u00f3n e de comportamento en xu\u00edzos.\nA arte da guerra tam\u00e9n se aplicou no mundo do deporte. O adestrador da NFL Bill Belichick \u00e9 co\u00f1ecido por ler o libro e utilizar as s\u00faas ensinanzas para obter informaci\u00f3n na preparaci\u00f3n anterior \u00f3s partidos. Tam\u00e9n \u00e9 co\u00f1ecido que os adestradores de cr\u00edcket australiano e os seleccionadores brasileiros Luiz Felipe Scolari e Carlos Alberto Parreira adoptaron o texto no seu traballo. Scolari deu noci\u00f3ns da obra \u00f3s seus xogadores durante o Mundial do Brasil do 2002, que ga\u00f1aron.\nAutenticidade.\nPunto de vista tradicionalista.\nOs expertos tradicionalistas atrib\u00faen este libro \u00f3 hist\u00f3rico Sun Tzu, quen sae mencionado tanto nos \"Rexistros do Gran Historiador\" como nos \"Anais de Primavera e Outono\" por estar activo un Tzu cara a finais do s\u00e9culo VI aC, a partir do 512 aC. A interpretaci\u00f3n tradicional considera que o texto ter\u00eda que datar, por tanto, deste per\u00edodo, e ter\u00eda que reflectir directamente a t\u00e1ctica e estratexias utilizadas e creadas por Sun Tzu. O enfoque dos tradicionalistas asume que s\u00f3 revisi\u00f3ns de menor importancia puideron ter lugar \u00f3 pouco da morte de Sun Tzu, no s\u00e9culo V aC, e o corpo dos seus escritos necesitaron ser compilados para formar o texto completo e moderno.\nO apoio textual do punto de vista dos tradicionalistas, \u00e9 que uns cantos dos m\u00e1is antigos dos \"Sete cl\u00e1sicos militares\" comparten un mesmo foco en conceptos literarios espec\u00edficos (como as clasificaci\u00f3ns do terreo), que os estudosos tradicionalistas asumen que foron creados por Sun Tzu. \"A arte da guerra\" tam\u00e9n ten en com\u00fan con outros \"cl\u00e1sicos militares\" unhas cantas frases enteiras, implicando que outros textos utilizaban a \"Arte da guerra\", e/ou que este texto usara outros textos anteriores. Segundo os estudosos tradicionalistas, o feito de que \"A arte da guerra\" fose o texto militar m\u00e1is amplamente reproducido e difundido do Per\u00edodo dos Reinos Combatentes, indica que calquera pr\u00e9stamo entre textos militares debe de ser exclusivamente de \"A arte da guerra\" cara a outros textos e non o rev\u00e9s. (Os textos cl\u00e1sicos que m\u00e1is similarmente reflicten os termos de Sun Tzu e a s\u00faa fraseolox\u00eda son o \"Wei Liaozi\" e a \"Arte da Guerra de Sun Bit\").\nCr\u00edtica posterior.\nOs esc\u00e9pticos da visi\u00f3n tradicionalista dentro da China abundaron como m\u00ednimo dende o tempo da Dinast\u00eda Song. Alg\u00fans, segundo Du Mu, acusaban \u00f3 primeiro comentarista de \"A arte da Guerra\", Cao Cao, de asa\u00f1arse co texto. As cr\u00edticas a Cao Cao base\u00e1banse no \"Libro de Han\" notaci\u00f3n bibliogr\u00e1fica dun traballo composto de oitenta e d\u00faas secci\u00f3ns que se atribu\u00eda a Sun Tzu. A descrici\u00f3n dun libro de Sun Tzu composto por oitenta e d\u00faas secci\u00f3ns contrasta coa descrici\u00f3n de \"A arte da Guerra\" que fan as \"Lembranzas do gran historiador\" onde se di que ti\u00f1a trece secci\u00f3ns (o n\u00famero actual). Outros dubidaban da existencia hist\u00f3rica de Sun Tzu, e/ou afirmaban que o traballo fora unha falsificaci\u00f3n posterior. Moitas das condenas hist\u00f3ricas dentro da China de \"A arte da Guerra\" foron debido \u00f3 seu enfoque realista da guerra: avogaba por usar esp\u00edas e enganos. Avogar por m\u00e9todos deshonestos contradic\u00eda os valores do confucianismo, fac\u00e9ndoo un obxectivo da literatura Confuciana durante a historia chinesa posterior. Segundo os estudosos seguidores de Confucio posteriores, a existencia hist\u00f3rica de Sun Tzu foi a consecuencia dunha invenci\u00f3n tard\u00eda, indigno de consideraci\u00f3n, excepto por ser moralmente reprobable.\nSe o texto moderno de \"A arte da guerra\" reflicte interpretaci\u00f3ns contrastantes do valor da cabalar\u00eda na guerra, a existencia destas diferenzas de interpretaci\u00f3n apoia \u00e1 teor\u00eda de que a base de \"A arte da guerra\" creouse por unha figura (\u00e9 dicir, o Sun Tzu hist\u00f3rico), que existiu nun momento en que a cabalar\u00eda se valoraba m\u00e1is (\u00e9 dicir, o per\u00edodo de Primavera e Outono), e que o texto foi modificado polos seus seguidores para reflectir as realidades da guerra, nun per\u00edodo claramente posterior, sen cabalar\u00eda (\u00e9 dicir, o per\u00edodo dos Reinos Combatentes).\nDescubrimentos arqueol\u00f3xicos modernos.\nO descubrimento en 1972 dunha copia case completa de \"A arte da Guerra\" da dinast\u00eda Han (206 aC -220) dentro dunha tumba, que \u00e9 case completamente id\u00e9ntica a edici\u00f3ns modernas, demostra decisivamente que a obra conseguira o seu formato actual como m\u00ednimo a comezos da dinast\u00eda Han, e os descubrimentos de copias menos completas datadas anteriormente confirman o feito de que exist\u00eda cunha forma aproximadamente \u00f3 actual como m\u00ednimo \u00f3 per\u00edodo medio e final dos Reinos Combatentes. Por probas arqueol\u00f3xicas queda demostrado que \"A arte da Guerra\" exist\u00eda na s\u00faa forma actual a comezo da dinast\u00eda Han, as\u00ed o rexistro do traballo da dinast\u00eda Han de oitenta e d\u00faas secci\u00f3ns atribu\u00eddas a Sun Tzu foi asumido polos historiadores modernos como un erro ou un traballo perdido que combinaba a existente \"Arte da Guerra\" con material biogr\u00e1fico e dial\u00e9ctico. Alg\u00fans eruditos modernos suxiren que \"A arte da Guerra\" deb\u00eda ter trece secci\u00f3ns antes de que Sun Tzu contactase co rei de Wu, posto que o rei menciona o n\u00famero trece na descrici\u00f3n da s\u00faa reuni\u00f3n nas \"Lembranzas do gran historiador\".\nPuntos de vista alternativos da s\u00faa orixe.\nAlg\u00fans historiadores modernos impugnan a interpretaci\u00f3n tradicionalista da historia do texto. Mesmo se se ten en conta a posibilidade de revisi\u00f3ns posteriores, a interpretaci\u00f3n tradicionalista de que Sun Tzu creou \"A arte da guerra el mesmo\" (\"ex nihilo\"), e que todos os outros estudosos militares te\u00f1en que copiar e prestar del, fai caso omiso da posibilidade de que houbese unha tradici\u00f3n formal ou literaria previa dos estudos t\u00e1cticos, a pesar da existencia hist\u00f3rica de m\u00e1is de 2.000 anos de guerra chinesa e o desenvolvemento t\u00e1ctico que tivo a guerra na China antes do ano 500 antes de Cristo. Como que \u00e9 pouco probable que Sun Tzu crease o corpo enteiro dos estudos t\u00e1cticos da China, \"os conceptos b\u00e1sicos e as v\u00edas com\u00fans parecen argumentar a favor dunha tradici\u00f3n militar global e unha experiencia en constante evoluci\u00f3n, no canto da creaci\u00f3n ex nihilo\".\nUnha alternativa \u00e1 teor\u00eda dos tradicionalistas afirma que \"A arte da guerra\" logrou a s\u00faa forma actual durante o per\u00edodo medio e final dos Reinos Combatentes (do s\u00e9culo IV \u00f3 III aC), s\u00e9culos despois da morte do hist\u00f3rico Sun Tzu. Esta interpretaci\u00f3n bas\u00e9ase nas diferenzas entre as t\u00e1cticas de \"A arte da guerra\" e as condici\u00f3ns hist\u00f3ricas da guerra a finais do per\u00edodo de Primavera e Outono (finais do s\u00e9culo VI aC). Exemplos de guerra descritos en \"A arte da guerra\" que non pasaron at\u00e9 o per\u00edodo dos Reinos Combatentes incl\u00faen:\nDebido \u00f3 feito de que as condici\u00f3ns e as t\u00e1cticas defendidas en \"A arte da guerra\" son historicamente anacr\u00f3nicas \u00e1 \u00e9poca do Sun Tzu hist\u00f3rico, \u00e9 posible que \"A arte da guerra\" fose creado a mediados ou a finais do per\u00edodo dos Reinos Combatentes.\nA interpretaci\u00f3n que hai entre a tradicionalista de que Sun Tzu foi \"o \u00fanico creador da arte da guerra\" no Per\u00edodo de Primavera e Outono, e o punto de vista oposto, de que \"A arte da guerra\" foi creado a mediados e finais do Per\u00edodo dos Reinos Combatentes, s\u00e9culos despois da morte de Sun Tzu, suxire que o n\u00facleo do texto foi creado por Sun Tzu e foi sometido a un per\u00edodo de revisi\u00f3n antes de chegar m\u00e1is ou menos \u00e1 s\u00faa forma actual despois dun s\u00e9culo da morte de Sun Tzu (na \u00faltima metade do s\u00e9culo V aC).\nA opini\u00f3n de que \"A arte da guerra\" conseguiu m\u00e1is ou menos a s\u00faa forma actual a finais do s\u00e9culo V aC ap\u00f3iase na recuperaci\u00f3n dos antigos fragmentos existentes de \"A arte da guerra\" e pola an\u00e1lise da prosa de \"A arte da guerra\", que \u00e9 similar a outros textos que datan, definitivamente, de finais do s\u00e9culo V aC (por exemplo o \"Mozi\"), pero diferentes, xa sexan anteriores (como \"As Analectes\") ou posteriores (por exemplo, o \"Xunzi\") \u00e1 literatura de aproximadamente o mesmo per\u00edodo. Esta teor\u00eda explica tanto o rexistro hist\u00f3rico atribu\u00edndo \"A arte da guerra\" a Sun Tzu como a descrici\u00f3n das t\u00e1cticas anacr\u00f3nicas \u00e1 \u00e9poca de Sun Tzu na \"A arte da guerra\".\nAnotaci\u00f3ns.\nAntes do descubrimento polos arque\u00f3logos da versi\u00f3n en madeira de bamb\u00fa en abril de 1972, unha versi\u00f3n comunmente citada de \"A arte da Guerra\" era a \"Anotaci\u00f3n das Estratexias de Sun Tzu\" de Cao Cao, o fundador do reino de Wei. No prefacio, escrib\u00eda que as anotaci\u00f3ns previas non se centraban nas ideas esenciais. Outras anotaci\u00f3ns mencionadas nos libros de historia oficiais incl\u00faen \"a Estratexia Militar de Sun Tzu\" de Shen You (176-204), a \"Copia da Estratexia Militar de Sun Tzu\" de Jia Xu e \"A Estratexia Militar de Sun Tzu\" de Cao Cao e Wang Ling.\nO \"Libro de Sui\" documentou sete libros \u00f3s que se lles pon o nome de Sunzi. Unha anotaci\u00f3n de Du Mu tam\u00e9n incl\u00fae a anotaci\u00f3n de Cao Cao. \"A arte da Guerra\" de Lle Jing dise que foi unha revisi\u00f3n das estratexias do Mestre Sun. As anotaci\u00f3ns de Cao Cao, Du Mu e Li Quan traduc\u00edronse \u00e1 lingua tangut antes do 1040. Un libro denominado \"Dez Escolas da arte de Anotaci\u00f3ns de Guerra\" foi publicado antes de 1161.\nDespois da invenci\u00f3n da imprenta \"A arte da Guerra\" (coas anotaci\u00f3ns de Cao Cao) foi publicado nun libro de texto militar xunto con outros seis libros de estratexia, colectivamente co\u00f1ecidos como \"Os Sete Cl\u00e1sicos Militares\" (\u6b66\u7d93\u4e03\u66f8 / \u6b66\u7ecf\u4e03\u4e66).\nComo libros de texto militares de lectura obrigatoria desde a Dinast\u00eda Song, \"Os Sete Cl\u00e1sicos Militares\" tiveron moitas anotaci\u00f3ns. Hoxe en d\u00eda existen m\u00e1is de 30 versi\u00f3ns diferentes destes libros con anotaci\u00f3ns.\nAs d\u00faas versi\u00f3ns chinesas tradicionais m\u00e1is com\u00fans da \"Arte de Guerra\" (o \"Foco de Especialista Completo\" e a \"Biblia Militar\") foron as fontes para a primeira traduci\u00f3n \u00f3 ingl\u00e9s e outras. Non foi at\u00e9 os anos 1970 que estes traballos se compilar\u00edan, con m\u00e1is descubrimentos arqueol\u00f3xicos recentes, nunha versi\u00f3n m\u00e1is completa \u00fanica en Taipei, Taiw\u00e1n. O traballo que resultou co\u00f1\u00e9cese como a \"Versi\u00f3n Completa da arte da Guerra de Sun Tzu\"."}
{"id": "27847", "revid": "98629", "url": "https://gl.wikipedia.org/wiki?curid=27847", "title": "Teorema de Weierstrass", "text": "As funci\u00f3ns continuas nun intervalo pechado te\u00f1en unha propiedade interesante, recollida no seguinte teorema:\nHip\u00f3tese: A funci\u00f3n f \u00e9 continua nun intervalo pechado formula_1 ent\u00f3n\nTese: Hai \u00f3 menos dous puntos x1,x2 dentro de [a,b] onde f alcanza valores extremos absolutos, \u00e9 dicir formula_2, para calquera formula_3\nCorolario: O conxunto imaxe da funci\u00f3n f est\u00e1 acoutado, \u00e9 dicir:"}
{"id": "27850", "revid": "89787", "url": "https://gl.wikipedia.org/wiki?curid=27850", "title": "Muralla de Santiago de Compostela", "text": "A muralla de Santiago de Compostela, da que soamente quedan alg\u00fans lenzos, rodeaba a cidade de Santiago de Compostela at\u00e9 o seu derrubamento no s\u00e9culo XIX, a\u00ednda que na actualidade se conservan alg\u00fans restos, sendo o maior o arco de Mazarelos. Existen, as\u00ed mesmo, algunhas partes ocultas polas casas actuais. A traza da muralla \u00e9 claramente vis\u00edbel a\u00ednda sobre o plano da cidade antiga de Santiago, cuxo urbanismo veu determinado pola existencia desta fortificaci\u00f3n.\nOrixe.\nNo ano 968 Sisnando II de Iria amurallou a zona que ocupaba a igrexa anterior \u00e1 actual catedral de Santiago e os seus l\u00edmites inmediatos, conformando o n\u00facleo co\u00f1ecido como \"Locus Sancti Iacobi\". Este ocupaba tan s\u00f3 o espazo que hoxe ocupan a catedral, a praza da Quintana e o convento de San Paio de Antealtares, cunhas poucas r\u00faas anexas. Esta muralla, que se complementaba cun segundo anel formado por fosos e estacadas, foi case totalmente destru\u00edda pola expedici\u00f3n de Almanzor en 997.\nA mediados do s\u00e9culo XI, dado o auxe da cidade, que comezaba a ser un florecente lugar de peregrinaci\u00f3n, unido ao medo a unha incursi\u00f3n normanda ou \u00e1rabe, fixo que o bispo Cresconio constru\u00edse unha nova muralla moito maior sobre o anel de foso e estacadas. Esta nova muralla, que ti\u00f1a uns 2\u00a0km de contorno e cubr\u00eda un espazo interior de 30 ha, \u00e9 en esencia a que se manter\u00e1 ata o s\u00e9culo XIX e protex\u00eda os novos arrabaldes que se \u00edan formando arredor do \"Locus\".\nDa primeira muralla, que desapareceu moi pronto baixo as novas edificaci\u00f3ns, apenas quedan unhas poucas pegadas que se acharon na zona da Acibechar\u00eda. En 2009, durante as obras de remodelaci\u00f3n do antigo Banco de Espa\u00f1a para habilitar as novas dependencias do Museo das Peregrinaci\u00f3ns, atopouse unha secci\u00f3n en bastante ben estado desta primeira fortificaci\u00f3n.\nCaracter\u00edsticas.\nOs muros estaban constru\u00eddos con cascotes irregulares de pedra tipo xisto, cunha altura duns 5 m e un grosor duns 2,5 m. Estaban ameados, a\u00ednda que non se co\u00f1ece a forma exacta, e reforzados a intervalos regulares por torres cuadrangulares, 48 segundo o plano de 1595. A s\u00faa forma de ril dispo\u00f1\u00eda o seu eixe m\u00e1is longo orientado Norte-Sur. As portas estaban constru\u00eddas con cantar\u00eda m\u00e1is fina e argamasa e ao exterior estaba rodeada por un foso.\nPortas.\nA muralla orixinal ti\u00f1a 7 portas, \u00e1s que se foron engadindo outras co paso dos s\u00e9culos. O C\u00f3dice Calixtino describe as primeiras sete portas do seguinte xeito:\n\"As entradas e portas da cidade son VII. A primeira entrada ch\u00e1mase Porta Franc\u00edxena; a segunda, Porta da Pena; a terceira, Porta de Sofrades; a cuarta, Porta do Santo Peregrino; a quinta, Porta Falgueira, que conduce a Padr\u00f3n; a sexta, Porta de Susannis; e a s\u00e9tima, Porta de Mazarelos, pola que chega \u00e1 cidade o precioso Baco.\"\nNo s\u00e9culo XIII \u00e1brese a Porta Nova da Vila (ou da R\u00faa da Pena) e nos s\u00e9culos XIV e XV aparecen outras portas menores para uso peonil, como a das Algalias, a de San Fiz ou a do Souto.\nAs tres portas principais da cidade foron, por orde de importancia:\nInfluencia urban\u00edstica.\nTrala construci\u00f3n da muralla, o tecido urbano queda constrinxido dentro do l\u00edmite que esta sup\u00f3n, o cal marca o tama\u00f1o dos edificios e mesmo a s\u00faa altura, xa que os de m\u00e1is de tres plantas se v\u00edan coma unha ameaza para o sistema defensivo. Amais, as tres principais portas marcan os eixes de comunicaci\u00f3n da cidade, que se articulan de xeito case reticular, dende as entradas ata a praza de Cervantes ou a do Obradoiro, \u00e1 s\u00faa vez interconectadas. Tam\u00e9n marca as construci\u00f3ns externas, xa que tanto os mosteiros coma os obradoiros molestos ou os bordeis se instalan extra muros pero preto das portas.\nDeterioraci\u00f3n e abandono.\nA partir do s\u00e9culo XV as murallas van perdendo a s\u00faa utilidade ao diminu\u00edr a ameaza de ataques, o cal fai que vaian caendo nun progresivo abandono. En 1596, temendo un ataque por parte dos ingleses, Antonio Ozores fai este repaso do estado das murallas:\nAmais, co paso dos anos e os avances na artillar\u00eda, a muralla quedou anticuada e inserv\u00edbel para a defensa. A\u00ednda que os veci\u00f1os tentaron reparala en varias ocasi\u00f3ns durante os s\u00e9culos XVII e XVIII, hai constancia de que varias partes desta se utilizaron coma vertedoiro, pr\u00e1ctica prohibida por varias ordenanzas municipais, a\u00ednda que deso\u00edda.\nDesaparici\u00f3n da muralla.\nDende a Idade Media e at\u00e9 o s\u00e9culo XIX existiu o contrato de foro, polo cal se ced\u00eda a posesi\u00f3n e uso do cami\u00f1o de rolda interior ou dunha das partes da muralla a un particular a cambio dunha cota fixa. Co paso do tempo, a maior\u00eda dos edificios pr\u00f3ximos \u00e1 muralla estend\u00e9ronse at\u00e9 integrala no seu interior, e mesmo se constru\u00edron edificios nos espazos de rolda e sobre as mesmas torres e murallas. Estes vestixios co\u00f1\u00e9cense coma \"muralla fosilizada\" e permiten co\u00f1ecer con maior exactitude a traza que tivo esta.\nActuaci\u00f3ns.\nXa en 1994 se atoparon os restos dunha torre da muralla e un foso no n.\u00ba 18 da R\u00faa da Senra, que hoxe en d\u00eda poden observarse a trav\u00e9s dun cristal. A partir de ent\u00f3n atop\u00e1ronse e estud\u00e1ronse alg\u00fans fragmentos da muralla ao longo da cidade antiga, destacando os achados da r\u00faa de Entremuros, nos que se descubriu un dos tramos mellor conservados da cidade, de 10 m de longo e 5 de alto, nas paredes dunha vivenda. Nel dist\u00ednguese, entre outros elementos construtivos, a silueta das ameas.\nEn 2009, a Oficina da Cidade Hist\u00f3rica e Rehabilitaci\u00f3n do concello de Santiago realizou unha ruta chamada \"A cerca da Cidade\" co fin de achegar a historia e a traza da antiga muralla ao p\u00fablico en xeral. Esta ruta sinalouse ao longo do seu percorrido cuns puntos de referencia incrustados no chan que van sinalando o percorrido da muralla arredor da cidade antiga."}
{"id": "27851", "revid": "98629", "url": "https://gl.wikipedia.org/wiki?curid=27851", "title": "1211", "text": ""}
{"id": "27852", "revid": "1131", "url": "https://gl.wikipedia.org/wiki?curid=27852", "title": "Praza de Cervantes", "text": "A Praza de Cervantes \u00e9 unha praza da zona vella de Santiago de Compostela, o seu primeiro nome foi Praza do Campo, cara ao s\u00e9culo XII pasou a ser co\u00f1ecida como Praza do Foro, e posteriormente Praza do Pan.\nHistoria e caracter\u00edsticas.\nO seu actual nome d\u00e9bese \u00e1 localizaci\u00f3n dun monumento dedicado da Miguel de Cervantes sobre a fonte da praza.\nNela celebr\u00e1base o mercado da cidade durante a Idade Media e era o lugar onde o pregoeiro oficial l\u00eda as ordenanzas arcebispais e do concello. Ata 1782 a Casa do Concello estivo nesta praza, no edificio que alberga na actualidade a Concellar\u00eda de Rehabilitaci\u00f3n e Cidade Hist\u00f3rica, e nela tam\u00e9n est\u00e1 a Igrexa de San Bieito do Campo."}
{"id": "27853", "revid": "88215", "url": "https://gl.wikipedia.org/wiki?curid=27853", "title": "Arlindo Barbeitos", "text": "Arlindo do Carmo Pires Barbeitos, nado en Catete o 24 de decembro de 1940 e finado en Luanda o 21 de marzo de 2021, foi un poeta angolano.\nTraxectoria.\nEn 1957 estableceuse en Portugal para estudar sociolox\u00eda, deixando o pa\u00eds poucos anos despois por motivos pol\u00edticos Exliiouse en Francia e Alema\u00f1a, e estudou sociolox\u00eda, antropolox\u00eda, filosof\u00eda, econom\u00eda e estat\u00edstica na Universidade de Frankfurt. En 1971 entrou no Movemento Popular para a Liberaci\u00f3n de Angola, que loitaba pola independencia, e regresou \u00e1 s\u00faa terra para dar clases na Fronte Leste. En 1972 regresou a Portugal para tratarse dunha doenza, e comezou o seu doutoramento en etnolox\u00eda.\nEn 1975, coa independencia de Angola, regresou ao pa\u00eds. Foi profesor no Lubango, enviado cultural en Alxeria, e tradutor do primeiro presidente angolano, Agostinho Neto.\nFaleceu o 31 de marzo de 2021, en Luanda, s\u00f3 11 d\u00edas despois da morte da s\u00faa esposa, Maria Alexandre D\u00e1skalos."}
{"id": "27854", "revid": "839", "url": "https://gl.wikipedia.org/wiki?curid=27854", "title": "Francis Bebey", "text": "Francis Bebey, nado o 15 de xullo de 1929 en Douala e finado o 28 de maio de 2001 en Par\u00eds, foi un escritor, music\u00f3logo, m\u00fasico e xornalista camerun\u00e9s de lingua francesa. Dende 1968 traballou para o servizo de informaci\u00f3n da UNESCO"}
{"id": "27855", "revid": "25871", "url": "https://gl.wikipedia.org/wiki?curid=27855", "title": "Sylvain Bemba", "text": "Sylvain Bemba, nado en 1934 e finado no exilio en Par\u00eds en 1995, foi un escritor congol\u00e9s. Nos seus artigos xornal\u00edsticos empregou os alcumes de \"Congo Kerr\", \"Rufus\", \"Michel Belvain\" e mais \"Martial Malinda\"."}
{"id": "27856", "revid": "479", "url": "https://gl.wikipedia.org/wiki?curid=27856", "title": "Mozart", "text": ""}
{"id": "27857", "revid": "25871", "url": "https://gl.wikipedia.org/wiki?curid=27857", "title": "Ubi sunt", "text": "Ubi sunt? \u00e9 un t\u00f3pico latino que significa literalmente \"Onde est\u00e1n?\" e fai referencia \u00e1 fugacidade do tempo. Ten a s\u00faa orixe na frase \"Ubi sunt qui ante nos in hoc mundo fuere?\" (\"Que foi dos que viviron antes ca n\u00f3s?\"), utilizada xa na literatura da Roma Cl\u00e1sica, pasando despois \u00e1s literaturas romances e \u00e1 literatura europea.\nCaracter\u00edsticas.\nReflicte un t\u00f3pico de orixe na Biblia, que aparece no \"Libro da sabedor\u00eda\", en Isa\u00edas e en Baruc, e que rexorde na Idade Media: a concepci\u00f3n da vida coma un tr\u00e1nsito \u00e1 vida despois da morte. Xa no s\u00e9culo XV foi empregado por Fran\u00e7ois Villon na obra \"Ballade des dames du temps jadis\" e por Jorge Manrique nas \"Coplas a la muerte de su padre\".\nNa literatura galega do s\u00e9culo XX este t\u00f3pico aparece no poemario \"Dona do corpo delgado\" de \u00c1lvaro Cunqueiro (1950) nos poemas \"Rondeau das se\u00f1oras donas pintadas no ouso do Vilar, no s\u00e9culo XIV, cheirando unha frol\" e \"Rondeau da dona enterrada en San Xoh\u00e1n de Bad\u00f3n, con dous anxos aos p\u00e9s\", pezas ambas as d\u00faas de certo car\u00e1cter neotrobadoresco. Tam\u00e9n aparece no poema \"Mar\u00eda Balteira\" de Dar\u00edo Xoh\u00e1n Cabana (1992), as\u00ed como no poema en castel\u00e1n \"Ayer\" de Mar\u00eda Mari\u00f1o."}
{"id": "27858", "revid": "23204", "url": "https://gl.wikipedia.org/wiki?curid=27858", "title": "Mongo Beti", "text": "Alexandre Biyidi Awala, co\u00f1ecido como Mongo Beti, nado en Akom\u00e9tan en 1932 e finado en Douala en 2001, foi un escritor camerun\u00e9s.\nTraxectoria.\nEstudou na escola misioneira de Mbalmayo, en 1945 entrou no instituto de Yaund\u00e9 e fixo estudos universitarios en Aix-en-Provence e a Sorbona. En 1953 publicou o seu primeiro relato na revista \"Pr\u00e9sence africaine\". Entre 1966 e 1994 ensinou no instituto de Ru\u00e1n. Entre 1978 e 1991 publicou xunto coa s\u00faa dona Odile Tobner a revista \"Peuples Noirs Peuples africains\", dende onde denuncia o neocolonialismo. En 1991 viaxa ao Camer\u00fan e definitivamente en 1994, establ\u00e9cese en Yaund\u00e9."}
{"id": "27860", "revid": "98629", "url": "https://gl.wikipedia.org/wiki?curid=27860", "title": "Calixthe Beyala", "text": "Calixthe Beyala, nada en Douala en 1961, \u00e9 unha escritora camerunesa. \nTraxectoria.\nNaceu no seo dunha familia pobre, educouna unha irm\u00e1n m\u00e1is vello, estudou en Douala e Bangui e viviu en M\u00e1laga e C\u00f3rsega antes de se asentar en Par\u00eds, onde reside actualmente. Escritora feminista, trata da opresi\u00f3n da muller pola familia e polos homes, da sexualidade feminina e o choque cultural."}
{"id": "27861", "revid": "25871", "url": "https://gl.wikipedia.org/wiki?curid=27861", "title": "Olympe Bh\u00ealy-Qu\u00e9num", "text": "Olympe Bh\u00ealy-Qu\u00e9num, nado en Ouidah en 1928, \u00e9 un escritor e xornalista benin\u00e9s.\nTraxectoria.\nEstudou en Cotonou, entre 1944 e 1946 viaxou por Ben\u00edn e Nixeria, estudou na filolox\u00eda en Caen, entre 1955 e 1960 foi profesor en diversos liceos franceses, cando se produce a independencia de Ben\u00edn entra no seu servizo diplom\u00e1tico. Dirixiu \"La Vie Africaine\" (1962-1965) e \"L'Afrique Actuelle\" (1965-1968). En 1968 entrou a traballar na sede da UNESCO en Par\u00eds."}
{"id": "27863", "revid": "25871", "url": "https://gl.wikipedia.org/wiki?curid=27863", "title": "Cir\u00edaco Bokesa", "text": "Cir\u00edaco Bokesa Napo (1939) \u00e9 un escritor ecuatoguineano.\nTraxectoria.\nEstudou en Salamanca, onde se ordenou sacerdote en 1969, volveu a Guinea Ecuatorial e entrou en prisi\u00f3n por raz\u00f3ns pol\u00edticas durante o r\u00e9xime de Mac\u00edas Nguema. En 1980 secular\u00edzase e traballa no ensino."}
{"id": "27864", "revid": "85894", "url": "https://gl.wikipedia.org/wiki?curid=27864", "title": "Cabarcos, Barreiros", "text": "San Xuli\u00e1n de Cabarcos \u00e9 unha parroquia que se localiza no concello de Barreiros. Segundo o padr\u00f3n municipal de 2004 ti\u00f1a 421 habitantes (224 mulleres e 197 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 484 habitantes. Segundo o IGE, no 2014 a s\u00faa poboaci\u00f3n descendera ata os 332 habitantes, sendo 153 homes e 179 mulleres."}
{"id": "27865", "revid": "23204", "url": "https://gl.wikipedia.org/wiki?curid=27865", "title": "Celeiro de Mari\u00f1aos, Barreiros", "text": "Santa Cristina de Celeiro de Mari\u00f1aos \u00e9 unha parroquia que se localiza no concello de Barreiros. Segundo o padr\u00f3n municipal de 2004 ti\u00f1a 229 habitantes (116 mulleres e 113 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 255 habitantes. Segundo o IGE, no 2014 a s\u00faa poboaci\u00f3n descendera ata os 177 habitantes, sendo 91 homes e 86 mulleres.\nPatrimonio cultural.\nIgrexa parroquial.\nA igrexa parroquial \u00e9 do s\u00e9culo XVIII, segundo consta sobre a porta principal. Antigamente o cemiterio atop\u00e1base no propio atrio da igrexa pero trasladouse a finais do s\u00e9culo XIX ou principios do s\u00e9culo XX. Hoxe en d\u00eda a\u00ednda son visibles dous nichos \u00e9 unha l\u00e1pida na que aparece gravada unha inscrici\u00f3n en castel\u00e1n extra\u00edda do segundo Libro dos Macabeos, cap\u00edtulo 12:\nLendas.\nO tesouro de Maeloc.\nCeleiro de Mari\u00f1aos est\u00e9ndese \u00f3s pes do Monte Corner\u00eda, un dos puntos m\u00e1is altos desta zona da Mari\u00f1a. Al\u00ed disque foi soterrado, a gran profundidade, un ba\u00fal de ouro cunha pedra azul de poderes m\u00e1xicos pertencente \u00f3 bispo bret\u00f3n Maeloc.\nFestas.\nAs festas na parroquia de Celeiro de Mari\u00f1aos son o 24 e 25 de Xulio, na honra da s\u00faa patroa Santa Cristina de Bolsena e o patr\u00f3n de Galicia: Santiago. Ademais na segunda fin de semana de agosto ten lugar a Romer\u00eda de San Caetano - Festa da Tortilla, nas inmediaci\u00f3ns da capela de San Caetano e Virxe da Espi\u00f1a.\nDurante os \u00faltimos catro anos v\u00e9n tendo lugar \u00f3 pe do r\u00edo Masma o Festival Ao Son do Masma, unha cita coa m\u00fasica tradicional e a artesan\u00eda. O Festival ten lugar na primeira fin de semana de xu\u00f1o, a\u00ednda que a edici\u00f3n de 2015 foi posposta ata setembro."}
{"id": "27866", "revid": "25871", "url": "https://gl.wikipedia.org/wiki?curid=27866", "title": "San Cosme de Barreiros, Barreiros", "text": "San Cosme de Barreiros \u00e9 unha parroquia que se localiza no concello de Barreiros. Segundo o padr\u00f3n municipal de 2004 ti\u00f1a 1.004 habitantes (518 mulleres e 418 homes), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.067 habitantes. Segundo o IGE, no 2014 a s\u00faa poboaci\u00f3n descendera ata os 995 habitantes, sendo 481 homes e 514 mulleres."}
{"id": "27867", "revid": "5863", "url": "https://gl.wikipedia.org/wiki?curid=27867", "title": "San Miguel de Reinante, Barreiros", "text": "San Miguel de Reinante \u00e9 unha parroquia que se localiza no concello de Barreiros. Segundo o IGE en 2010 ti\u00f1a 690 habitantes (364 mulleres e 319 homes), distribu\u00eddos en 21 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 693 habitantes."}
{"id": "27868", "revid": "5863", "url": "https://gl.wikipedia.org/wiki?curid=27868", "title": "San Pedro de Benquerencia, Barreiros", "text": "San Pedro de Benquerencia \u00e9 unha parroquia que se localiza no concello de Barreiros. Segundo o padr\u00f3n municipal de 2004 ti\u00f1a 398 habitantes (216 mulleres e 182 homes), distribu\u00eddos en 17 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 392 habitantes. Segundo o IGE, no 2014 a s\u00faa poboaci\u00f3n medrara ata os 406 habitantes, sendo 187 homes e 219 mulleres."}
{"id": "27869", "revid": "25871", "url": "https://gl.wikipedia.org/wiki?curid=27869", "title": "San Xusto de Cabarcos, Barreiros", "text": "San Xusto de Cabarcos \u00e9 unha parroquia que se localiza no concello de Barreiros. Segundo o padr\u00f3n municipal de 2004 ti\u00f1a 323 habitantes (167 mulleres e 156 homes), distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 344 habitantes. Segundo o IGE, no 2014 a s\u00faa poboaci\u00f3n descendera ata os 235 habitantes, sendo 104 homes e 131 mulleres."}
{"id": "27870", "revid": "1131", "url": "https://gl.wikipedia.org/wiki?curid=27870", "title": "Miguel Gila", "text": "Miguel Gila, nado en Chamber\u00ed o 12 de marzo de 1919 e finado en Barcelona o 14 de xullo de 2001, foi un humorista madrile\u00f1o.\nTraxectoria.\nQuedou orfo de pai sendo cativo e debido a dificultades econ\u00f3micas tivo que deixar os estudos con 13 anos. O seu primeiro traballo foi pintor de coches. Uns anos despois retomou os seus estudos, chegando at\u00e9 o segundo grao de aprendiz de mec\u00e1nica de aviaci\u00f3n traballando nos Talleres Elizalde de Barcelona. Posteriormente foi fresador en Construcciones Aeron\u00e1uticas SA (CASA), en Xetafe.\nAo comezo da guerra civil, sendo militante das Xuventudes Socialistas de Espa\u00f1a, participou como voluntario (xullo de 1936) no Quinto Rexemento de Enrique L\u00edster. Pouco despois, en decembro de 1938, foi apresado e internado at\u00e9 maio de 1939 nun campo de prisioneiros, onde coincidiu co poeta Miguel Hern\u00e1ndez. Pasou logo polos penais de Yeser\u00edas, Carabanchel e Torrijos, e despois cumpriu cun servizo militar de catro anos.\nComezou o seu traballo como humorista gr\u00e1fico en \"La Exedra\", revista editada en Salamanca por un grupo de universitarios cara os anos 1943-1944, e, m\u00e1is adiante, en \"La Codorniz\" e en \"Hermano Lobo\", a\u00ednda que, segundo a s\u00faa propia autobiograf\u00eda, acadou o \u00e9xito en 1951 cando actuou en Madrid como espont\u00e1neo no teatro de Fontalba, onde contou un mon\u00f3logo improvisado sobre a s\u00faa experiencia de voluntario nunha guerra. Na d\u00e9cada dos cincuenta actuou na radio. A finais dos anos 1950 participou en xiras visitando campamentos militares en \u00c1frica. En 1968 autoexiliouse a Buenos Aires. Fixo varias xiras por Am\u00e9rica Latina e dende 1977 tam\u00e9n por Espa\u00f1a, onde regresou definitivamente en 1985.\nO modo m\u00e1is frecuente co que expresaba o seu humor era mediante di\u00e1logos figurados (en realidade mon\u00f3logos) ao tel\u00e9fono, cuxo costumismo inxenuo acheg\u00e1base \u00e1s veces ao surrealismo.\nFaleceu en 2001 en Barcelona, por unha insuficiencia respiratoria debida a unha enfermidade pulmonar cr\u00f3nica que sufr\u00eda hab\u00eda alg\u00fan tempo."}
{"id": "27871", "revid": "85894", "url": "https://gl.wikipedia.org/wiki?curid=27871", "title": "Vilamart\u00edn Pequeno, Barreiros", "text": "San Xo\u00e1n Degolado de Vilamart\u00edn Pequeno \u00e9 unha parroquia que se localiza no concello de Barreiros. Segundo o padr\u00f3n municipal de 2004 ti\u00f1a 68 habitantes (36 homes e 32 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 76 habitantes. Segundo o IGE, no 2014 a s\u00faa poboaci\u00f3n descendera ata os 49 habitantes, sendo 26 homes e 23 mulleres.\nLimita \u00f3 oeste, rego de Lexoso por medio, con Vilamart\u00edn Grande.\n\u00c9 o lugar por onde entra o en Barreiros, dende Arante, Ribadeo antes de pasar a Vilamart\u00edn Grande."}
{"id": "27877", "revid": "98629", "url": "https://gl.wikipedia.org/wiki?curid=27877", "title": "Eduardo Frei Montalva", "text": "Eduardo Nicanor Frei Montalva, nado en 1911 e finado en 1982), foi un avogado, xornalista e pol\u00edtico, foi presidente do Chile de 1964 ata 1970. Foi sucedido por Salvador Allende, do cal foi opositor. De pai su\u00edzo e membro destacado da familia Frei, seu fillo m\u00e1is vello, Eduardo Frei Ruiz-Tagle, tam\u00e9n foi presidente de Chile, entre 1994 e 2000.\nTraxectoria.\nFormado nas filas do dereitista Partido Conservador e graduado na Pontificia Universidade Cat\u00f3lica de Chile, foi un dos fundadores de Falanxe Nacional, unha escisi\u00f3n do conservadorismo que propo\u00f1\u00eda os postulados da Doutrina Social da Igrexa e o humanismo cristi\u00e1n. Tras participar no gabinete ministerial do presidente radical Juan Antonio R\u00edos, foi electo senador da Rep\u00fablica entre 1949 e 1959 polas provincias de Atacama e Coquimbo, sendo reelecto para o per\u00edodo entre 1957 e 1965 pola provincia de Santiago.\nEn 1957, Frei participa na reforma de Falanxe Nacional que d\u00e1 vida ao Partido Dem\u00f3crata Cristi\u00e1n de Chile, o cal o proclama como o seu candidato para as elecci\u00f3ns presidenciais de 1958. A\u00ednda que \u00e9 derrotado por Jorge Alessandri e Salvador Allende, obt\u00e9n un auspicioso 20,75% que eleva as s\u00faas posibilidades para as elecci\u00f3ns presidenciais de 1964, onde novamente \u00e9 presentado como candidato. En ditas elecci\u00f3ns \u00e9 apoiado implicitamente por gran parte da dereita para impedir a vitoria de Allende, obtendo un hist\u00f3rico 56,08% dos votos.\nFoi presidente de Chile entre 1964 e 1970. No seu goberno intentou realizar a denominada \"Revoluci\u00f3n en liberdade\" como contraparte \u00e1 polarizaci\u00f3n existente en plena guerra fr\u00eda. Dentro das s\u00faas principais acci\u00f3ns estivo o inicio do proceso de chilenizaci\u00f3n do cobre, a reforma agraria, a ampliaci\u00f3n da educaci\u00f3n obrigatoria a 8 anos e a introduci\u00f3n da educaci\u00f3n preescolar, a reforma do sistema de sa\u00fade e o establecemento de pol\u00edticas sobre vivenda a trav\u00e9s da creaci\u00f3n do Ministerio de Vivenda e Urbanismo.\nTras a fin do seu mandato, converteuse nun dos principais opositores do goberno da Unidade Popular liderada por Allende, asumindo a Presidencia do Senado tras as elecci\u00f3ns parlamentarias de 1973, onde obtivo un escano novamente por Santiago, cargo que desempe\u00f1ou at\u00e9 a disoluci\u00f3n do Congreso tras o golpe de estado do 11 de setembro de 1973. Durante o r\u00e9xime militar, e tras un inicial apoio ao golpe, volveuse nunha das principais figuras da oposici\u00f3n contra a ditadura de Augusto Pinochet, sendo o \u00fanico permitido a realizar unha manifestaci\u00f3n contraria \u00e1 aprobaci\u00f3n da Constituci\u00f3n de 1980.\nEn 1982, Eduardo Frei Montalva faleceu tras unha cirurx\u00eda dixestiva por unha hernia de hiato. A\u00ednda que nun inicio oficialmente a s\u00faa morte explicouse como resultado dun shock s\u00e9ptico tras a operaci\u00f3n, derivado de complicaci\u00f3ns na mesma, durante o regreso \u00e1 democracia iniciouse unha investigaci\u00f3n xudicial, tras a cal en decembro de 2009 cualificouse como homicidio, proces\u00e1ndose a seis persoas como presuntos autores e part\u00edcipes de dito delito."}
{"id": "27878", "revid": "127505", "url": "https://gl.wikipedia.org/wiki?curid=27878", "title": "Altofalante", "text": "Un altofalante \u00e9 un transdutor que converte a enerx\u00eda el\u00e9ctrica en enerx\u00eda ac\u00fastica, realizando o proceso contrario ao micr\u00f3fono, \u00e9 dicir, a restituci\u00f3n da enerx\u00eda el\u00e9ctrica en ac\u00fastica despois dunha etapa de potencia da amplificaci\u00f3n de baixa frecuencia.\nEsta conversi\u00f3n p\u00f3dese dividir nunha primeira transformaci\u00f3n da enerx\u00eda el\u00e9ctrica en mec\u00e1nica, e nunha segunda transformaci\u00f3n desta enerx\u00eda mec\u00e1nica en enerx\u00eda ac\u00fastica, por medio dun dispositivo que act\u00faa sobre o movemento vibratorio do aire ambiente.\nTipos de altofalantes.\nDin\u00e1mico ou de bobina m\u00f3bil.\n\u00c9 o tipo de altofalante m\u00e1is utilizado. \u00dasase tanto nun pequeno receptor de radio, coma en sistemas de megafon\u00eda ou en monitores de estudo de alta calidade.\nO conxunto formado por im\u00e1n, bobina e cono co\u00f1\u00e9cese como motor do altofalante. O cono ou diafragma sostense en suspensi\u00f3n cunha tea fina e envolvente ou cun anaco de goma ao redor do chasis. O chasis ou carcasa ad\u00f3itase constru\u00edr en aceiro fundido para poder soster sen deformaci\u00f3ns a estrutura r\u00edxida que soporta pesados im\u00e1ns.\nFuncionamento.\nO altofalante electromagn\u00e9tico de bobina m\u00f3bil \u00e9 unha aplicaci\u00f3n das leis f\u00edsicas dos campos magn\u00e9ticos, das acci\u00f3ns que producen estes ao ser atravesado un condutor por unha corrente el\u00e9ctrica.\nAbrangue os seguinte elementos:\nElectrost\u00e1tico.\nCom\u00e9zase a utilizar nos anos 50 e \u00e9 dif\u00edcil de constru\u00edr, e polo tanto caro. Non produce os niveis sonoros dos din\u00e1micos, pero a s\u00faa calidade non \u00e9 igualada polos outros tipos de altofalantes.\nO motor do altofalante electrost\u00e1tico consiste nun diafragma grande e chan de moi pouco peso colocado entre d\u00faas placas r\u00edxidas. Mediante polarizaci\u00f3n apl\u00edcaselle ao diafragma unha alta corrente, que fai que se cargue o condensador formado por ambas placas e o diafragma. Como resultado o diafragma m\u00f3vese entre as placas producindo o son. Dado que este desprazamento \u00e9 moi reducido, requ\u00edrese un diafragma de gran superficie se se queren reproducir as baixas frecuencias.\nDe cinta.\nO principio de funcionamento \u00e9 practicamente id\u00e9ntico ao do micr\u00f3fono de cinta, pero invertendo o proceso. O seu n\u00facleo \u00e9 unha fita corrugada.\nAd\u00f3itase empregar especialmente para altas frecuencias.\nPiezoel\u00e9ctrico.\nCun material piezoel\u00e9ctrico, que ao recibir unha diferenza de tensi\u00f3n experimenta deformaci\u00f3ns. Dado que os desprazamentos que sofre son microsc\u00f3picos, aum\u00e9ntase o seu rendemento medio de trompetas ou difusores ac\u00fasticos, sendo empregado para altas frecuencias."}
{"id": "27879", "revid": "23204", "url": "https://gl.wikipedia.org/wiki?curid=27879", "title": "Juan Pistarini", "text": "Juan Pistarini, nado en Victorica (A Pampa) en 1882 e finado en 1956, foi un militar e pol\u00edtico arxentino. Foi ministro de Obras P\u00fablicas, de Mari\u00f1a, de Agricultura e de Interior de varios gobernos \"de facto\" durante a d\u00e9cada de 1940, e vicepresidente de Edelmiro Juli\u00e1n Farrell. Foi o principal promotor do Aeroporto de Ezeiza, que leva o seu nome.\nTraxectoria.\nNado nunha familia de orixe italiana, Pistarini ingresou en 1895 \u00f3 Colexio Militar; malia o forte prexu\u00edzo imperante daquela nas clases superiores, das que provi\u00f1a a meirande parte da oficialidade militar, contra as persoas desta orixe, graduouse entre os mellores alumnos da s\u00faa clase. Estudou enxe\u00f1ar\u00eda en Europa, tralo cal regresou \u00e1 Arxentina a prosegui-la carreira militar.\nAscendido rapidamente, era xa maior en 1921, cando xunto con outros destacados militares formou parte da loxa \"Centro General San Mart\u00edn\", que se opor\u00eda \u00e1 pol\u00edtica de Hip\u00f3lito Yrigoyen e lograr\u00eda de Alvear que nomease ministro de Guerra a Agust\u00edn P. Justo. A loxa disolveuse en 1928, cando o triunfo de Yrigoyen outorgoulle por segunda vez a presidencia da Naci\u00f3n, pero durante ese per\u00edodo trabou estreitos lazos entre os seus membros, que desempe\u00f1ar\u00edan varios dos episodios golpistas dos anos seguintes. Entre eles cont\u00e1banse Pedro Ram\u00edrez, Manuel A. Rodr\u00edguez, Benjam\u00edn Men\u00e9ndez, Arturo Rawson e Rodolfo M\u00e1rquez, ademais do seu principal promotor, Luis J. Garc\u00eda. Desa \u00e9poca data a estreita amizade de Pistarini con Carlos von der Becke, con quen se reencontrar\u00eda uns anos m\u00e1is tarde en Europa, sendo este condisc\u00edpulo de Rommel na Academia Militar de Berl\u00edn.\nNa d\u00e9cada de 1930 a h\u00e1bil manobra de Justo para regresar \u00f3 poder ver\u00eda \u00e1 loxa reconstru\u00edrse e a Pistarini cumprir funci\u00f3ns de agregado militar en Europa; xa en 1930 fora enviado por Jos\u00e9 F\u00e9lix Uriburu coma cabeza dunha expedici\u00f3n de compra de armas a Alema\u00f1a, para o que o seu dominio do alem\u00e1n resultoulle \u00fatil. Pistarini recibiu unha medalla do goberno alem\u00e1n, \u00e1 que uns anos m\u00e1is tarde sumar\u00edanse a Orde da Aguia Dourada con follas de carballo e unha Cruz de Ferro do Terceiro Reich. En 1934 foi nomeado comandante da gornici\u00f3n de Campo de Maio, a principal base militar do pa\u00eds. Puxo en pr\u00e1ctica a s\u00faa formaci\u00f3n coma enxe\u00f1eiro para plantala con m\u00e1is dun mill\u00f3n de \u00e1rbores; e pouco m\u00e1is tarde, ser\u00eda nomeado ministro de Obras P\u00fablicas.\nComo tal, presentou o proxecto para a construci\u00f3n do Aeroporto de Ezeiza, que foi aprobado pola Lei 12.285 o 30 de setembro de 1935. A s\u00faa obra coma tal ser\u00eda inmensa, acorde \u00f3 estilo monumental da pol\u00edtica de inspiraci\u00f3n mussoliniana que segu\u00eda o Ex\u00e9rcito e o goberno da \u00e9poca, pero haber\u00eda de esperar uns anos, ata ser nomeado de novo no cargo por Edelmiro Farrell, para executala; nese tempo foi destinado a Berl\u00edn en 1937, viaxou a Roma co, por aquela, tenente coronel Juan Domingo Per\u00f3n e participou nos plans que dar\u00edan orixe \u00f3 Grupo de Oficiais Unificado (GOU), unha facci\u00f3n militar que levar\u00eda eventualmente a Per\u00f3n \u00f3 goberno.\nMalia a neutralidade arxentina na segunda guerra mundial, Pistarini asinou numerosos contratos de obra coa sinatura alem\u00e1 GEOPE e non agochou as s\u00faas simpat\u00edas polo r\u00e9xime nazi, unha filiaci\u00f3n que o resto do GOU compart\u00eda. Participou no alzamento do 4 de xu\u00f1o de 1943, e en 1944 foi nomeado novamente ministro. Nese cargo, ordenou grandes obras para palia-los efectos do gran terremoto de San Xo\u00e1n de 1944; os seus plans inclu\u00edron tam\u00e9n miles de quil\u00f3metros de rutas, ademais das obras requiridas para adapta-la circulaci\u00f3n \u2014que o 6 de xu\u00f1o de 1945 pasou a se efectuar pola dereita\u2014, miles de escolas, cuarteis militares, barrios residenciais para a oficialidade baseados no modelo da arquitectura colonial de California, e unha gran cadea de hoteis de turismo ideada polo r\u00e9xime peronista.\nComa ministro interino de Mari\u00f1a dese\u00f1ou o proxecto de ampliaci\u00f3n que far\u00eda da frota fluvial arxentina a maior de Am\u00e9rica Latina e a cuarta do mundo, e en 1945 puido inaugura-las obras do aeroporto de Ezeiza. Moitos dos contratos foron executados pola \"Compa\u00f1\u00eda General de Construcciones\" de Ludwig Freude, intimamente asociada coa rede de espionaxe nazi activa en Suram\u00e9rica por xacando; Pistarini ameazou con renunciar cando os aliados esixiron a deportaci\u00f3n de Freude, do que se sospeitaba unha relaci\u00f3n co goberno alem\u00e1n.\nA\u00ednda que formou parte do grupo de oficiais que el 9 de outubro de 1945 se pregou \u00f3s reclamos dos insurrectos de Campo de Maio contra Per\u00f3n, seguiu formando parte do goberno tralo masivo apoio obreiro que determinou a liberaci\u00f3n deste o 17 do mesmo mes. Foi detido tralo derrocamento de Per\u00f3n, e morreu en prisi\u00f3n \u00f3 ano seguinte."}
{"id": "27882", "revid": "5863", "url": "https://gl.wikipedia.org/wiki?curid=27882", "title": "Esmegma", "text": "O esmegma \u00e9 un produto que se acumula no espazo balanoprepucial (entre o prepucio e a glande) nos homes incircuncisos, procedente do recambio celular da glande e a porci\u00f3n interna do prepucio xunto co sebo proveniente das gl\u00e1ndulas de Tyson.\nXorde como unha materia abrancazada, untuosa e fedorenta cando est\u00e1 en descomposici\u00f3n. Serve para protexer e lubricar o espazo prepucial. A s\u00faa presenza en homes incircuncisos pode provocar irritaci\u00f3n do pene se non se limpa regularmente, e unha inflamaci\u00f3n da glande ou b\u00e1lano, denominada balanite.\nPara limpalo s\u00f3 fai falla descubrir a glande e limpala con auga e xab\u00f3n durante a ducha ou outra forma de aseo.\nTam\u00e9n aparece nas mulleres, entre os labios vulvares."}
{"id": "27883", "revid": "6572561", "url": "https://gl.wikipedia.org/wiki?curid=27883", "title": "Los Piratas", "text": "Los Piratas foi un grupo galego de rock en espa\u00f1ol orixinado en Vigo. A s\u00faa discograf\u00eda componse de cinco \u00e1lbums de estudio, dous directos, un recompilatorio e catro discos de sinxelos e rarezas. Trala s\u00faa separaci\u00f3n en 2004 deixaron certo baleiro no panorama pop-rock alternativo en espa\u00f1ol.\nNo seu \u00faltimo disco, \"Fin de la Segunda Parte\", desp\u00eddense dos seus \"fieles\" (denominaci\u00f3n que recib\u00edan as e os seus seguidores) nun concerto en directo, acompa\u00f1ados por outros artistas como Enrique Bunbury e Amaral.\nO cantante do grupo, Iv\u00e1n Ferreiro, emprendeu en 2005 un novo proxecto xunto co seu irm\u00e1n Amaro. O seu \u00e1lbum debut leva por t\u00edtulo \"Canciones para el tiempo y la distancia\".\nTraxectoria.\nComezaron a s\u00faa andaina no 1991 cun \u00e1lbum en directo, \"Los Piratas\". O seu segundo disco, \"Quiero hacerte gritar\", chegou en 1993, e dous anos m\u00e1is tarde apareceu \"Poligamia\". Comezaron a obter un maior reco\u00f1ecemento cando en 1997 o tema \"Mi matadero clandestino\", extra\u00eddo do seu cuarto traballo \"Manual para los fieles\", foi inclu\u00eddo na versi\u00f3n espa\u00f1ola da BSO do filme \"Batman &amp; Robin\". Un ano despois, a s\u00faa canci\u00f3n \"M\" (tam\u00e9n do \u00e1lbum \"Manual para los fieles\") formar\u00eda parte da banda sonora do filme espa\u00f1ol \"Mensaka\".\nEn 1999 foilles encomendado facer unha versi\u00f3n do tema \"My way\" de \"Paul Anka\" para un anuncio de m\u00f3biles da compa\u00f1\u00eda \"Airtel\", o que fixo que fosen amplamente reco\u00f1ecidos a nivel nacional de forma definitiva. Este feito motivou que o seu \u00e1lbum recompilatorio \"Fin de la Primera Parte\", xa no mercado nese momento, se reeditase para inclu\u00edr esta versi\u00f3n do cl\u00e1sico, que uns anos despois tam\u00e9n ser\u00eda inclu\u00edda nun recompilatorio coas mellores versi\u00f3ns realizadas de tal canci\u00f3n.\nTralo seu primeiro recompilatorio, comezaron o que se considera a s\u00faa \"segunda parte\" co disco \"Ultras\u00f3nica\" (2001), o cal marcou un novo estilo para a banda. Nun principio, a s\u00faa propia distribuidora, Warner Music, quixo facerlles ver que este disco era demasiado comercial para o \u00e1mbito independente e demasiado independente para o estilo m\u00e1is comercial, polo que se negaron a publicalo. Para convencelos do contrario, os membros do grupo escribiron a canci\u00f3n \"A\u00f1os 80\", que, unha vez publicado o disco, converteuse en todo un \u00e9xito. De feito, pasou a ser unha das canci\u00f3ns m\u00e1is reco\u00f1ecidas da banda, xunto con \"Promesas que no valen nada\" e \"My Way\". Pouco m\u00e1is tarde sacaron un pack no que, xunto con \"Ultras\u00f3nica\", aparec\u00eda o disco \"Sesiones Perdidas\", compendio de canci\u00f3ns non sa\u00eddas do estudo de gravaci\u00f3n, remesturas de canci\u00f3ns anteriores e directos do grupo, inclu\u00edda unha bonus track que resultou ser un novo tema gravado ao rev\u00e9s.\nEn 2003 gravaron o seu \u00faltimo disco de estudio, \"Relax\". Neste \u00e1lbum, a m\u00fasica electr\u00f3nica substitu\u00edu \u00e1s guitarras dos primeiros discos e supuxo un punto de ruptura, xa que alg\u00fans dos \"fieles\" consider\u00e1rono o mellor e m\u00e1is cohesionado disco da banda, mentres que outros aborrec\u00e9rono por afastarse demasiado da s\u00faa li\u00f1a. Xunto a este, sacaron outros tres discos de rarezas e singles: \"Inerte\", \"Respuestas\" e \"Dinero\".\nO 24 de outubro de 2003 gravaron na sala \"Riviera\" de Madrid un dos seus \u00faltimos concertos e o que ser\u00eda o seu \u00faltimo \u00e1lbum, \"Fin de la Segunda Parte\". Catro meses despois anunciaron a s\u00faa separaci\u00f3n e comezaron a traballar en distintos proxectos por separado.\nDespois dos Piratas.\nIv\u00e1n Ferreiro volveu fichar por Warner. Lanzou o seu primeiro disco en solitario: \"Canciones para el tiempo y la distancia\" (2005) e m\u00e1is tarde \"Las siete y media\" (2006), ambos coa compa\u00f1\u00eda do seu irm\u00e1n Amaro, \"Mentiroso mentiroso\" o 25 de marzo de 2008 e \"Mentiroso mentiroso en directo\" no (2008).\nFon Rom\u00e1n, pola s\u00faa parte, uniuse a Suso Saiz para formar \"Trash of Dreams\", \"minimal\" electr\u00f3nico cuxo disco (\"Plurals\") sa\u00edu \u00e1 r\u00faa a finais do 2005. En setembro de 2006 sa\u00edu ao mercado o primeiro traballo en solitario de Fon Rom\u00e1n, \"Silencio c\u00f3modo en un jard\u00edn descuidado\". Pablo \u00c1lvarez acompa\u00f1ou a Fon en directo. Paco Ser\u00e9n e Hal traballaron coa banda viguesa Ectoplasma, a cal abandonaron posteriormente.\nParte da historia de Piratas res\u00famese nun libro titulado \"Empat\u00eda: Conversaciones con Piratas\", escrito por Gaby Davila e editado por Zona de Obras e a SGAE. Tr\u00e1tase de conversaci\u00f3ns cos seus cinco compo\u00f1entes por separado, sen direcci\u00f3n algunha."}
{"id": "27884", "revid": "98629", "url": "https://gl.wikipedia.org/wiki?curid=27884", "title": "Parlamentarismo", "text": "O parlamentarismo \u00e9 un sistema de goberno no cal o Xefe de Estado (que pode ser un monarca, p\u00e9nsese en Inglaterra ou presidente, como ocorre en Portugal), non exerce as funci\u00f3ns de Xefe de Goberno.\nO xefe de Goberno, xeralmente co t\u00edtulo de primeiro ministro, \u00e9 escollido polo parlamento entre o partido ou bloque de partidos que conforman a coalici\u00f3n maioritaria, pero nada impide que a oposici\u00f3n venza. Se unha crise pol\u00edtica dinamita a base sobre a que se sustenta o goberno, o parlamento poder\u00e1 destitu\u00edr o xefe de goberno do poder executivo e substitu\u00edlo por outro. Teoricamente, o l\u00edder do partido ou coalici\u00f3n que obte\u00f1a a maior\u00eda das cadeiras parlamentarias ter\u00e1 o dereito de escoller o xefe de goberno e compor o gabinete de goberno. Mais, \u00e1s veces, iso non ocorre. Unha desas excepci\u00f3ns aconteceu en Europa, co Gabinete Espa\u00f1ol, no ano 2004, pois, no mesmo, a oposici\u00f3n, con minor\u00eda simple no novo sufraxio, ga\u00f1ou as elecci\u00f3ns e montou un novo \"goberno parlamentarista\", outra denominaci\u00f3n do parlamentarismo.\nA orixe do parlamentarismo remonta ao Reino de Le\u00f3n, cando o soberano Afonso IX compartiu o poder cun parlamento (\"Cortes\" de Le\u00f3n, 1188). Os primeiros consellos dese tipo reun\u00edanse \u00f3 redor dunha grande mesa, na cal o rei ficaba na cabeceira en posici\u00f3n m\u00e1is alta, e as persoas influentes ocupaban \u00e1mbolos lados. Canto m\u00e1is rico, \u00edntimo ou influente fose, m\u00e1is pr\u00f3ximo do rei poder\u00eda o nobre sentar.\nP\u00f3dese dicir que Inglaterra foi o berce do parlamentarismo moderno, sendo o primeiro pa\u00eds en limitar os poderes do seu monarca, chegando mesmo a decapitar un rei absolutista, Carlos I en 1649, transferindo o poder de goberno \u00e1 C\u00e1mara dos Lores. Actualmente o Consello dos Lores \u00e9 a C\u00e1mara dos Lores ou C\u00e1mara Alta para os ingleses. En Francia \u00e9 o parlamento, no cal o Primeiro Ministro \u00e9 elixido por un per\u00edodo de 6 anos. Outro exemplo \u00e9 Israel, onde o principal partido do parlamento dende o 2004 \u00e9 o Likud."}
{"id": "27885", "revid": "23204", "url": "https://gl.wikipedia.org/wiki?curid=27885", "title": "Tibur\u00f3ns", "text": "Os tibur\u00f3ns, escualos ou quenllas son os peixes cartilaxinosos elasmobranquios integrantes da superorde dos selaquimorfos (\"Selachimorpha\", do grego \u03c3\u03ad\u03bb\u03b1\u03c7\u03bf\u03c2 \"s\u00e9lachos\", \"tibur\u00f3n\" e \u03bc\u03bf\u03c1\u03c6\u03ae \"morph\u00e9\", \"forma\") ou euselaquios (\"Euselachii\", do grego \u03b5\u03cd \"e\u00fa\", \"ben\", e \u03c3\u03ad\u03bb\u03b1\u03c7\u03bf\u03c2 \"s\u00e9lachos\", \"tibur\u00f3n\", isto \u00e9, \"os tibur\u00f3ns verdadeiros\").\nCaracter\u00edzanse por seren grandes predadores mari\u00f1os cun esqueleto cartilaxinoso, m\u00faltiples galadas (xeralmente cinco) a ambos os lados ou debaixo da cabeza, dent\u00edculos d\u00e9rmicos cubrindo o corpo e varias ringleiras de dentes substitu\u00edbeis na boca. Por\u00e9n, existen excepci\u00f3ns a estas caracter\u00edsticas, en especial no que se refire a \"grande\", \"mari\u00f1o\" e \"predador\".\nOs tibur\u00f3ns incl\u00faen dende especies pequenas das profundidades mari\u00f1as, at\u00e9 o tibur\u00f3n balea, o maior dos peixes, que pode chegar a 18 m de lonxitude e se alimenta soamente de plancto. O tibur\u00f3n touro p\u00f3dese desprazar a r\u00edos e lagos de auga doce e alg\u00fans ataques a humanos aconteceron en r\u00edos. Algunhas das especies maiores, en especial o marraxo azul e o tibur\u00f3n branco, son endotermos parciais, capaces de manteren a s\u00faa temperatura corporal por riba da do medio acu\u00e1tico no que viven.\nDas m\u00e1is de 375 especies de tibur\u00f3ns encontradas nos oc\u00e9anos do mundo, s\u00f3 unhas 30 atacaron algunha vez a seres humanos. As especies respons\u00e1beis da maior\u00eda destes ataques non provocados a humanos son o tibur\u00f3n branco, o tibur\u00f3n tigre e o \"Carcharhinus leucas\".\nAnatom\u00eda.\nCaracter\u00edsticas xerais.\nOs tibur\u00f3ns son condrictios (peixes cartilaxinosos), \u00e9 dicir, o seu esqueleto est\u00e1 formado por cartilaxes en vez de por \u00f3sos.\nA pel \u00e9 rugosa e est\u00e1 cuberta por unha especie de escamas co\u00f1ecidas como \"dent\u00edculos d\u00e9rmicos\", escamas \u00f3seas de orixe d\u00e9rmica e epid\u00e9rmica, moi diferentes das verdadeiras escamas dos peixes \u00f3seos, que a protexen contra os parasitos; outra das funci\u00f3ns desta pel tan espec\u00edfica \u00e9 a de actuar como un silenciador, xa que a auga se distrib\u00fae cara a dentro das s\u00faas fendeduras e non cara a f\u00f3ra, limitando a fricci\u00f3n contra a auga, mellorando a mobilidade e a velocidade da nataci\u00f3n e, ademais, facendo que o desprazamento do peixe sexa moito m\u00e1is silencioso.\nOs tibur\u00f3ns caracter\u00edzanse pola s\u00faa silueta fusiforme, hidrodin\u00e1mica, e polas s\u00faas t\u00edpicas aletas pectorais e dorsais, as\u00ed como pola aleta caudal heterocerca (asim\u00e9trica). A diferenza dos peixes \u00f3seos, que te\u00f1en as galadas protexidas por op\u00e9rculos, presentan, segundo as especies, de cinco a sete pares de branquias a ambos os lados da cabeza, que se abren ao exterior por senllas fendeduras branquiais.\nO seu f\u00edgado, bilobulado, pode representar at\u00e9 o 30 % do peso corporal, e est\u00e1 constitu\u00eddo por un 90 % de escualeno. Serve principalmente para compensar a ausencia de vexiga natatoria e tam\u00e9n como reserva enerx\u00e9tica.\nMand\u00edbulas.\nA mand\u00edbula dos tibur\u00f3ns, como a das raias, non est\u00e1 articulada co cranio. A superficie da mand\u00edbula e os arcos branquiais dos tibur\u00f3ns, en comparaci\u00f3n cos doutros vertebrados, necesitan dun apoio extra debido \u00e1 s\u00faa alta exposici\u00f3n ao estr\u00e9s f\u00edsico e \u00e1 s\u00faa necesidade de forza.\nOs tibur\u00f3ns te\u00f1en unha capa de pequenas placas hexagonais chamadas \"teselas\", que son bloques de cristais de sales de calcio dispostas como un mosaico. Isto lle d\u00e1 a estas zonas gran parte da forza que ten o tecido \u00f3seo noutros animais.\nEn xeral, os tibur\u00f3ns tenen soamente unha capa de teselas, pero as mand\u00edbulas de especies moi grandes, como o tibur\u00f3n branco e outras de tama\u00f1os similares, te\u00f1en d\u00faas ou tres capas, ou a\u00ednda m\u00e1is, dependendo do tama\u00f1o do corpo. Por exemplo, as fauces dun gran tibur\u00f3n branco poden ter un grande espazo para albergar at\u00e9 cinco capas.\nNo rostro, a cartilaxe pode ser esponxosa e flex\u00edbel para absorber a enerx\u00eda dos impactos.\nDentes.\nAs mand\u00edbulas dos tibur\u00f3ns presentan caracter\u00edsticas \u00fanicas no mundo animal. Son totalmente m\u00f3biles, independentes e tapizadas con centos de dentes distribu\u00eddos en varias filas das que s\u00f3 a \u00faltima \u00e9 funcional (as outra te\u00f1en dentes de substituci\u00f3n).\nOs dentes, cuxa forma var\u00eda dependendo das especies, ren\u00f3vanse continuamente durante toda a vida do animal, substitu\u00edndose espontaneamente polos dentes da seguinte fila cando caen ou est\u00e1n danados. Fixados nun tecido fibroso moi s\u00f3lido, \u00e9rguense cando o tibur\u00f3n abre a boca, o que lle permite morder m\u00e1is facilmente \u00e1 presa e sostela firmemente coa concavidade dos dentes. Alg\u00fans tibur\u00f3ns perden m\u00e1is de 30 000 dentes en toda a s\u00faa vida. A taxa de substituci\u00f3n dos dentes var\u00eda de entre cada oito ou dez d\u00edas at\u00e9 varios meses. Na maior\u00eda das especies, os dentes substit\u00faense un a un, ag\u00e1s algunhas especies que substit\u00faen unha fila enteira.\nA forma dos dentes depende do r\u00e9xime alimenticio do tibur\u00f3n: os que se alimentan de moluscos e crust\u00e1ceos te\u00f1en dentes densos e aplanados, utilizados para machucar, mentres que nos que se alimentan de peixes son rematados en punta e afiados, e os que cazan presas m\u00e1is grandes, como mam\u00edferos mari\u00f1os, te\u00f1en dentes triangulares denticulados para facilitar o corte. Os dentes dos tibur\u00f3ns que se alimentan de plancto son pequenos e non funcionais.\nAletas.\nO esqueleto das aletas \u00e9 alargado e est\u00e1 sostido por raios brandos e non segmentados denominados \"cerat\u00f3tricos\", filamentos dunha prote\u00edna el\u00e1stica semellante \u00e1 queratina de pelos e plumas. A maior\u00eda dos tibur\u00f3ns te\u00f1en oito aletas.\nOs tibur\u00f3ns utilizan a aleta caudal para propulsarse e para cambiar bruscamente de direcci\u00f3n, as aletas pectorais act\u00faan como leme co mesmo principio que as \u00e1s ou \"planos\" dos avi\u00f3ns, e as dorsais serven de estabilizadores.\nCase todos os tibur\u00f3ns te\u00f1en que estar nadando continuamente, incluso a baixa velocidade, co fin de manter un fluxo de auga que achegue suficiente ox\u00edxeno \u00e1s branquias. Por\u00e9n, alg\u00fans, especialmente os que viven cerca dos arrecifes, repousan no fondo po\u00f1\u00e9ndose contra a corrente, o que \u00e9 suficiente porque as\u00ed captan o ox\u00edxeno necesario para o seu metabolismo.\nA velocidade e a aceleraci\u00f3n dependen da forma da aleta caudal. As formas var\u00edan considerabelmente entre as distintas especies debido \u00e1 s\u00faa evoluci\u00f3n en distintos ambientes. Os escualos te\u00f1en unha aleta caudal heterocerca: a parte dorsal \u00e9 xeralmente m\u00e1is longa que a ventral. A columna vertebral est\u00e9ndese na parte dorsal, proporcionando unha maior superficie para a inserci\u00f3n de m\u00fasculos. Isto permite un desprazamento na nataci\u00f3n m\u00e1is eficiente compensando a moi escasa flotabilidade destes peixes cartilaxinosos, a diferenza da maior\u00eda dos peixes \u00f3seos, que te\u00f1en aleta caudal homocerca.\nA aleta caudal do tibur\u00f3n tigre (\"Galeocerdo cuvier\") ten un gran l\u00f3bulo superior, o que lle permite pasar dunha nataci\u00f3n lenta a unha r\u00e1pida. Este tibur\u00f3n debe poder xirar na auga facilmente cando caza as presas que constit\u00faen a s\u00faa variada dieta, mentres que o marraxo (\"Lamna nasus\"), que caza peixes como a xarda e o arenque, ten un gran l\u00f3bulo inferior que o axuda a seguir o r\u00e1pido ritmo das s\u00faas presas. A cola pode axudar tam\u00e9n a cazar as presas, como no raposo do mar (\"Alopias vulpinus\"), que co l\u00f3bulo superior, extraordinariamente alongado, atordoa aos peixes e \u00e1s luras.\nPel.\nA diferenza dos peixes \u00f3seos, os escualos te\u00f1en un complexo \"cors\u00e9\" cut\u00e1neo composto por fibras de col\u00e1xeno flex\u00edbeis e dispostas de forma helicoidal ao redor do seu corpo, que funciona como un esqueleto externo, proporcionando unha superficie para a inserci\u00f3n dos m\u00fasculos de nataci\u00f3n economizando as\u00ed enerx\u00eda. Os dent\u00edculos d\u00e9rmicos danlle, ademais, vantaxes hidrodin\u00e1micas, porque reducen a turbulencia ao nadar.\nA pel \u00e1spera dos tibur\u00f3ns \u00e9 resistente aos microorganismos. Anthony Brennan, enxe\u00f1eiro da Universidade de Florida, di que todos os tibur\u00f3ns te\u00f1en escamas superpostas \u2014dent\u00edculos\u2014, que \u00e9 dif\u00edcil que sexan colonizadas por bacterias.\nA pel das femias \u00e9 m\u00e1is grosa para resistir as mordidas dos machos durante a parada nupcial.\nSentidos.\nOs tibur\u00f3ns, como outros peixes, pos\u00faen unha li\u00f1a lateral a cada flanco do seu corpo que lles permite detectar cambios de presi\u00f3n e movementos na auga; como outros elasmobranquios tam\u00e9n pos\u00faen no foci\u00f1o ampolas de Lorenzini: \u00f3rganos sens\u00edbeis aos campos el\u00e9ctricos (en especial aos pequenos campos el\u00e9ctricos xerados por outros seres vivos na auga); tal sensibilidade aparece especialmente desenvolvida nos tibur\u00f3ns martelo.\nOs ollos dos tibur\u00f3ns te\u00f1en, segundo parece, unha excelente visi\u00f3n potenciando a capacidade de ver en condici\u00f3ns de pouca iluminaci\u00f3n (moi \u00fatil, por exemplo, para cazar en covas ou durante a noite, as\u00ed como a grandes profundidades) merc\u00e9 a que tras a retina pos\u00faen un \"tapetum lucidum\". Por\u00e9n, estudos recentes indican que a s\u00faa visi\u00f3n ser\u00eda monocrom\u00e1tica ao teren un \u00fanico tipo de conos ou incluso careceren deles nalgunhas especies.\nConsid\u00e9rase que tam\u00e9n te\u00f1en moi desenvolvidos os sentidos do olfacto e do gusto (o que lles permitir\u00eda, a partir dunhas poucas mol\u00e9culas, ulir e detectar a presenza de potenciais presas a bastante distancia).\nReproduci\u00f3n.\nA maior\u00eda dos peixes \u00f3seos producen gran cantidade de ovos (en realidade, \u00f3vulos) moi pequenos que se depositan na auga, onde son fecundados externamente polos espermatozoides liberados polos machos). Este \u00e9 un proceso no que se produce un gran desbildamento de materia e enerx\u00eda, porque a mortalidade inicial entre os ovos e as larvas sen protecci\u00f3n \u00e9 enorme, e as taxas de supervivencia son funci\u00f3n das condici\u00f3ns ambientais. Os tibur\u00f3ns optaron por unha estratexia reprodutiva diferente: os \u00f3vulos fec\u00fandanse internamente, investindo m\u00e1is enerx\u00eda en producir menos cr\u00edas, pero m\u00e1is protexidas.\nOs m\u00e9todos de reproduci\u00f3n dos tibur\u00f3ns van desde as formas ov\u00edparas, que po\u00f1en os ovos grandes e ben protexidos, at\u00e9 as especies ovoviv\u00edparas, que dan a luz cr\u00edas vivas que se nutriron a trav\u00e9s dunha \"placenta\", de maneira an\u00e1loga aos mam\u00edferos.\n\u00d3rganos reprodutores masculinos.\nOs tibur\u00f3ns machos te\u00f1en un par de pterigopodios, Consultada o 9/12/2012.&lt;/ref&gt; \u00f3rganos cil\u00edndricos peneanos formados a partir dunha modificaci\u00f3n das aletas pelvianas. Nos machos inmaturos os pterigopodios son curtos e brandos, pero nos individuos sexualmente maduros son longos e r\u00edxidos, a causa da calcificaci\u00f3n que experimentan no curso da maduraci\u00f3n. Durante a c\u00f3pula o macho introduce un deles na abertura xenital da femia e, nalgunhas especies o extremo \u00e1brese, fixando o pterigopodio e mantendo o oviduto aberto para facilitar o paso dos espermatozoides; estes saen polo poro xenital do macho e son conducidos por un canal presente ao longo do pterigopodio; asociados a este \u00faltimo hai dous sacos musculares dirixidos cara a adiante baixo a pel do ventre; antes da c\u00f3pula estes \u00e9nchense de auga, a cal se expulsa despois para que arrastre o seme desde o pterigopodio at\u00e9 o oviduto da femia. Os espermatozoides prod\u00facense en test\u00edculos pares e almac\u00e9nanse xa sexa nos espermidutos ou ben en sacos esperm\u00e1ticos accesorios. Nalgunhas especies, como a quenlla (\"Prionace glauca\"), os espermatozoides empaqu\u00e9tanse en c\u00e1psulas protectoras chamadas espermat\u00f3foros.\nApareamento.\nO apareamento en especies pequenas e flex\u00edbeis como o melgacho (\"Scyliorhinus canucula\") cons\u00e9guese enrosc\u00e1ndose o macho en torno \u00e1 femia. En especies maiores e m\u00e1is r\u00edxidas, como o tibur\u00f3n branco (\"Carcharodon carcharias\") ou o marraxo (\"Lamna nasus\"), o macho e a femia ori\u00e9ntanse paralelamente cabeza con cabeza. Calquera que sexa o m\u00e9todo, o pterigopodio xira cara a adiante antes da inserci\u00f3n.\nEn certas especies pode observarse \"trabadas de amor\" ou cicatrices produto do apareamento: dentadas, cortes e marcas semicirculares das mand\u00edbulas nos flancos, o dorso, aletas pectorais e enriba das branquias. As trabadas do macho serven para estimular \u00e1 femia para a c\u00f3pula e, nalgunhas especies, para suxeitarse \u00e1 aleta pectoral da femia durante o acoplamento. Pese a que nese momento a acci\u00f3n de morder do macho est\u00e1 inhibida, a\u00ednda pode causar feridas.\nO apareamento prod\u00facese normalmente un mes antes da ovulaci\u00f3n; durante ese tempo os espermatozoides almac\u00e9nanse na gl\u00e1ndula da casca da femia: nalgunhas especies como a quenlla os espermatozoides mant\u00e9\u00f1ense en estado vi\u00e1bel durante un ano ou m\u00e1is. Os \u00f3vulos prod\u00facense ou ben en calquera dos dous ovarios da femia (por exemplo, no caso da melga) ou ben nun \u00fanico ovario funcional: o dereito (no caso dos peixes martelo e os carcarr\u00ednidos). Os \u00f3vulos miden uns cinco mil\u00edmetros de di\u00e1metro en estado de repouso, pero aumentan at\u00e9 os trinta ou corenta no momento da ovulaci\u00f3n, cando abandonan o ovario e son conducidos polos ovidutos at\u00e9 a gl\u00e1ndula da casca, onde se almacenaban os espermatozoides, e a fecundaci\u00f3n ten lugar. A gl\u00e1ndula da casca tam\u00e9n segrega o recubrimento do ovo: unha c\u00e1psula resistente de tipo c\u00f3rneo ou cori\u00e1ceo nas formas ov\u00edparas e unha fina membrana parecida ao celof\u00e1n nas especies viv\u00edparas. Poden ter at\u00e9 100 cr\u00edas por camada.\nXestaci\u00f3n.\nNunca se acharon femias xestantes do maior tibur\u00f3n vivente. O seu m\u00e9todo de reproduci\u00f3n \u00e9 desco\u00f1ecido; achouse unha \u00fanica c\u00e1psula do ovo de trinta por catorce cent\u00edmetros, pero era tan infrecuentemente delgada que non est\u00e1 claro se o tibur\u00f3n balea \u00e9 ov\u00edparo ou se trata de ovos abortados e a especie \u00e9 viv\u00edpara.\nUn dos grandes enigmas era o seu tipo de reproduci\u00f3n, que se ignoraba totalmente. O dilema resolveuse hai pouco tempo cando un grupo de cient\u00edficos en Taiw\u00e1n, liderados pola Dra. Eugenie Clark, puideron observar a unha femia de 12 m de lonxitude que fora arponeada por un pescador local. A sorpresa resultou mai\u00fascula cando, en dous \u00fateros xemelgos, ach\u00e1ronse 300 embri\u00f3ns de entre 40 e 63\u00a0cm de longo. Quince deles a\u00ednda estaban vivos no momento do exame.\nAs especies ov\u00edparas (sobre todo os melgachos, os tibur\u00f3ns alfombra e os tibur\u00f3ns de Port Jackson) depositan os ovos sobre o fondo, onde os embri\u00f3ns se desenvolven nutr\u00edndose do vitelo contido no ovo. Nun principio, a b\u00f3la vitelina do extremo do cord\u00f3n serve para alimentar por si mesma ao embri\u00f3n mentres se desenvolven as expansi\u00f3ns de contacto. Unha vez formadas, as expansi\u00f3ns de contacto \u00fanense \u00e1s do \u00fatero e empezan a absorber material nutriente da nai; nese momento a b\u00f3la a\u00ednda cont\u00e9n algo de xema e por tanto a placenta ten dupla funci\u00f3n: achegar alimento v\u00eda sangu\u00ednea e por osmose.\nO cord\u00f3n umbilical est\u00e1 constitu\u00eddo por tres vasos: arteria e vea umbilical ou vitelina, e entre ambas o canal vitelino. O cord\u00f3n pode ser de d\u00faas formas: liso, como en \"Carcharhinus\" e \"Mustelus\", ou festonado, como en \"Sphyrna\", \"Scoliodon\" e \"Paragaleus\".\nO paso das substancias alimenticias da nai ao embri\u00f3n pode producirse de d\u00faas maneiras. A primeira d\u00e1se en tibur\u00f3ns con cord\u00f3n liso e denom\u00ednase hemotr\u00f3fica, pois as substancias alimenticias pasan disolvidas no plasma sangu\u00edneo a trav\u00e9s da placenta. A segunda, propia dos individuos con cord\u00f3n festonado, ch\u00e1mase embriotr\u00f3fica ou histotr\u00f3fica; neste caso, o alimento pasa a trav\u00e9s do canal alimenticio.\nOs embri\u00f3ns est\u00e1n inmersos en l\u00edquido intrauterino, rico en substancias nutritivas, auga e sales, chamado \"leite vitelino\"; estas substancias son absorbidas directamente polo embri\u00f3n, a trav\u00e9s da boca e dos espir\u00e1culos (se os hai), e polas expansi\u00f3ns festonadas do cord\u00f3n, no caso dos histotr\u00f3ficos.\n\"Placentarios\".\nA relaci\u00f3n que se produce entre nai e embri\u00f3n \u00e9 de tipo placentario, xa que realmente existe un intercambio sangu\u00edneo na zona de contacto; pero non hai que confundilo coa placenta dun mam\u00edfero, pois no caso dos tibur\u00f3ns non existen ni amnio nin alantoide; tr\u00e1tase simplemente dun caso de converxencia evolutiva.\nNormalmente os dous \u00fateros son funcionais, sen que exista unha repartici\u00f3n equitativa de embri\u00f3ns, nin segregaci\u00f3n de sexos, polo menos nas camadas do x\u00e9nero \"Carcharhinus\" que se te\u00f1en examinado. Nalgunhas especies as c\u00e1psulas do ovo son rectangulares e presentan \"gabi\u00e1ns\" en cada esquina para fixarse \u00e1s algas.\nMoitos tibur\u00f3ns te\u00f1en a c\u00e1psula do ovo cos bordos en espiral que serven para encaixalos nas fendas das rochas. Xeralmente os ovos p\u00f3\u00f1ense de dous en dous e, no caso do melgacho at\u00e9 un total de 20 a 25 cada ano. O per\u00edodo de incubaci\u00f3n acostuma a durar varios meses. En canto aos tibur\u00f3ns viv\u00edparos, hai que distinguir entre nos que o embri\u00f3n se nutre exclusivamente das s\u00faas propias reservas de vitelo (ovoviv\u00edparos), como a melga, e aqueles outros que reciben o alimento directamente da nai (viv\u00edparos verdadeiros). No caso da melga re\u00fanense varios ovos fecundados no \u00fatero mediante unha fina membrana que os envolve a todos. Ao cabo duns seis meses a membrana rompe e cada embri\u00f3n desenv\u00f3lvese no ovo a costa do saco vitelino ao que est\u00e1 unido; no momento do nacemento este saco se reabsorbe completamente; ent\u00f3n a nai expulsa unhas dez cr\u00edas de 25\u00a0cm despois de 22 meses de xestaci\u00f3n.\nC\u00f3mpre resaltar que cando un embri\u00f3n morre, incluso habendo alcanzado un alto grao de desenvolvemento, non provoca o aborto da camada, sen\u00f3n que, que por alg\u00fan mecanismo desco\u00f1ecido at\u00e9 hoxe, imp\u00eddese a putrefacci\u00f3n, at\u00e9 a s\u00faa posterior expulsi\u00f3n, xunto co resto dos embri\u00f3ns vivos, xa desenvolvidos.\n\"Non placentarios\".\nNas raias \u00e9 com\u00fan outra forma de viviparismo que probabelmente tam\u00e9n se d\u00e1 no tibur\u00f3n tigre; nela os embri\u00f3ns reciben alimento da nai pero non a trav\u00e9s da placenta: no interior do \u00fatero os ovos telolec\u00edticos est\u00e1n protexidos por unha fina membrana dentro da cal cada embri\u00f3n experimenta o seu desenvolvemento; parece ser que a substancia nutritiva \u00e9 excretada polo \u00fatero e absorbida polos embri\u00f3ns que as\u00ed complementan a nutrici\u00f3n proporcionada polo vitelo. Os tibur\u00f3ns tigre dan a luz entre dez e oitenta cr\u00edas de 6 a 7 dm cada unha.\nNos carcarr\u00ednidos e peixes martelo o embri\u00f3n, ademais do saco vitelino, pos\u00fae branquias externas que lle permiten absorber ox\u00edxeno e posibelmente nutrientes suplementarios; estas branquias externas reabs\u00f3rbense posteriormente. Durante o terceiro ou o cuarto mes o saco vitelino transf\u00f3rmase nunha placenta. Os nutrientes e o ox\u00edxeno pasan ent\u00f3n directamente da nai ao embri\u00f3n a trav\u00e9s da placenta e do cord\u00f3n umbilical; os produtos de refugallo percorren un cami\u00f1o inverso.\nNas especies viv\u00edparas os embri\u00f3ns est\u00e1n envolvidos na membrana do ovo e disp\u00f3\u00f1ense en diferentes compartimentos do \u00fatero. A cantidade de cr\u00edas var\u00eda desde d\u00faas nalgunhas especies a m\u00e1is de cen nas quenllas. O per\u00edodo de xestaci\u00f3n oscila entre nove e doce meses. Algunhas especies (como os marraxos, o raposo de mar e probabelmente o tibur\u00f3n branco e o peixe bobo) practican unha singular forma de canibalismo intrauterino co\u00f1ecida como oofaxia.\nOs ovarios destes tibur\u00f3ns par\u00e9cense aos dos peixes \u00f3seos e conte\u00f1en moitos \u00f3vulos moi pequenos. O primeiro grupo de embri\u00f3ns que se desenvolve sobrevive a base de alimentarse das sucesivas series de \u00f3vulos que a femia contin\u00faa producindo. Nos seguintes estadios da xestaci\u00f3n os embri\u00f3ns presentan un est\u00f3mago enormemente dilatado cheo de vitelo procedente dos ovos devorados. A cantidade de cr\u00edas nestas especies \u00e9 pequena, de d\u00faas a dezaseis.\nClasificaci\u00f3n.\nTaxonom\u00eda.\nFiloxenia.\nOs primeiros estudos filoxen\u00e9ticos, que se baseaban na morfolox\u00eda, situaban as raias entre os tibur\u00f3ns, do que resultaba un grupo polifil\u00e9tico. Os selaquimorfos estaban ent\u00f3n divididos en dous grupos, \"Galea\" e \"Squalea\". Este \u00faltimo reun\u00eda certos tibur\u00f3ns e todas as raias, que ti\u00f1an como trazo com\u00fan a ausencia de aleta anal (salvo nos \"Hexanchiformes\"), un car\u00e1cter t\u00edpico dos peixes denominados primitivos. En 2003, a filoxenia molecular deixou obsoleto este grupo, suxerindo que as semellanzas anat\u00f3micas entre es raias e os tibur\u00f3ns modernos non eran sen\u00f3n o froito de converxencias evolutivas.\nOs tibur\u00f3ns forman, pois, un grupo monofil\u00e9tico de especies dividido en dous subgrupos: os \"Galeomorphii\" e os \"Squalimorphii\", completamente distintos das raias. Por\u00e9n, a posici\u00f3n das ordes no seo da superorde est\u00e1 a\u00ednda suxeita a debate e var\u00eda segundo os estudos.\n\u00c1rbore filoxen\u00e9tica dos selaquimorfos.\nHeinicke \"et al.\" (2009) (estudo sobre 12S, 16S, RAG1)\n Selachimorpha\n \u2514\u2500o Batoidea\n \u2514\u2500o Squalimorphii\n | \u2514\u2500o \"Hexanchiformes\"\n | \u2514\u2500o \"Pristiophoriformes\"\n | \u2514\u2500o \"Squaliformes\"\n | \u2514\u2500o \"Squatiniformes\"\n \u2514\u2500o Galeomorphii\n \u2514\u2500o \"Heterodontiformes\"\n \u2514\u2500o \"Orectolobiformes\"\n \u2514\u2500o \"Lamniformes\"\n \u2514\u2500o\"Carcharhiniformes\"\n\u00c1rbore filoxen\u00e9tica dos selaquimorfos.\nV\u00e9lez-Zuazo &amp; Agnarsson (2011) (estudo sobre 16S, citocromo \"b\", COI, NADH2, RAG1)\n Selachimorpha\n \u2514\u2500o Batoidea\n \u2514\u2500o Squalimorphii\n | \u2514\u2500o \"Hexanchiformes\"\n | \u2514\u2500o \"Pristiophoriformes\"\n | \u2514\u2500o \"Squatiniformes \n | \u2514\u2500o \"Squaliformes\n \u2514\u2500o \"\"'Galeomorphii\" \n \u2514\u2500o \"Heterodontiformes\"\n \u2514\u2500o \"Lamniformes\"\n \u2514\u2500o \"Orectolobiformes\"\n \u2514\u2500o \"Carcharhiniformes\"\nEvoluci\u00f3n.\nOs tibur\u00f3ns son membros da clase dos condrictios, a cal incl\u00fae tam\u00e9n as raias e as quimeras. Existen 368 especies de tibur\u00f3ns reco\u00f1ecidas actualmente vivas, distribu\u00eddas en 8 ordes. Ademais, hai 7 ordes extintas.\nOs primeiros tibur\u00f3ns apareceron nos oc\u00e9anos hai 400 mill\u00f3ns de anos, no Devoniano. Debido \u00e1 s\u00faa natureza de peixes cartilaxinosos, os f\u00f3siles de tibur\u00f3ns ben conservados son moi raros, sendo o m\u00e1is frecuente que se conserven s\u00f3 os dentes, resistentes \u00e1 alteraci\u00f3n debida ao tempo. Por iso a filoxenia dos tibur\u00f3ns \u00e9 particularmente delicada.\nOs esqueletos m\u00e1is antigos foron descubertos a finais do s\u00e9culo XIX no estado de Ohio, nos Estados Unidos; son do x\u00e9nero \"Cladoselache\", e datan do Devoniano superior superior (hai uns 360 mill\u00f3ns de anos).\nDun tama\u00f1o de sobre os 2 m este tibur\u00f3n estaba lonxe da posici\u00f3n dun superpredador, pero cazaba en placodermos como os \"Dunkleosteus\". A desaparici\u00f3n dos placodermos hai uns 354 mill\u00f3ns de anos favoreceu o desenvolvemento dos condrictioss, en particular en materia de diversidade.\nOs tibur\u00f3ns primitivos ti\u00f1an formas que non moi parecidas \u00e1 dos actuais; como \"Helicoprion\", coa s\u00faa dentadura en forma de espiral; \"Orthacanthus\", tibur\u00f3n fluvial; \"Paleocarcharias\", antecesor dos actuais peixes martelo; \"Hybodus\", tibur\u00f3n que se alimentaba de animais m\u00e1is grandes que el; \"Paleospinax\", un dos primeiros tibur\u00f3ns en ter unha estrutura \u00f3sea como a dos actuais; \"Stethacanthus\", cunha estrutura en forma de bigornia nas costas; \"Symmorium\", con parecido ao \"Stethacanthus\"; \"Protospinax\", antecesor das raias; \"Pseudorhina\", antecesor dos tibur\u00f3ns \u00e1nxel; \"Scapanorhynchus\", parente extinto da actual quenlla foci\u00f1uda; \"Edestus\", con dentadura en forma de tesoura; \"Cretoxyrhina\", parente de \"Hybodus\"; \"Lanma\", antecesor do tibur\u00f3n touro; \"Cobelodus\", cunha cabeza pequena en comparaci\u00f3n co resto do corpo, e un dos m\u00e1is famosos, \"Carcharodon megalodon\", tibur\u00f3n de 18 m, antecesor do gran tibur\u00f3n branco, ademais doutros non mencionados.\nOs tibur\u00f3ns foron evolucionando e diversific\u00e1ndose xerando especies moi especializadas, como os tibur\u00f3ns martelo (\"Sphyrna lewini\").\nHai ao redor de 100 mill\u00f3ns de anos xurdiron os tibur\u00f3ns modernos. Alg\u00fans, como \"Carcharodon megalodon\" o que, como todo tibur\u00f3n extinto, co\u00f1\u00e9cese polos seus dentes (os \u00fanicos \u00f3sos encontrados nestes peixes cartilaxinosos e, por tanto, os \u00fanicos f\u00f3siles producidos). Unha primeira reproduci\u00f3n da mand\u00edbula baseada nalg\u00fans dos maiores dentes deu como resultado que o peixe pod\u00eda ter at\u00e9 36 m de lonxitude; os c\u00e1lculos revis\u00e1ronse posteriormente estim\u00e1ndose que poder\u00eda chegar a medir uns 15 m, convert\u00e9ndose no maior cazador mari\u00f1o.\nA finais do Permiano produciuse unha extinci\u00f3n en masa que fixo desaparecer o 90% das especies mari\u00f1as, entre elas as dos condrictios. Unha segunda extinci\u00f3n, a finais do tri\u00e1sico, produce de novo unha selecci\u00f3n, eliminando, por exemplo, os xenacantos, que viviran durante 200 mill\u00f3ns de anos.\nNo Mesozoico, os hibodontes distingu\u00edanse polo seu gran tama\u00f1o (os m\u00e1is pequenos duns 3 m) e por unhas mand\u00edbulas capaces de crebar calquera cuncha.\nNo Xur\u00e1sico os \"neoselachii\" compiten cos hibodontes, pero a extinci\u00f3n do Cret\u00e1ceo hai 65 mill\u00f3ns de anos provocou a fin dos hibodontes, as\u00ed como a de moitas outras especies, comezando polos dinosauros.\nEstes neoselaquios ti\u00f1an a maior parte das caracter\u00edsticas dos tibur\u00f3ns modernos. O megalod\u00f3n foi probabelmente o superpredador dos oc\u00e9anos tropicais a partir do Mioceno, cun tama\u00f1o suposto de 13 m, do que se encontraron moitos dentes fosilizados. Este tibur\u00f3n extinguiuse probabelmente hai uns 1,6 mill\u00f3ns de anos.\nOs tibur\u00f3ns en Galicia.\nX. L. Rodr\u00edguez Villanueva e Xavier V\u00e1zquez, na s\u00faa obra \"Peixes do mar de Galicia, (I) Lampreas, raias e tibur\u00f3ns\" dan conta das principais especies de tibur\u00f3ns que se achan preto das costas galegas, tanto dos que te\u00f1en importancia econ\u00f3mica, moita ou pouca, como os que s\u00f3 te\u00f1en interese cient\u00edfico, ocup\u00e1ndose da s\u00faa descrici\u00f3n e biolox\u00eda.\nPor outra parte, Manuel R. Sol\u00f3rzano \"et al.\", na obra \"Inventarios dos peixes do litoral galego\" relacionan e catalogan, segundo a ordenaci\u00f3n sistem\u00e1tica de CLOFNAN (1973) todos os peixes mari\u00f1os citados nas costas galegas (ag\u00e1s os representantes do x\u00e9nero \"Salmo\"), entre os que se inc\u00faen, obviamente, os tibur\u00f3ns. De acordo con esta obras, podemos considerar como \"galegas\" as seguintes especies:\nSobrepesca de tibur\u00f3ns.\nOs tibur\u00f3ns p\u00e9scanse comercial e ludicamente. O ser humano, como superpredador, est\u00e1 exterminando a estes peixes. Alg\u00fans son pescados simplemente por deporte, outros por alimento e algunhas especies para obter outros produtos.\nNo pasado a pel dos tibur\u00f3ns utiliz\u00e1base para os mesmos fins que hoxe se utiliza o papel de lixa.\nOs tibur\u00f3ns xeralmente alcanzan a madurez sexual lentamente e producen pouca descendencia, en comparaci\u00f3n con outros peixes de interese para os humanos. Isto causa preocupaci\u00f3n entre os bi\u00f3logos, sobre todo polo incremento do esforzo pesqueiro nos \u00faltimos tempos, o que fai que moitas especies estean hoxe consideradas en perigo de extinci\u00f3n.\nO principal problema radica en que no oriente asi\u00e1tico (especialmente na China, Taiw\u00e1n, Xap\u00f3n e Corea) as aletas dos tibur\u00f3ns alcanzan prezos elevad\u00edsimos, por consider\u00e1rense manxares exquisitos, utiliz\u00e1ndose especialmente na preparaci\u00f3n da famosa sopa de aleta de tibur\u00f3n.\nMedidas para a conservaci\u00f3n dos tibur\u00f3ns.\nEst\u00edmase que anualmente son capturados 100 mill\u00f3ns de tiburones debido \u00e1 pesca comercial. Os cient\u00edficos temen que os tibur\u00f3ns co tempo poder\u00edan extinguirse debido \u00e1 actividade humana. Rexistr\u00e1ronse importantes reduci\u00f3ns nas poboaci\u00f3ns de tibur\u00f3ns: algunhas especies reduciron os seus efectivos en m\u00e1is do 90 % nos \u00faltimos 20-30 anos, e unha diminuci\u00f3n da poboaci\u00f3n do 70 % non \u00e9 infrecuente.\nComo quedou dito, a sopa de aleta de tibur\u00f3n \u00e9 unha das principais raz\u00f3ns da diminuci\u00f3n das poboaci\u00f3ns destes animais. Co fin de facer esta sopa, as aletas dos tibur\u00f3ns c\u00f3rtanse nos barcos de pesca, e os peixes, a\u00ednda vivos, dev\u00f3lvense ao mar para morrer lenta e dolorosamente. E debido a que os tibur\u00f3ns se reproducen lentamente, non poden reconstru\u00edr as s\u00faas poboaci\u00f3ns.\nEn 2010, Hawai converteuse no primeiro estado dos Estados Unidos en prohibir a posesi\u00f3n, venda, comercio ou distribuci\u00f3n de aletas de tibur\u00f3n. A partir de 2011, catro pa\u00edses asinaron acordos para aprobar, por lei, a creaci\u00f3n de \"santuarios de tibur\u00f3ns\". No mesmo ano, o presidente dos Estados Unidos Barack Obama firmou a \"lei de Conservaci\u00f3n de Tibur\u00f3ns\".\nA China, Taiw\u00e1n e o Xap\u00f3n op\u00f3\u00f1ense \u00e1 conservaci\u00f3n dos tibur\u00f3ns.\nDebate en Europa sobre a sobreexplotaci\u00f3n dos tibur\u00f3ns.\nProblemas da frota pesqueira galega con Bruxelas.\nNo ano (2012), en Bruxelas, debateuse no seo da UE sobre a protecci\u00f3n das poboaci\u00f3ns de tibur\u00f3ns. Europa busca a fin do \"finning\" (separaci\u00f3n da aleta do tibur\u00f3n e botar o corpo pola borda). Pero o que poder\u00eda facer nese intento sup\u00f3n, talvez, acabar con boa parte da frota galega, que pesca, sobre todo, marraxos e quenllas, e que vende as s\u00faas aletas, pero tam\u00e9n a carne, a pel, o f\u00edgado e at\u00e9 as cartilaxes. Por\u00e9n, Bruxelas pretende facerlle compartir con Portugal a factura ecol\u00f3xica dunha pr\u00e1ctica que se achaca \u00e1s frotas asi\u00e1ticas que, como quedou dito, alixan as aletas e tiran os corpos pola borda. A patronal espa\u00f1ola, Cepesca, rexeita o \"finning\" e defende o aproveitamento integral dos escualos, e afirma que os 141 barcos de pavill\u00f3n espa\u00f1ol que faenan no \u00cdndico, o Atl\u00e1ntico e o Pac\u00edfico, aproveitan todo o peixe. A\u00ednda m\u00e1is, recalca que tiran m\u00e1is beneficios coa venda dos corpos que das aletas, o 55 % fronte ao 45 % dos ingresos desta pescar\u00eda. Por\u00e9n, as medidas para desaletalo que prop\u00f3n Bruxelas poder\u00edan levar \u00e1 frota galega a unha crise e danar a un sector que pesca de forma respons\u00e1bel.\nOs conxeladores dispo\u00f1en de permisos especiais que lles permiten capturar tibur\u00f3ns e que estas autorizaci\u00f3ns poder\u00edan retirarse se entra en vigor a norma tal e como pretende a Comisi\u00f3n Europea. O m\u00e9todo espa\u00f1ol de pesca de tibur\u00f3n sup\u00f3n a secci\u00f3n da aleta do corpo a bordo dos buques e a s\u00faa conxelaci\u00f3n por separado nas bodegas; ao chegaren a terra, os corpos dest\u00ednanse a Am\u00e9rica e a Europa, mentres que as aletas van a Asia. A iniciativa da UE prev\u00e9 un tallo na aleta, pero sen separala do corpo, e que a incisi\u00f3n total se realice en terra. Os armadores cren que isto implicar\u00eda un aumento da perigrosidadr laboral \u2014polo risco de cortarse coas aletas conxeladas ao manipular o peixe\u2014, menos espazo de almacenaxe e a ruptura da cadea de xeo, pois para separar a aleta haber\u00eda que desconxelar algo o produto. A frota galega prop\u00f3n que se obrigue a desembarcar no mesmo porto aletas e corpos; que se proh\u00edba o cercenamento de aletas nos barcos de fresco e que as organizaci\u00f3ns rexionais de pesca tutelen a actividade na s\u00faas \u00e1reas. Tam\u00e9n piden que sigan os permisos especiais para os conxeladores e que se implante un sistema de trazabilidade. Isto complementar\u00edase cun plan de capturas mundial, onde se limite o esforzo pesqueiro, se fixen vedas e se proh\u00edban os transbordos en mar aberto.\nA pr\u00e1ctica do \"finnig\" est\u00e1 prohibida para os pesqueiros comunitarios desde 2003, pero as excepci\u00f3ns que cont\u00e9n a norma relaxan demasiado esta prohibici\u00f3n. Polo menos iso entende a Comisi\u00f3n Europea, que propuxo un regulamento que impide toda posibilidade de cercenar a aleta a bordo e obriga a que se almacenen adheridas ao corpo do tibur\u00f3n. Nun razoamento simplista, a frota galega, que comercializa tanto o corpo como a aleta, non deber\u00eda ter problema. Pero na pr\u00e1ctica, esa medida supor\u00eda a fin dos \"espadeiros\" galegos, segundo o sector, polos custos econ\u00f3micos que comporta e polos trastornos que crea no almacenamento e lox\u00edstica.\nA norma europea de 2003 estableceu excepci\u00f3ns ao deixar que os Estados membros expedisen permisos especiais aos barcos coa condici\u00f3n de que mantivesen os corpos a bordo e que o peso das aletas non superase o 5 % do peso total do tibur\u00f3n.\nDe feito, s\u00f3 Espa\u00f1a e Portugal seguen cortando a aleta a bordo. Os palangreiros de superficie galegos env\u00edan os corpos, unha vez desembarcados, a Vigo ou a Suram\u00e9rica, sobre todo ao Brasil, o Per\u00fa e Colombia. As aletas dest\u00ednanse ao Xap\u00f3n, Hong Kong, a China e California. Os ecoloxistas, por\u00e9n, recean de que s\u00f3 Espa\u00f1a e Portugal poidan cortar as aletas a bordo e est\u00e1n presionando para que se adopte na UE a pol\u00edtica de aletas adheridas. Soste\u00f1en que co actual sistema de controis, \u00e9 dif\u00edcil detectar se se produciu \"finning\", porque as aletas e os troncos p\u00f3dense desembarcar en distintos portos e en diferentes momentos.\nA frota galega sost\u00e9n que son as frotas asi\u00e1ticas, como a chinesa ou a taiwanesa, as que tiran o corpo e quedan s\u00f3 coa aleta, que ten m\u00e1is valor, para evitaren un problema de capacidade de almacenaxe. Polos corpos dos tibur\u00f3ns ad\u00f3itase ofrecer en primeira venda un prezo medio de entre un e dous euros por quilo, mentres que as aletas do marraxo ou a quenlla, as especies que captura a frota galega, se comercializan en torno aos 15 euros.\nA Comisi\u00f3n Europea prop\u00f3n aplicar, como quedou dito, a pol\u00edtica de \"aletas adheridas\". \u00c9 dicir, que se aplique a prohibici\u00f3n total de cercenar as aletas a bordo e obrigar a que cada extremidade vaia co seu corpo. Os ecoloxistas soste\u00f1en que s\u00f3 as\u00ed se poder\u00e1 erradicar o \"finning\" e, con iso, unha das maiores ameazas, xunto \u00e1 pesca accidental, para as poboaci\u00f3ns de tibur\u00f3ns. Os palangreiros de superficie, pola s\u00faa parte, din que esa soluci\u00f3n supor\u00eda unhas perdas anuais por barco de 32.967 euros, o que comprometer\u00eda a supervivencia da frota. Partindo da base de que ter\u00eda un 10 % menos de capacidade na bodega, o sector cifra en 14.238.603 euros as perdas totais para a frota. Por\u00e9n, a organizaci\u00f3n ecoloxista \"Oceana\" replica sinalando que os palangreiros de superficie espa\u00f1ois e portugueses recibiron m\u00e1is de 117 mill\u00f3ns de euros en subvenci\u00f3ns da UE entre 1994 e 2007, co que estar\u00edan mitigadas esas pos\u00edbeis perdas. O sector prop\u00f3n que se obriguen a desembarcar no mesmo porto os corpos e as aletas, as\u00ed como que se eliminen os permisos especiais para a frota de fresco. Mentres, os que conxelan o tibur\u00f3n ter\u00edan que utilizar un mecanismo de trazabilidade que asegure a correlaci\u00f3n entre os corpos e as aletas desembarcadas. Tam\u00e9n piden que se implante en todas as organizaci\u00f3ns rexionais de pesca (ORP) un programa de documento estat\u00edstico para o comercio das aletas de tibur\u00f3n.\nO documento da UE a\u00ednda est\u00e1 en tramitaci\u00f3n. A norma debe aprobarse por codecisi\u00f3n. A mediados de setembro de 2012 debateuse o regulamento na Euroc\u00e1mara, apoi\u00e1ndose seguir mantendo os permisos especiais \u00e1 frota. Por\u00e9n, non se aceptaron as medidas de maior control.\nO Parlamento Europeo decide.\nO 22 de novembro de 2012 a Euroc\u00e1mara aprobou, por 566 votos a favor, 47 en contra e 16 abstenci\u00f3ns, a proposta da Comisi\u00f3n Europea de deixar de expedir permisos especiais \u00e1s frotas pesqueiras da UE (186 barcos, 141 espa\u00f1ois e 45 portugueses) para desmembrar os tibur\u00f3ns a bordo. \"Hoxe ga\u00f1an a comisar\u00eda de Pesca e as organizaci\u00f3ns ecoloxistas. Perden os tibur\u00f3ns e os pescadores da frota palangreira comunitaria\", declarou un portavoz de Cepesca, que non ocultou a s\u00faa frustraci\u00f3n pola decisi\u00f3n do Parlamento Europeo que, segundo calcula esta organizaci\u00f3n, obrigar\u00e1 \u00e1 frota palangreira de superficie a asumir \"perdas medias de 22 000 euros por barco e marea\". Os armadores cren que os eurodeputados votaron a favor da medida convencidos de que esta \u00e9 a \u00fanica sa\u00edda para erradicar o \"finning\", cando o certo \u00e9 que a frota comunitaria non o practica; en primeiro lugar, porque est\u00e1 prohibido desde 2003 e, en segundo, porque a frota galega que pesca quenlla e marraxo, aproveita todo, pois ten mercado tanto para as aletas como para o corpo destes tibur\u00f3ns, e que o \u00fanico que conseguiu foi prexudicar econ\u00f3mica e laboralmente aos palangreiros de superficie galegos, pero no erradica o \"finnig\", que achacan a frotas asi\u00e1ticas, \u00e1s que non afecta a normativa (a ICCAT rexeitou implantar a nivel global esta medida esta mesma semana) que agora estar\u00e1n en mellores condici\u00f3ns m\u00e1is vantaxosas para competir coas frotas galega e portuguesa. Pola s\u00faa parte, para \"Ecologistas en Acci\u00f3n\" non cabe d\u00fabida de que este d\u00eda (22 de novembro de 2012) \"foi un d\u00eda hist\u00f3rico para a defensa doi tibur\u00f3n, con moitas especies ameazadas, e un motivo de gran satisfacci\u00f3n para a organizaci\u00f3n, que leva anos exixindo estas medidas\". Este grupo ecoloxista recorda que leva desde o 2006 traballando xunto coa \"Shark Alliance\" (rede de protecci\u00f3n dos tibur\u00f3ns) para cambiar a posici\u00f3n do Goberno espa\u00f1ol, \"moi ali\u00f1ado cos intereses da grande industria pesqueira\".\nTibur\u00f3ns h\u00edbridos.\nUn grupo de cient\u00edficos descubriu tibur\u00f3ns h\u00edbridos (especies intermedias, aparentemente mellor adaptadas para adaptarse ao cambio clim\u00e1tico). Descubr\u00edronse 57 tibur\u00f3nes h\u00edbridos ao longo das costas de Queensland e Nova Gales do Sur (Australia).\nOs tibur\u00f3ns h\u00edbridos son un cruzamento entre o tibur\u00f3n de aletas negras (\"Carcharhinus melanopterus\") com\u00fan (que non habita en Australia) e o tibur\u00f3n de aletas negras australiano, d\u00faas especies relacionadas pero xeneticamente distintas.\nO tibur\u00f3n de aletas negras australiano \u00e9 m\u00e1is pequeno que o seu parente e vive en augas tropicais, pero encontr\u00e1ronse os h\u00edbridos cara ao sur, onde a temperatura do mar \u00e9 moito m\u00e1is fr\u00eda.\nOs investigadores aseguraron que se trata dun signo de adaptaci\u00f3n ao cambio clim\u00e1tico, xa que os esp\u00e9cimes h\u00edbridos son m\u00e1is resistentes e fortes. A\u00ednda que os investigadores afirman que os tibur\u00f3ns h\u00edbridos son numerosos e poder\u00edan substitu\u00edr pouco a pouco aos seus pais, polo momento non se rexistrou dito cambio."}
{"id": "27886", "revid": "5863", "url": "https://gl.wikipedia.org/wiki?curid=27886", "title": "Ag\u00fceira, Becerre\u00e1", "text": "San Xo\u00e1n de Ag\u00fceira \u00e9 unha parroquia que se localiza no concello de Becerre\u00e1. Segundo o IGE en 2014 ti\u00f1a 76 habitantes (41 homes e 35 mulleres) distribu\u00eddos en 9 entidades de poboaci\u00f3n. En 1999 ti\u00f1a 149 habitantes, e segundo o padr\u00f3n municipal en 2004 ti\u00f1a 134 habitantes (73 homes e 61 mulleres).\nA parroquia est\u00e1 atravesada pola estrada N-VI. Nela cons\u00e9rvase un fito miriam\u00e9trico, pertencente ao Cami\u00f1o Real de Madrid \u00e1 Coru\u00f1a, coas indicaci\u00f3ns , \n e . En xullo de 2017 o fito foi limpado e posto en valor polo concello mediante a s\u00faa sinalizaci\u00f3n.."}
{"id": "27887", "revid": "5863", "url": "https://gl.wikipedia.org/wiki?curid=27887", "title": "Armesto, Becerre\u00e1", "text": "San Rom\u00e1n de Armesto \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 58 habitantes (32 homes e 26 mulleres), distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 57 habitantes. Segundo o IGE, no 2014 a s\u00faa poboaci\u00f3n descendera ata os 39 habitantes, sendo 24 homes e 15 mulleres."}
{"id": "27888", "revid": "85894", "url": "https://gl.wikipedia.org/wiki?curid=27888", "title": "Becerre\u00e1, Becerre\u00e1", "text": "San Xo\u00e1n de Becerre\u00e1 \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 1395 habitantes (725 mulleres e 670 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1485 habitantes. Segundo o IGE, no 2014 a s\u00faa poboaci\u00f3n medrara ata os 1.396 habitantes, sendo 677 homes e 719 mulleres."}
{"id": "27889", "revid": "23204", "url": "https://gl.wikipedia.org/wiki?curid=27889", "title": "Taller de teatro de Akira Toriyama", "text": "O taller de teatro de Akira Toriyama (\u9ce5\u5c71\u660e\u25cb\u4f5c\u5287\u5834, en kanji), \u00e9 unha serie de libros editados por Jump Comics de Shueisha Publishing, que compilan varios traballos de Akira Toriyama, dende que daba os seus primeiros pasos con \"Wonder Island\" ata un das s\u00faas \u00faltimas tentativas por volver toca-la gloria, coma \u00e9 o caso do ef\u00e9mero Go!Go! Ackman.\nLista de obras inclu\u00eddas na colecci\u00f3n.\nCheg\u00e1ronse a publicar tres volumes do \"Taller de teatro\". N\u00f3tese que no t\u00edtulo orixinal en xapon\u00e9s aparece un n\u00famero cero, se esta \u00e9 unha indicaci\u00f3n do nivel de calidade das historias para o propio Toriyama, \u00e9 algo que, definitivamente, s\u00f3 os lectores poder\u00e1n decidir.\nO taller de teatro de Akira Toriyama Vol.1.\n(marzo de 1984) ISBN 4088512618\nO taller de teatro de Akira Toriyama Vol.2.\n(marzo de 1988) ISBN 4088514696\nO taller de teatro de Akira Toriyama Vol.3.\n(Agosto de 1997) ISBN 4088720539"}
{"id": "27890", "revid": "85894", "url": "https://gl.wikipedia.org/wiki?curid=27890", "title": "Cadoalla, Becerre\u00e1", "text": "San Pedro de Cadoalla \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 80 habitantes (41 mulleres e 39 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 86 habitantes. Segundo o IGE, no 2014 a s\u00faa poboaci\u00f3n descendera ata os 64 habitantes, sendo 32 homes e 32 mulleres.\nNesta parroquia, a car\u00f3n da N-VI e da autov\u00eda A-6, est\u00e1 un dos cinco touros de Osborne existentes en Galicia: valados publicitarios colocados \u00e1 beira das estradas por toda Espa\u00f1a na segunda metade do s\u00e9culo XX e declarados patrimonio cultural e art\u00edstico."}
{"id": "27891", "revid": "5863", "url": "https://gl.wikipedia.org/wiki?curid=27891", "title": "Cascall\u00e1, Becerre\u00e1", "text": "Santa Mar\u00eda de Cascall\u00e1 \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 137 habitantes (71 mulleres e 66 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 170 habitantes. Segundo o IGE, no 2014 a s\u00faa poboaci\u00f3n descendera ata os 112 habitantes, sendo 49 homes e 63 mulleres."}
{"id": "27892", "revid": "5863", "url": "https://gl.wikipedia.org/wiki?curid=27892", "title": "O Cereixal, Becerre\u00e1", "text": "San Xos\u00e9 do Cereixal \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 83 habitantes (42 homes e 41 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 91 habitantes. Segundo o IGE, no 2014 a s\u00faa poboaci\u00f3n medrara ata os 84 habitantes, sendo 40 homes e 44 mulleres."}
{"id": "27893", "revid": "5863", "url": "https://gl.wikipedia.org/wiki?curid=27893", "title": "Cruzul, Becerre\u00e1", "text": "San Marti\u00f1o de Cruzul \u00e9 unha parroquia que se localiza no concello de Becerre\u00e1. Ten tres entidades de poboaci\u00f3n. Segundo o IGE en 2014 ti\u00f1a 79 habitantes (42 homes e 37 mulleres), dous menos que en 2004 (41 mulleres e 40 homes) e un m\u00e1is que en 1999.\nPatrimonio.\nNa parroquia est\u00e1 a ponte de Cruzul, sobre o r\u00edo Nar\u00f3n. Foi constru\u00eddo a finais do s. XVIII como parte do cami\u00f1o real de Madrid \u00e1 Coru\u00f1a e Ferrol."}
{"id": "27894", "revid": "25871", "url": "https://gl.wikipedia.org/wiki?curid=27894", "title": "Ferreir\u00f3s de Valboa, Becerre\u00e1", "text": "Santa Mar\u00eda de Ferreir\u00f3s de Valboa \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 111 habitantes (57 mulleres e 54 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 125 habitantes. Segundo o IGE, no 2014 a s\u00faa poboaci\u00f3n descendera ata os 77 habitantes, sendo 39 homes e 38 mulleres.\nPor esta parroquia pasa o r\u00edo de Tor\u00e9s."}
{"id": "27895", "revid": "25871", "url": "https://gl.wikipedia.org/wiki?curid=27895", "title": "Fontar\u00f3n, Becerre\u00e1", "text": "Sancti Spiritus de Fontar\u00f3n \u00e9 unha parroquia do concello de Becerre\u00e1. Segundo o Instituto Galego de Estat\u00edstica en 2018 ti\u00f1a 46 habitantes (23 homes e 23 mulleres). Segundo o Nomencl\u00e1tor da Xunta de Galicia, ten nove entidades de poboaci\u00f3n.\nXeograf\u00eda.\nEsta parroquia ten unha superficie de 11,66 km2 e o punto m\u00e1is alto est\u00e1 a 870m."}
{"id": "27896", "revid": "85894", "url": "https://gl.wikipedia.org/wiki?curid=27896", "title": "Furco, Becerre\u00e1", "text": "San Xo\u00e1n de Furco \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 126 habitantes (65 mulleres e 61 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 145 habitantes. Segundo o IGE, no 2014 a s\u00faa poboaci\u00f3n descendera ata os 112 habitantes, sendo 56 homes e 56 mulleres."}
{"id": "27897", "revid": "5863", "url": "https://gl.wikipedia.org/wiki?curid=27897", "title": "Guilfrei, Becerre\u00e1", "text": "Santa Eulalia de Guilfrei \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 154 habitantes (80 homes e 74 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 174 habitantes. Segundo o IGE, no 2014 a s\u00faa poboaci\u00f3n descendera ata os 124 habitantes, sendo 64 homes e 60 mulleres."}
{"id": "27898", "revid": "85894", "url": "https://gl.wikipedia.org/wiki?curid=27898", "title": "Guill\u00e9n, Becerre\u00e1", "text": "San Pedro de Guill\u00e9n \u00e9 unha parroquia que se localiza no concello de Becerre\u00e1. Segundo o IGE en 2014 ti\u00f1a 33 habitantes (trece homes e vinte mulleres), nove menos ca en 2004 (23 mulleres e 19 homes) e doce menos ca en 1999. Ten d\u00faas entidades de poboaci\u00f3n,"}
{"id": "27899", "revid": "85894", "url": "https://gl.wikipedia.org/wiki?curid=27899", "title": "Liber, Becerre\u00e1", "text": "San Remixio de Liber \u00e9 unha parroquia que se localiza no concello de Becerre\u00e1.\nSegundo o IGE en 2014 ti\u00f1a 49 habitantes (31 homes e 18 mulleres), 19 menos ca en 2004 (39 homes e 29 mulleres) e 25 menos ca en 1999. Ten 4 entidades de poboaci\u00f3n."}
{"id": "27900", "revid": "85894", "url": "https://gl.wikipedia.org/wiki?curid=27900", "title": "Morcelle, Becerre\u00e1", "text": "San Xuli\u00e1n de Morcelle \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 61 habitantes (35 homes e 26 mulleres), distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 59 habitantes. Segundo o IGE, no 2014 a s\u00faa poboaci\u00f3n descendera ata os 47 habitantes, sendo 27 homes e 20 mulleres."}
{"id": "27901", "revid": "5863", "url": "https://gl.wikipedia.org/wiki?curid=27901", "title": "Ouselle, Becerre\u00e1", "text": "San Cosme de Ouselle \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 81 habitantes (41 mulleres e 40 homes), distribu\u00eddos en 4 entidades de poboaci\u00f3n, o mesmo n\u00famero de habitantes que no ano 1999. Segundo o IGE, no 2014 a s\u00faa poboaci\u00f3n descendera ata os 71 habitantes, sendo 33 homes e 38 mulleres."}
{"id": "27902", "revid": "5863", "url": "https://gl.wikipedia.org/wiki?curid=27902", "title": "Ous\u00f3n, Becerre\u00e1", "text": "Santo Adrao de Ous\u00f3n \u00e9 unha parroquia que se localiza no concello de Becerre\u00e1. Segundo o IGE en 2014 ti\u00f1a 24 habitantes (catorce homes e dez mulleres), seis menos ca en 2004 (dezaseis homes e catorce mulleres) e trece menos ca en 1999. Ten unha \u00fanica entidade de poboaci\u00f3n."}
{"id": "27903", "revid": "85894", "url": "https://gl.wikipedia.org/wiki?curid=27903", "title": "Pando, Becerre\u00e1", "text": "San Xo\u00e1n de Pando \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 29 habitantes (15 homes e 14 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 36 habitantes. Segundo o IGE, no 2014 a s\u00faa poboaci\u00f3n descendera ata os 23 habitantes, sendo 11 homes e 12 mulleres."}
{"id": "27904", "revid": "85894", "url": "https://gl.wikipedia.org/wiki?curid=27904", "title": "Penamaior, Becerre\u00e1", "text": "Santa Mar\u00eda de San Lourezo de Penamaior \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 89 habitantes (48 homes e 41 mulleres), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 98 habitantes. Segundo o IGE, no 2014 a s\u00faa poboaci\u00f3n descendera ata os 79 habitantes, sendo 43 homes e 36 mulleres.\nPatrimonio.\nO mosteiro de Santa Mar\u00eda de Penamaior \u00e9 un templo de arquitectura rom\u00e1nica constru\u00eddo no s\u00e9culo XII pola orde do C\u00edster. Ten planta basilical con tres naves e tres \u00e1bsidas, semicirculares as laterais e de traza notable a central, xa que o exterior \u00e9 poligonal e o interior semicircular. As naves est\u00e1n divididas en catro compartimentos mediante piares. Os arcos de entrada \u00e1s capelas das \u00e1bsidas son de medio punto, arrancando de semicolumnas acaroadas con capiteis de traza compostel\u00e1. As naves non conservan as b\u00f3vedas orixinais, e as \u00e1bsidas te\u00f1en b\u00f3vedas de medio can\u00f3n terminadas en cascar\u00f3n.\nNo exterior ten vent\u00e1s con arcos de medio punto, sobre columnas con capiteis decorados con motivos variados. A fachada foi reformada no s\u00e9culo XVII, mais conserva a portada de arquivoltas semicirculares que arrancan de columnas apoiadas nas xambas. Unha espadana sinxela fai de campanario."}
{"id": "27906", "revid": "5863", "url": "https://gl.wikipedia.org/wiki?curid=27906", "title": "Quint\u00e1 de Cancelada, Becerre\u00e1", "text": "Santa Eulalia de Quint\u00e1 de Cancelada \u00e9 unha parroquia que se localiza no concello lucense de Becerre\u00e1 na comarca dos Ancares. Segundo o padr\u00f3n municipal de 2004 ti\u00f1a 188 habitantes (99 homes e 89 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 216 habitantes. Segundo o IGE, no 2014 a s\u00faa poboaci\u00f3n descendera ata os 161 habitantes, sendo 86 homes e 75 mulleres."}
{"id": "27907", "revid": "5863", "url": "https://gl.wikipedia.org/wiki?curid=27907", "title": "Sevane, Becerre\u00e1", "text": "San Xo\u00e1n de Sevane \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 30 habitantes (15 homes e 15 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 37 habitantes. Segundo o IGE, no 2014 a s\u00faa poboaci\u00f3n descendera ata os 25 habitantes, sendo 9 homes e 16 mulleres."}
{"id": "27908", "revid": "5863", "url": "https://gl.wikipedia.org/wiki?curid=27908", "title": "Tortes, Becerre\u00e1", "text": "San Pedro de Tortes \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 139 habitantes (70 homes e 69 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 164 habitantes. Segundo o IGE, no 2014 a s\u00faa poboaci\u00f3n descendera ata os 106 habitantes, sendo 53 homes e 53 mulleres."}
{"id": "27909", "revid": "85894", "url": "https://gl.wikipedia.org/wiki?curid=27909", "title": "Veiga, Becerre\u00e1", "text": "Santa Mari\u00f1a de Veiga \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 18 habitantes (9 homes e 9 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 28 habitantes. Segundo o IGE, no 2014 a s\u00faa poboaci\u00f3n descendera ata os 6 habitantes, sendo 3 homes e 3 mulleres."}
{"id": "27910", "revid": "98629", "url": "https://gl.wikipedia.org/wiki?curid=27910", "title": "Vilach\u00e1, Becerre\u00e1", "text": "San Pedro de Vilach\u00e1 (do lat\u00edn \" villam planam\", 'vila situada nun lugar plano') \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 85 habitantes (47 homes e 38 mulleres), distribu\u00eddos en sete entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 106 habitantes. Segundo o IGE, no 2014 a s\u00faa poboaci\u00f3n descendera ata os 57 habitantes, sendo 33 homes e 24 mulleres."}
{"id": "27911", "revid": "85894", "url": "https://gl.wikipedia.org/wiki?curid=27911", "title": "Vila\u00edz, Becerre\u00e1", "text": "Santiago de Vila\u00edz \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 40 habitantes (23 homes e 17 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 47 habitantes. Segundo o IGE, no 2014 a s\u00faa poboaci\u00f3n descendera ata os 34 habitantes, sendo 22 homes e 12 mulleres."}
{"id": "27912", "revid": "85894", "url": "https://gl.wikipedia.org/wiki?curid=27912", "title": "Vilamane, Becerre\u00e1", "text": "Santa Mar\u00eda de Vilamane \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 44 habitantes (23 homes e 21 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 52 habitantes. Segundo o IGE, no 2014 a s\u00faa poboaci\u00f3n descendera ata os 34 habitantes, sendo 17 homes e 17 mulleres."}
{"id": "27913", "revid": "5863", "url": "https://gl.wikipedia.org/wiki?curid=27913", "title": "Vilouta, Becerre\u00e1", "text": "Santa Mari\u00f1a de Vilouta \u00e9 unha parroquia que se localiza no concello de Becerre\u00e1. Segundo o padr\u00f3n municipal de 2004 ti\u00f1a 57 habitantes (29 mulleres e 28 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 65 habitantes. Segundo o IGE, no 2014 a s\u00faa poboaci\u00f3n descendera ata os 49 habitantes, sendo 23 homes e 26 mulleres."}
{"id": "27914", "revid": "92340", "url": "https://gl.wikipedia.org/wiki?curid=27914", "title": "Antoine-Roger Bolamba", "text": "Antoine-Roger Bolamba, co\u00f1ecido dende 1972 como Bolamba Lokol\u00e9, nado en Boma o 13 de xullo de 1913 e finado o 2 de xullo de 2002 en Kinshasa, foi un escritor e xornalista congol\u00e9s.\nTraxectoria.\nFoi redactor-xefe de \"La Voix du Congolais\" entre 1944 e 1959, e foi ministro de informaci\u00f3n en 1963."}
{"id": "27916", "revid": "23204", "url": "https://gl.wikipedia.org/wiki?curid=27916", "title": "Clima \u00e1rido", "text": "Os climas secos (\u00e1ridos e semi\u00e1ridos) caracter\u00edzanse por presentar un volume de chuvias (precipitaci\u00f3n) menor do que a taxa de evaporaci\u00f3n e transpiraci\u00f3n.\nCaracter\u00edsticas.\nPrecipitaci\u00f3n.\nO limiar entre precipitaci\u00f3n e taxa de evaporaci\u00f3n determ\u00ednase da seguinte forma:\nPara encontrar o limiar de precipitaci\u00f3n (en mil\u00edmetros), multipl\u00edcase a temperatura anual media en \u00b0C por 20, s\u00famase ent\u00f3n 280 se o 70% ou m\u00e1is da precipitaci\u00f3n total ocorre na metade do ano de sol alto (de abril a setembro no Hemisferio Norte, ou de outubro a marzo no Hemisferio Sur), 140 se o 30%-70% da precipitaci\u00f3n total fose recibida durante o per\u00edodo aplicable, ou 0 se menos do 30% da precipitaci\u00f3n total fose recibida nese per\u00edodo. Se a precipitaci\u00f3n anual fose menos de metade do limiar do Grupo B, ser\u00e1 clasificado como BW (clima des\u00e9rtico) - se fose inferior \u00f3 limiar pero superior a metade deste, ser\u00e1 clasificado como BS (clima de estepa). P\u00f3dese inclu\u00edr unha terceira letra para indicar a temperatura. Inicialmente, h significaba un clima de latitude baixa (temperatura media anual por enriba dos 18\u00a0\u00b0C) \u00f3 paso que k significa un clima de latitude mediana (temperatura media anual inferior a 18\u00a0\u00b0C), pero a pr\u00e1ctica m\u00e1is com\u00fan hoxe en d\u00eda (especialmente nos Estados Unidos) \u00e9 a utilizaci\u00f3n de h para significar que o mes m\u00e1is fr\u00edo ten un temperatura media superior a 0\u00a0\u00b0C (32\u00a0\u00b0F), e de k para significar que polo menos un dos meses ten unha temperatura media por baixo de 0\u00a0\u00b0C.\nExemplos:\nAlgunhas \u00e1reas de deserto, situadas \u00f3 longo das costas occidentais dos continentes en zonas tropicais ou semitropicais, caracter\u00edzanse por temperaturas m\u00e1is baixas das que se poden encontrar noutros lugares en latitudes comparables (debido \u00e1 veci\u00f1anza de correntes oce\u00e1nicas fr\u00edas) e por neboeiros e nubes baixas frecuentes. Isto a pesar do feito de se contaren entre os lugares m\u00e1is secos da face da Terra en termos de precipitaci\u00f3n recibida propiamente dita. Este clima \u00e9 por veces rotulado como BWn e p\u00f3dense encontrar exemplos en Lima (Per\u00fa) e en Walvis Bay, (Namibia). Por veces eng\u00e1dese unha cuarta letra para indicar se ben o inverno, ben o ver\u00e1n, son m\u00e1is \"h\u00famidos\" do que a outra metade do ano. Para se inclu\u00edr nun dos dous grupos, o mes m\u00e1is h\u00famido deber\u00e1 recibir polo menos 60\u00a0mm de precipitaci\u00f3n media se t\u00f3dolos doce meses estiveren por enriba dos 18\u00a0\u00b0C, ou 30\u00a0mm se tal non fose o caso; e polo menos o 70% da precipitaci\u00f3n total deber\u00e1 ocorrer na mesma metade do ano que o mes m\u00e1is h\u00famido, pero a letra utilizada indica cando a estaci\u00f3n seca ocorre, non a \"mollada\".\nExemplos:\nOs BWks e BSks non existen. Se non se cumprisen os criterios nin para w nin para s, non se engade ningunha cuarta letra.\nTemperaturas.\nA temperatura media anual supera os 18\u00a0\u00b0C e a temperatura oscila uns 20\u00a0\u00b0C entre o d\u00eda e a noite. Isto ten que ver coa pouca humidade da atmosfera, que fai que a terra se quente durante o d\u00eda e se arrefr\u00ede pola noite.\nVexetaci\u00f3n.\nA vexetaci\u00f3n no clima des\u00e9rtico \u00e9 escasa, baixa e dispersa. Deixa amplas superficies sen cubrici\u00f3n polo que o solo amosa area, pedras ou rochas.\nNas estepas, predominan as herbas baixas e os arbustos illados, e nos desertos, as plantas espi\u00f1entas, como os cactos. Tan s\u00f3 nos oasis, a presenza de auga permite unha vexetaci\u00f3n abondosa, entre as que se atopa as palmeiras.\nFauna.\nA fauna dos desertos \u00e9 escasa e pouco variada. Incl\u00fae r\u00e9ptiles como as serpes e lagartos; insectos como os escaravellos; ar\u00e1cnidos como os escorpi\u00f3ns; aves rapaces e mam\u00edferos como os ratos, raposos, chacales, camelos, dromedarios e coiotes."}
{"id": "27920", "revid": "15490", "url": "https://gl.wikipedia.org/wiki?curid=27920", "title": "Lucus Augusti", "text": "Lucus Augusti p\u00f3dese referir a:"}
{"id": "27921", "revid": "45576", "url": "https://gl.wikipedia.org/wiki?curid=27921", "title": "Asturica Augusta", "text": "Asturica Augusta \u00e9 unha evoluci\u00f3n natural do top\u00f3nimo antigo Asturica. A orixe e significado deste \u00faltimo deu lugar a varias teor\u00edas, sendo na actualidade un top\u00f3nimo moi discutido. En \u00e9poca romana recibiu o sobrenome de Augusta, en honor ao emperador Augusto. Foi o nome romano da actual cidade de Astorga, na provincia de Le\u00f3n.\nA orixe da cidade parece estar relacionada cun campamento romano que se instalou no lugar no ano 25 a.C., con ocasi\u00f3n das Guerras C\u00e1ntabras. Co Emperador Vespasiano pasou a ser capital do convento xur\u00eddico asturicense.\nA estrutura urbana revela o t\u00edpico plano campamental, com\u00fan a outras cidades romanas, con r\u00faas cruzadas perpendicularmente. No s\u00e9culo III, como outras localidades hispanas, ante o perigo que supuxeran as invasi\u00f3ns francas, rodeouse con murallas, das que subsisten bos lenzos. Non se conservaron restos de monumentos romanos.\nA consideraci\u00f3n legal da cidade \u00e9 problem\u00e1tica, pois s\u00f3 aparece como res publica, a pesar de que Plinio o Vello, que a debeu visitar, a alcumou de \"urbs magnifica\". Tampouco se co\u00f1ecen os t\u00edpicos cargos municipais.\nA\u00ednda que a relixiosidade, a teor dos restos epigr\u00e1ficos co\u00f1ecidos, mostra a coexistencia de deuses ind\u00edxenas e romanos, cabe salientar que o cristianismo estaba xa ben asentado aqu\u00ed no s\u00e9culo III. Para o efecto, unha consulta realizada arredor do ano 255 desde a pr\u00f3xima Le\u00f3n (Legio) e dirixida \u00e1 Igrexa de \u00c1frica. Na resposta evacuada desde Cartago, sin\u00e1lanse as s\u00e9s episcopais de Legio, Asturica, Emerita (M\u00e9rida) e Caesaraugusta (Zaragoza), o que revela a existencia dun n\u00facleo cristi\u00e1n ben organizado, relacionado co Norte africano."}
{"id": "27922", "revid": "98629", "url": "https://gl.wikipedia.org/wiki?curid=27922", "title": "Bracara Augusta", "text": "Bracara Augusta (do lat\u00edn \"bracara\", top\u00f3nimo procedente dos br\u00e1caros, que habitaban no convento de bracarense, e que fai alusi\u00f3n as \"br\u0101cae\" , bragas ou calzas que vest\u00edan) \u00e9 o nome romano da actual cidade de Braga, no norte de Portugal. Foi constru\u00edda no lugar dun poboado ind\u00edxena anterior.\nHistoria.\nA cidade romana foi fundada polo Emperador C\u00e9sar Augusto cerca de 16 a.C., despois da pacificaci\u00f3n definitiva da rexi\u00f3n. Durante o per\u00edodo dos Flavios, Bracara Augusta obtivo estatuto municipal e foi elevada a capital do conventus, tendo tido funci\u00f3ns administrativas sobre unha extensa rexi\u00f3n. A partir da reforma de Diocleciano pasou a ser capital da recentemente creada provincia da Gallaecia. No s\u00e9culo V a cidade foi tomada polos invasores suevos, que a elevaron a capital do seu reino.\nSon co\u00f1ecidos da cidade romana restos dalg\u00fans edificios. Nas escavaci\u00f3ns efectuadas no claustro do Seminario de Santiago encontrouse unha grande sala con resto de columnas, tendo no centro unha piscina decorada con mosaicos, que foi probabelmente parte dun balneario. Na \u00e1rea da Fonte do \u00cddolo, situada na actual R\u00faa do Raio, fora do antigo per\u00edmetro da cidade romana, ter\u00eda existido un edificio relixioso consagrado ao deus Tongoenabiagus."}
{"id": "27923", "revid": "98629", "url": "https://gl.wikipedia.org/wiki?curid=27923", "title": "Lei", "text": "Lei, no sentido xur\u00eddico, \u00e9 unha regra da conduta humana que \u00e9 imposta e administrada \u00f3s cidad\u00e1ns polo Estado. En sentido estrito, \u00e9 unha norma escrita que obriga a todos indistintamente, e a s\u00faa aplicaci\u00f3n \u00e9 tarefa do Estado, que a realiza mediante os seus diversos representantes, a comezar polo goberno, cos seus varios axentes. Nun Estado democr\u00e1tico de dereito, as leis son a base do Dereito.\nFormas de interpretaci\u00f3n das leis (escritas).\nPara que se cumpra unha lei, fiscalizar o seu cumprimento ou punir o seu non-cumprimento, \u00e9 preciso interpretar, entender, o que esta lei significa.\nAs formas de interpretaci\u00f3n das leis son as seguintes (nota - unha forma de interpretaci\u00f3n non excl\u00fae a outra, e tam\u00e9n non hai unha que sexa m\u00e1is importante do que a outra):\nPrincipio da publicidade da lei.\n\"Ningu\u00e9n pode escusarse de cumprir a lei, alegando que non a co\u00f1ece\". Caso ese principio non existise, as leis ser\u00edan probablemente inoperantes, pois bastar\u00eda que os reos alegasen desco\u00f1ecer unha lei para esquiv\u00e1rense de cumprila. Ese principio \u00e9, comprensibelmente, un precepto legal en todo o mundo civilizado. A ignorancia ou a mala interpretaci\u00f3n da lei non xustifica a falta do seu cumprimento nin exime as persoas das sanci\u00f3ns nelas estabelecidas.\nVixencia e revogaci\u00f3n dunha lei.\nUnha lei debe ser aplicada ata que sexa revogada ou modificada por outra. A revogaci\u00f3n pode ser total (abrogaci\u00f3n: a lei anterior \u00e9 totalmente substitu\u00edda pola nova), ou parcial (derrogaci\u00f3n: parte da anterior permanece en vigor).\nEn principio, as leis comezan a teren vigor para lexislar sobre casos futuros, e non pasados. As\u00ed, a aplicaci\u00f3n das leis debe observar tres l\u00edmites, que te\u00f1en como obxectivo aumentar a seguranza xur\u00eddica da sociedade:\nXerarqu\u00eda de leis.\nNos Estados que adoptan constituci\u00f3ns escritas, as leis presentan unha xerarqu\u00eda (unha orde de importancia), na cal as de menor grao deben obedecer \u00e1s de maior grao. En grao superior a todas est\u00e1 a Constituci\u00f3n do pa\u00eds, a cal todas as outras leis deben seguir, para que non sexan consideradas inconstitucionais, e, as\u00ed, deixen de ter eficacia."}
{"id": "27924", "revid": "5863", "url": "https://gl.wikipedia.org/wiki?curid=27924", "title": "Baamonde, Begonte", "text": "Santiago de Baamonde \u00e9 unha parroquia que se localiza no concello de Begonte. Segundo o padr\u00f3n municipal (INE 2016) ten 329 habitantes (163 homes e 166 mulleres ), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 376 habitantes e 403 en 1999.\nSituaci\u00f3n.\nEst\u00e1 situado a car\u00f3n da conexi\u00f3n da A-6 coa estrada N-634 e coa A-8. A estaci\u00f3n de Baamonde de tren de Adif est\u00e1 situada na li\u00f1a A Coru\u00f1a-Palencia.\nPraia fluvial.\nO r\u00edo Parga o seu paso pola parroquia, enc\u00f3ntrase unha praia fluvial ao lado dun mu\u00ed\u00f1o e unha presa que fai de piscina natural para os ba\u00f1istas. Neste lugar enc\u00f3ntrase o Centro Recreativo Cultural e Deportivo de Baamonde.\nFestas.\nA festa local cel\u00e9brase o 11 de setembro, d\u00eda da Virxe do Rosario."}
{"id": "27925", "revid": "85894", "url": "https://gl.wikipedia.org/wiki?curid=27925", "title": "Baldomar, Begonte", "text": "San Xo\u00e1n de Baldomar \u00e9 unha parroquia que se localiza no concello de Begonte. Segundo o padr\u00f3n municipal (INE 2016) ti\u00f1a 61 habitantes (30 homes e 31 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 63 habitantes. Segundo o IGE, no 2014 a s\u00faa poboaci\u00f3n medrara ata os 63 habitantes, sendo 32 homes e 31 mulleres."}
{"id": "27926", "revid": "5863", "url": "https://gl.wikipedia.org/wiki?curid=27926", "title": "Begonte, Begonte", "text": "San Pedro de Begonte \u00e9 unha parroquia que se localiza no concello de Begonte. Segundo o padr\u00f3n municipal (INE\u00a02016) ti\u00f1a 313 habitantes (147 homes e 166 mulleres), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 365 habitantes. Segundo o IGE, no 2014 a s\u00faa poboaci\u00f3n medrara ata os 356 habitantes, sendo 170 homes e 186 mulleres."}
{"id": "27927", "revid": "624", "url": "https://gl.wikipedia.org/wiki?curid=27927", "title": "Cidonio Apolinar", "text": ""}
{"id": "27935", "revid": "56817", "url": "https://gl.wikipedia.org/wiki?curid=27935", "title": "Lingua alyawarr", "text": "O alyawarr \u00e9 unha lingua australiana do grupo ar\u00e1ndico.\nDistribuci\u00f3n xeogr\u00e1fica.\nF\u00e1lase nun territorio a 200\u00a0km ao norte de Alice Springs, nas rexi\u00f3ns de Amperlatwaty (300 habitantes) Irrewelty e Rltarlpelte\nUso.\nA lingua empr\u00e9gase no seu territorio tradicional, mesmo para funci\u00f3ns oficiais dentro da Aherrenge Association Incorporated, a organizaci\u00f3n local que administra unha parte do territorio de lingua alyawarr. Tam\u00e9n existe publicado material did\u00e1ctico para as tres escolas biling\u00fces da rexi\u00f3n, unha gram\u00e1tica e un dicionario, as\u00ed como algunha traduci\u00f3n parcial da Biblia."}
{"id": "27936", "revid": "89787", "url": "https://gl.wikipedia.org/wiki?curid=27936", "title": "Ux\u00edo Novoneyra", "text": "Ux\u00edo Novoneyra, nado como Eugenio Novo Neira en Parada (Seoane do Courel, no concello de Folgoso do Courel) o 19 de xaneiro de 1930 e finado en Santiago de Compostela o 30 de outubro de 1999, foi un poeta e escritor galego. Sendo fillo dunha familia de labregos, O Courel foi o principal referente f\u00edsico para os seus versos, considerados dos mellores no tocante \u00e1 paisax\u00edstica, dentro da literatura galega. Xos\u00e9 Lu\u00eds M\u00e9ndez Ferr\u00edn encadrouno dentro da Xeraci\u00f3n das Festas Minervais. A Real Academia Galega escolleuno como figura homenaxeada no D\u00eda das Letras Galegas do ano 2010.\nTraxectoria.\nOrixe e formaci\u00f3n.\nOs seus pais foron Xos\u00e9 Novo L\u00f3pez, labrego podente, e Manuela Neira Bello, que tiveron tres fillos: Jos\u00e9 (morto en 1936), Elisa e o propio Ux\u00edo. Estudou o bacharelato en Lugo, desde 1942 a 1948, e obtivo o t\u00edtulo de bacharel en 1951. Traba amizade con Manuel Mar\u00eda en 1945 e con Mar\u00eda Mari\u00f1o en 1947. Tam\u00e9n co\u00f1eceu en Lugo a Lu\u00eds Pimentel.\nEn 1948 matriculouse por libre na facultade de Filosof\u00eda e Letras en Madrid, onde comezou a escribir poemas en castel\u00e1n, como os publicados na revista universitaria \"Bengala\". Co\u00f1eceu al\u00ed a Xes\u00fas Alonso Montero, que chega a Madrid, \u00e1 mesma facultade, en 1948, quen conservou o que di ser o seu primeiro libro de poemas, \"Abrojos. Poemas cortos\", in\u00e9dito ata que no 2002 Alonso Montero publicou nove dos seus 36 poemas, moi breves e manuscritos. Nestes anos de estudante consagrouse intensamente \u00e1 lectura de poes\u00eda dos m\u00e1is diversos autores e adquiriu certa sona como recitador de poemas. Dos anos 1950-51 datan as colecci\u00f3ns de poemas tituladas \"Poemas de Dios\" e \"Caurel\", de onde sa\u00edron \"Os Eidos\". Luz Pozo Garza publicar\u00e1 no ano 2000, na revista \"Clave Ori\u00f3n\" alg\u00fans destes poemas.\nEn 1952 fixo o servizo militar, en Parga, primeiro, e Santiago de Compostela, despois, e recupera o contacto con Manuel Mar\u00eda, quen xa publicara \"Mui\u00f1eiro de br\u00e9temas\" na Colecci\u00f3n Benito Soto. A finais dese mesmo ano comezou a escribir os poemas que dar\u00edan lugar a \"Os Eidos\":\nNesta \u00e9poca en Santiago co\u00f1eceu e tratou a Carlos Maside, Ram\u00f3n Pi\u00f1eiro e Ram\u00f3n Otero Pedrayo, aos que se debe a decisi\u00f3n adoptada nese mesmo ano de 1952 de escribir en galego, lingua que xa non deixar\u00eda nunca.\nA influencia de Pi\u00f1eiro sobre a formaci\u00f3n de Novoneyra, as\u00ed como a do seu compa\u00f1eiro Manuel Mar\u00eda, \u00e9 descrita as\u00ed por Raimundo Garc\u00eda Dom\u00ednguez, \"Borob\u00f3\":\nD\u00e9cada dos 50.\nEn 1953 enfermou de pleures\u00eda e reclu\u00eduse no Courel, onde permaneceu ata 1962, salvo breves viaxes a Santiago, Lugo, Madrid etc. Foi durante esta estad\u00eda no Courel cando coincidiu con Mar\u00eda Mari\u00f1o, coa que establecer\u00eda unha longa relaci\u00f3n literaria.\nEn 1955 publicou \"Os eidos\", con poemas escritos entre 1952 e 1953. Tr\u00e1tase dun poemario co que comeza un ciclo po\u00e9tico que continuar\u00e1 durante moitos anos, con novos poemas (\"Os eidos 2\", 1974) e modificaci\u00f3ns nos primeiros. O libro foi prologado por Ram\u00f3n Pi\u00f1eiro, que o define como \"\"voz da terra\" e destaca o lirismo tel\u00farico do poeta.\nO mesmo Pi\u00f1eiro recolle na lapela do libro o feito de que Ux\u00edo estaba traballando daquela noutro libro de poemas, \"O libro das Cantigas\", e unha obra de teatro, \"A noite \u00e9 m\u00e1is que unha pecha escuridade\", que nunca se chegaron a publicar.\nA publicaci\u00f3n da obra \"Os Eidos\" veu confirmar definitivamente a sona que por ent\u00f3n xa estaba conseguindo Novoneyra. A prensa da \u00e9poca xa recollera diversas opini\u00f3ns laudatorias da s\u00faa poes\u00eda, da pluma de Otero Pedrayo ou Isidoro Mill\u00e1n Gonz\u00e1lez-Pardo (1955), corroboradas posteriormente por \u00c1nxel Fole, Borob\u00f3 ou Xos\u00e9 Lu\u00eds Franco Grande (en diversos medios, entre 1959 e 1962).\nNo mesmo ano de 1955 comezou a publicar poes\u00edas en diarios e revistas como \"Vida Gallega\" (onde publicar\u00eda un total de 15 poemas ata 1961), \"Aturuxo\", \"Follas Secas\", \"Luzes de Galiza\", \"Nord\u00e9s\", \"\u00d3lisbos\", \"Dorna\", \"Ronsel\" e outros moitos. Igualmente, \u00e9 inclu\u00eddo por vez primeira nunha antolox\u00eda po\u00e9tica galega, editada por Francisco Fern\u00e1ndez del Riego (\"Escolma de poes\u00eda galega. IV. Os contempor\u00e1neos\", Galaxia 1955). En 1959 aparecer\u00eda de novo noutra antolox\u00eda e, posteriormente, en moitas outras.\nO 22 de febreiro de 1957 interveu no chamado \"Homenaje a la poes\u00eda gallega\", celebrado en Santiago, xunto a prestixiosas firmas da literatura galega e galeguista. El mesmo cualificou o acto como \"o primeiro que houbo na Compostela da posguerra\", e a s\u00faa participaci\u00f3n consistiu nun recital de poes\u00eda medieval. A impresi\u00f3n que causou Novoneyra quedou reflectida en \"La Noche\" con estas opini\u00f3ns de Borob\u00f3:\nou de Xos\u00e9 Manuel L\u00f3pez Nogueira:\nAnos m\u00e1is tarde (1985) Franco Grande lembraba as\u00ed aquel recital:\nD\u00e9cada dos 60.\nEn 1962, Novoneyra regresou a Madrid. En Madrid comezou a traballar na radio e mais na televisi\u00f3n, dirixindo diversos espazos culturais dedicados aos grandes poetas espa\u00f1ois e internacionais, sen esquecer os galegos. Simultaneamente asist\u00eda \u00f3s faladoiros do Caf\u00e9 Gij\u00f3n, onde co\u00f1eceu os membros do grupo galeguista \"Brais Pinto\", especialmente o pintor Reimundo Pati\u00f1o.\nPublicou en 1966 \"Eleg\u00edas del Caurel y otros poemas\", nunha edici\u00f3n biling\u00fce en castel\u00e1n e galego. Naquel mesmo ano deixou Madrid e regresou ao Caurel, para atender os seus pais, xa vellos e enfermos: o pai morrer\u00eda en 1971 e a nai en 1973.\nEn 1967 escribiu o poema \"Vietnam canto\", como colaboraci\u00f3n para un libro que se \u00eda titular \"Con Vietnam\" pero que nunca viu o prelo. O seu poema publicouse ao cabo en 1969 na \"Revista Exterior de Poes\u00eda Hispana\". Con este texto xorde un Novoneyra m\u00e1is vindicativo e politizado, menos l\u00edrico e intimista.\nDurante as \u00faltimas fases da enfermidade da nai, esta foi atendida por Elba Rei, enfermeira \u00e1 que Ux\u00edo co\u00f1ecera en Lugo en 1968.\nD\u00e9cada dos 70.\nElba e Ux\u00edo casaron o 5 de xaneiro de 1973 e tiveron tres fillos: Branca-Petra, Ux\u00edo e mais Arturo; amais doutro que s\u00f3 viviu uns poucos d\u00edas.\n1974 foi o ano da publicaci\u00f3n d\u00b4\"Os Eidos II\", que recolle poemas escritos entre 1954 e 1957 e outros posteriores nos que evidencia o compromiso pol\u00edtico desta nova etapa entre os que destaca \"Letan\u00eda de Galicia\":\nEn 1981 ed\u00edtanse conxuntamente t\u00f3dolos poemas que conformaban os dous tomos d\u00b4\"Os Eidos\", nun libro titulado \"Os Eidos. Libro do Courel\". Nesta recompilaci\u00f3n e depuraci\u00f3n do seu ciclo courel\u00e1n, alg\u00fans dos poemas mostran modificaci\u00f3ns do propio autor respecto \u00e1s edici\u00f3ns orixinais de 1955 e 1974. Este libro conxunto veu sucesivas reedici\u00f3ns ao longo dos anos, algunhas con novos engadidos, como o glosario final que incl\u00fae nunha edici\u00f3n de 1985. Mesmo, en 1988, o poeta donostiarra Koldo Izaguirre publica unha edici\u00f3n biling\u00fce en \u00e9uscaro e galego baixo o t\u00edtulo \"Bazterrak / Os Eidos, I e II\".\nO propio Novoneyra estaba preparando, no momento da s\u00faa morte, unha edici\u00f3n biling\u00fce galego-castel\u00e1n, que en 2010 a\u00ednda non viu o prelo.\nEn 1979 publica \"Poemas caligr\u00e1ficos\", libro que combina a poes\u00eda e a peculiar caligraf\u00eda de Novoneyra coa colaboraci\u00f3n de Xos\u00e9 Manuel Pereiro e Reimundo Pati\u00f1o, quen prologa o poemario. Os textos est\u00e1n vinculados \u00e1 vangarda pict\u00f3rica organizada arredor do Grupo Brais Pinto.\nD\u00e9cada dos 80.\nEn 1983 deixou O Courel para se radicar definitivamente en Santiago de Compostela. O ano anterior fora elixido presidente da Asociaci\u00f3n de Escritores en Lingua Galega, cargo que ocupou, tras sucesivas confirmaci\u00f3ns, ata a s\u00faa morte.\nXos\u00e9 Lu\u00eds M\u00e9ndez Ferr\u00edn publicou en 1984 \"De Pondal a Novoneyra\", libro de cr\u00edtica literaria que percorre a obra dos poetas galegos m\u00e1is sobresa\u00edntes. Po\u00f1er \u00e1 par a Eduardo Pondal e a Novoneyra reflicte a sona que xa alcanzara este e contrib\u00fae definitivamente \u00e1 s\u00faa canonizaci\u00f3n.\nEn 1986 aparece \"Muller pra lonxe\", con poemas pasionais e amorosos escritos entre 1955 e 1985 xa publicados anteriormente en revistas e obras colectivas. Est\u00e1 ilustrado polo pintor lugu\u00e9s Carlos Pardo Teijeiro.\nOutra compilaci\u00f3n de poemas escritos ao longo de 30 anos, \"Do Courel a Compostela\", apareceu en 1986. Son, sobre todo, poemas pol\u00edticos, sen faltar textos intimistas e amorosos. O libro est\u00e1 ilustrado por Laxeiro, Maside, Lorente, e acomp\u00e1\u00f1ase dunha antolox\u00eda cr\u00edtica de sonadas firmas sobre o autor.\nD\u00e9cada dos 90.\nEn 1991 publicou o seu primeiro libro de narrativa, \"O cubil do xabaril\", libro de contos infant\u00eds ambientados na xeograf\u00eda courel\u00e1. A este libro seguir\u00e1n outros dous coa mesma tem\u00e1tica: \"Gorgor\u00edn e Cabez\u00f3n\" (1992) e \"Ilda, o lobo, o corzo e o xabar\u00edn\" (1998).\nNese mesmo ano reeditouse \"Eleg\u00edas del Caurel y otros poemas\" (que publicara en 1966) pero agora baixo o t\u00edtulo \"Tempo de elex\u00eda\". Como noutras ocasi\u00f3ns, o autor modifica alg\u00fans textos e engade poemas que publicara noutros medios.\nEn 1994 editou \"Poemas de doada certeza (i este brillo premido entre as p\u00e1lpebras)\", e en 1998 \"Betanzos: Poema dos Caneiros e Estampas\".\nPor fin, en 1999, xa enfermo e imposibilitado para poder visitar O Courel como gustaba facer, publicouse \"Arrodeos e desv\u00edos do Cami\u00f1o de Santiago e outras rotas\", con fotograf\u00edas de Federico Garc\u00eda Cabez\u00f3n e alg\u00fans textos caligr\u00e1ficos do autor.\nNovoneyra morreu no Hospital Gil Casares de Santiago de Compostela, \u00e1s 11 da ma\u00f1\u00e1 do s\u00e1bado 30 de outubro de 1999, sendo velado en San Domingos de Bonaval. Foi enterrado no cemiterio lugu\u00e9s de San Froil\u00e1n.\nO 14 de xaneiro de 2022, conforme ao seu desexo, os seus restos mortais foron trasladados desde Lugo at\u00e9 a s\u00faa casa en Parada do Courel.\nEstilo.\nNos seus textos, Novoneyra explicitou o seu compromiso nacionalista e marxista, sen deixar de preocuparse en ning\u00fan momento pola forma po\u00e9tica e pola linguaxe. Formalmente, procuraba o mellor resultado visual e \u2014sobre todo\u2014 sonoro para os textos (botando man para tal efecto de diversos recursos como o fonosimbolismo, a utilizaci\u00f3n de dialectalismos, os silencios, o simbolismo gr\u00e1fico etc.). As poucas palabras empregadas pretenden evocar dun modo m\u00e1xico o mundo no que o home est\u00e1 inmerso, designando as cousas para que estas aparezan perante n\u00f3s.\nC\u00f3mpre tam\u00e9n lembrar o seu compromiso p\u00fablico e constante con Galicia:\nas\u00ed como tam\u00e9n coa lingua, \u00e1 que define como \"o \u00fanico sitio onde seguen vivos os antepasados, a \u00fanica forma audible de supervivencia\". E faino tanto como escritor individual ou como presidente da AELG, compromiso que quedou patente en numerosas ocasi\u00f3ns, como nesta entrevista que lle fan en 1998:\nObra.\nResulta dif\u00edcil sistematizar a obra publicada por Ux\u00edo Novoneyra, xa que son frecuentes os poemas publicados, con modificaci\u00f3ns m\u00e1is ou menos relevantes, en libros distintos. De por parte, moitos deles foron publicados en xornais, revistas ou doutra forma antes de aparecer nun dos seus libros, tam\u00e9n, a mi\u00fado, modificados.\nEn 1995 publicouse a obra colectiva \"Camelio xapon\u00e9s\", para a que Novoneyra traduciu sete versos xaponeses (\"xiikas\") de Ayako Sugitani, \u00e1 vez que esta traduciu ao xapon\u00e9s tres poemas de Novoneyra.\nA maiores, a s\u00faa obra comprende numerosos poemas publicados na prensa (\"Alborada\", \"Atl\u00e1ntida\", \"Aturuxo\", \"Cerna\", \"Clave Ori\u00f3n\", \"Dorna\", \"Encrucillada\", \"Grial\", \"La Noche\", \"\u00d3lisbos\", \"Ronsel\" etc.) e en libros colectivos. Existen tam\u00e9n textos (poemas, recitais, conferencias, preg\u00f3ns etc.), alg\u00fans dos cales public\u00e1ronse en \"Cadernos Ram\u00f3n Pi\u00f1eiro XIV\" (2010).\nFinalmente, hai que lembrar a obra gr\u00e1fica de Novoneyra, en forma de gravados e augafortes de tem\u00e1tica variada.\nHomenaxes.\nAdemais das numerosas ocasi\u00f3ns en que, na prensa ou en libros, distintos persoeiros enxalzaron a obra e traxectoria de Novoneyra, quer en vida ou quer trala s\u00faa morte, p\u00f3dense destacar os seguintes actos de homenaxe:\nO 27 de xu\u00f1o de 2009, a Real Academia Galega decidiu dedicarlle o D\u00eda das Letras Galegas do ano 2010. A elecci\u00f3n foi por unanimidade (ag\u00e1s un voto en branco), fronte \u00e1s outras propostas representadas por Ricardo Carballo Calero e Lois Pereiro. Entre as raz\u00f3ns dadas para a s\u00faa elecci\u00f3n estiveron a de ser un \"\"excelente poeta, galeguista e profundamente democr\u00e1tico\", \"un poeta de entrega total, cunha obra en constante refacci\u00f3n, en continua forxa\". A RAG destacou as\u00ed mesmo a \"oralidade da s\u00faa poes\u00eda, que adquir\u00eda matices especiais cando o mesmo poeta recitaba os seus propios versos. Unha proba m\u00e1is do seu enraizamento co pobo e coa poes\u00eda popular\"\".\nDiversas cidades galegas bautizaron r\u00faas co seu nome. Pedrafita do Cebreiro fixo outro tanto cun colexio (CPI Poeta Ux\u00edo Novoneyra)."}
{"id": "27937", "revid": "181", "url": "https://gl.wikipedia.org/wiki?curid=27937", "title": "Alyawarr", "text": ""}
{"id": "27939", "revid": "1131", "url": "https://gl.wikipedia.org/wiki?curid=27939", "title": "Tanella Boni", "text": "Tanella Suzanne Boni, nada en Abidjan en 1944, \u00e9 unha escritora marfilesa.\nTraxectoria.\nPasou a s\u00faa infancia coa s\u00faa irm\u00e1n no norte do pa\u00eds e fixo o bacharerato en Abdijan e estudos superiores en Tolosa e Par\u00eds, profesora de filosof\u00eda na Universidade de Abidjan. Entre 1991 e 1997 foi presidenta da Asociaci\u00f3n de Escritores Marfileses."}
{"id": "27940", "revid": "408", "url": "https://gl.wikipedia.org/wiki?curid=27940", "title": "Antonio Gaud\u00ed", "text": ""}
{"id": "27943", "revid": "22570", "url": "https://gl.wikipedia.org/wiki?curid=27943", "title": "Pedro Duque", "text": "Pedro Francisco Duque Duque, nado en Madrid o 14 de marzo de 1963, \u00e9 un enxe\u00f1eiro aeron\u00e1utico e pol\u00edtico, co\u00f1ecido principalmente por ser o primeiro astronauta espa\u00f1ol e o actual ministro de Ciencia, Innovaci\u00f3n e Universidades de Espa\u00f1a.\nTraxectoria.\nLicenciouse en 1986 na E.T.S.I. Aeron\u00e1uticos da Universidade Polit\u00e9cnica de Madrid cunha nota media de 10, sendo as\u00ed a todo o segundo da s\u00faa promoci\u00f3n. Nese mesmo ano comezou a traballar no grupo empresarial espa\u00f1ol GMV, onde foi destinado ao ESOC en Darmstadt (Alema\u00f1a) para realizar traballos no marco da Axencia Espacial Europea (ESA). En 1992, foi seleccionado nun dos concursos que realizou a devandita axencia para buscar persoas que poidan desenvolver o labor de astronauta.\nFoi adestrado na Cidade das Estrelas de Moscova (Rusia) e en Estados Unidos. A s\u00faa primeira misi\u00f3n espacial foi a STS-95 do transbordador espacial Discovery, entre outubro e novembro de 1998, de nove d\u00edas de duraci\u00f3n, durante a cal supervisou o m\u00f3dulo experimental da ESA. En outubro de 2003, Duque participou noutra viaxe, na cal foi lanzada nunha nave Soiuz TMA, realizando o labor de enxe\u00f1eiro de voo e visitando a Estaci\u00f3n Espacial Internacional durante dez d\u00edas para a realizaci\u00f3n da Misi\u00f3n Cervantes.\nDende novembro de 2004 traballa na C\u00e1tedra GMV da E.T.S.I. Aeron\u00e1uticos da Universidade Polit\u00e9cnica de Madrid. Impartiu varias conferencias para alumnos tanto da E.T.S.I. Aeron\u00e1uticos como da E.U.I.T. Aeron\u00e1uticos no marco dun curso de libre elecci\u00f3n denominado \"Ciencia e operaci\u00f3ns no espazo\".\nDuque foi escollido por Pedro S\u00e1nchez como ministro de Ciencia, Innovaci\u00f3n e Universidades do seu goberno en xu\u00f1o de 2018, convert\u00e9ndose no segundo astronauta en ocupar un ministerio no mundo, despois do canadense Marc Garneau.\nVida privada.\nEst\u00e1 casado e ten tres fillos. Duque \u00e9 afeccionado \u00e1 nataci\u00f3n, ao submarinismo e \u00e1 bicicleta."}
{"id": "27944", "revid": "98629", "url": "https://gl.wikipedia.org/wiki?curid=27944", "title": "Andr\u00e9 Brink", "text": "Andr\u00e9 Brink, nado en Vrede o 29 de maio de 1935 e finado o 6 de febreiro de 2015 mentres voaba de B\u00e9lxica a Sur\u00e1frica, foi un escritor surafricano.\nTraxectoria.\nLoitou contra o apartheid e o goberno prohibiu en 1974 a s\u00faa novela \"Kennis van die aand\" (1973), a primeira obra en afrikaans en ser prohibida."}
{"id": "27945", "revid": "25871", "url": "https://gl.wikipedia.org/wiki?curid=27945", "title": "Denis Brutus", "text": "Dennis Vincent Brutus, nado en 1924 e finado o 26 de decembro de 2009, foi un escritor, activista e xornalista de orixe surafricana.\nTraxectoria.\nNaceu en Cimbabue de pais surafricanos, pasou a infancia en Cidade do Cabo, foi profesor de ingl\u00e9s e afric\u00e1ner en Porto Elizabeth. Detido en 1963 estivo na cadea en Robben Island durante 18 meses, en 1966 marchou ao Reino Unido e en 1983 foi reco\u00f1ecido como refuxiado pol\u00edtico nos Estados Unidos, participou activamente na campa\u00f1a para exclu\u00edr \u00e1 Sur\u00e1frica do apartheid do Comit\u00e9 Ol\u00edmpico Internacional."}
{"id": "27947", "revid": "1131", "url": "https://gl.wikipedia.org/wiki?curid=27947", "title": "Am\u00edlcar Cabral", "text": "Am\u00edlcar Lopes Cabral, nado en Bafat\u00e1 o 12 de setembro de 1924 e finado en Conakry o 20 de xaneiro de 1973, foi un pol\u00edtico e escritor, l\u00edder da independencia de Cabo Verde e da Guinea-Bisau.\nTraxectoria.\nNaceu na Guinea-Bisau de pais caboverdianos, aos oito anos marchou coa s\u00faa familia a Mindelo (Cabo Verde), en 1944 marchou a Praia e en 1945 grazas a unha bolsa de estudo estudou agronom\u00eda en Lisboa. En 1952 estableceuse na Guinea-Bisau para traballar para o servizo agr\u00edcola, polas s\u00faas actividades contrarias ao colonialismo portugu\u00e9s tivo que emigran a Angola. En 1956 foi un dos fundadores do PAIGC (Partido Africano para a Independencia da Guinea e Cabo Verde), do que \u00e9 elixido o seu primeiro secretario xeral e rad\u00edcase en Conakry onde o partido ten a s\u00faa sede central, e dende onde dirixe a loita armada contra as forzas portuguesas no sur da Guinea-Bisau. Morreu asasinado por membros do seu propio partido."}
{"id": "27948", "revid": "5863", "url": "https://gl.wikipedia.org/wiki?curid=27948", "title": "B\u00f3veda, Begonte", "text": "Santalla de B\u00f3veda \u00e9 unha parroquia que se localiza no concello de Begonte. Segundo o padr\u00f3n municipal (INE\u00a02016) ti\u00f1a 151 habitantes (73 homes e 78 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 181 habitantes. Segundo o IGE, no 2014 a s\u00faa poboaci\u00f3n descendera ata os 144 habitantes, sendo 69 homes e 75 mulleres."}
{"id": "27949", "revid": "85894", "url": "https://gl.wikipedia.org/wiki?curid=27949", "title": "Carral, Begonte", "text": "San Marti\u00f1o de Carral \u00e9 unha parroquia que se localiza no concello de Begonte. Segundo o padr\u00f3n municipal (INE 2019) ti\u00f1a 179 habitantes (95 homes e 84 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 218 habitantes.\nXentilicio.\nO seu xentilicio \u00e9 carralexo."}
{"id": "27950", "revid": "5863", "url": "https://gl.wikipedia.org/wiki?curid=27950", "title": "O Castro, Begonte", "text": "Santa Mar\u00eda do Castro \u00e9 unha parroquia que se localiza no concello de Begonte na comarca da Terra Ch\u00e1. Segundo o padr\u00f3n municipal de 2004 ti\u00f1a 115 habitantes (63 homes e 52 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 135 habitantes. Segundo o IGE, no 2014 a s\u00faa poboaci\u00f3n descendera ata os 90 habitantes, sendo 42 homes e 48 mulleres."}
{"id": "27951", "revid": "85894", "url": "https://gl.wikipedia.org/wiki?curid=27951", "title": "Damil, Begonte", "text": "San Salvador de Damil \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 185 habitantes (98 homes e 87 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 204 habitantes. Segundo o IGE, no 2014 a s\u00faa poboaci\u00f3n descendera ata os 167 habitantes, sendo 87 homes e 80 mulleres."}
{"id": "27952", "revid": "5863", "url": "https://gl.wikipedia.org/wiki?curid=27952", "title": "Donalbai, Begonte", "text": "San Cristovo de Donalbai \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 194 habitantes (101 homes e 93 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 202 habitantes. Segundo o IGE, no 2014 a s\u00faa poboaci\u00f3n descendera ata os 151 habitantes, sendo 77 homes e 74 mulleres."}
{"id": "27953", "revid": "85894", "url": "https://gl.wikipedia.org/wiki?curid=27953", "title": "Felmil, Begonte", "text": "Santiago de Felmil \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 175 habitantes (93 homes e 82 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 177 habitantes. Segundo o IGE, no 2014 a s\u00faa poboaci\u00f3n descendera ata os 150 habitantes, sendo 79 homes e 71 mulleres."}
{"id": "27954", "revid": "29443", "url": "https://gl.wikipedia.org/wiki?curid=27954", "title": "Gaibor, Begonte", "text": "San Xiao de Gaibor \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 254 habitantes (133 mulleres e 121 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 258 habitantes. Segundo o IGE, no 2014 a s\u00faa poboaci\u00f3n descendera ata os 215 habitantes, sendo 104 homes e 111 mulleres."}
{"id": "27955", "revid": "5863", "url": "https://gl.wikipedia.org/wiki?curid=27955", "title": "Ill\u00e1n, Begonte", "text": "Santiago de Ill\u00e1n \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 133 habitantes (67 mulleres e 66 homes), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 128 habitantes. Segundo o IGE, no 2014 a s\u00faa poboaci\u00f3n descendera ata os 114 habitantes, sendo 56 homes e 58 mulleres.\nXeograf\u00eda.\nA parroquia de Ill\u00e1n est\u00e1 situado \u00e1 beira oeste do r\u00edo Ladra, nunha zona con relevo irregular de monte, regatos e lagoas naturais pertencente \u00f3 espazo natural das zonas h\u00famidas da Terra Ch\u00e1 (Parga-Ladra-T\u00e1moga), cunha superficie de 5.000 hect\u00e1reas. Neste espazo hai especies com\u00fans da fauna galega como pequenos roedores ou corzos, as\u00ed como aves fluviais migratorias (garzas, parrulos, lavercas) nas lagoas de Riocaldo e no curso do r\u00edo Ladra.\nPatrimonio.\nNa contorna destas zonas h\u00famidas at\u00f3panse vestixios da cultura megal\u00edtica, como os dolmens ou medorras ao p\u00e9 das masas rochosas do Peno Castelo e Peno Maior. A igrexa parroquial, renovada no seu interior, conserva un singular artesoado de madeira de m\u00e1is de mediados do s\u00e9culo XX realizado polos artes\u00e1ns carpinteiros da aldea. A estrutura e exterior son t\u00edpicas nestas construci\u00f3ns relixiosas de finais do s\u00e9culo XIX.\nCons\u00e9rvase unha mina de principios do s\u00e9culo XX.\nEconom\u00eda.\nA base econ\u00f3mica est\u00e1 cambiando dunha econom\u00eda agr\u00edcola e gandeira a outra de servizos, emigraci\u00f3n e emprego por f\u00f3ra, a\u00ednda que sen deixar os labores tradicionais do campo. Como en case todas partes estes cambios socioecon\u00f3micos melloran moitos aspectos como o emprego, pero infelizmente os servizos p\u00fablicos se desenvolven mais amodi\u00f1o.\nAlgunhas das novas industrias na zona provocan riscos medioambientais, como unha explotaci\u00f3n de transformaci\u00f3n de pedra, unha canteira de seixo a car\u00f3n das Lagoas de Riocaldo e unha f\u00e1brica de biodiesel no pol\u00edgono industrial de Begonte. Este pol\u00edgono, que ocupa alg\u00fans terreos da parroquia, ten acceso directo \u00e1 autov\u00eda A-6, permitindo chegar en 15 minutos a Lugo.\nFestas.\nAs festaas parroquiais cel\u00e9branse o 25 de xullo, festividade de Santiago o Maior coincidindo co D\u00eda Nacional de Galicia. Outras celebraci\u00f3ns do ano fanse no lume novo, natal, ou magosto."}
{"id": "27956", "revid": "85894", "url": "https://gl.wikipedia.org/wiki?curid=27956", "title": "Saavedra, Begonte", "text": "Santa Mar\u00eda de Saavedra \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 460 habitantes (230 mulleres e 230 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 473 habitantes. Segundo o IGE, no 2014 a s\u00faa poboaci\u00f3n descendera ata os 411 habitantes, sendo 208 homes e 203 mulleres.\nXentilicio.\nO seu xentilicio, de orixe castelanizante, \u00e9 saavedre\u00f1o."}
{"id": "27957", "revid": "25871", "url": "https://gl.wikipedia.org/wiki?curid=27957", "title": "San Fiz de Cerdeiras, Begonte", "text": "San Fiz de Cerdeiras \u00e9 unha parroquia que se localiza no concello de Begonte. Segundo o padr\u00f3n municipal (INE\u00a02016) ti\u00f1a 113 habitantes (63 homes e 50 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 137 habitantes. Segundo o IGE, no 2014 a s\u00faa poboaci\u00f3n descendera ata os 119 habitantes, sendo 62 homes e 57 mulleres."}
{"id": "27958", "revid": "25871", "url": "https://gl.wikipedia.org/wiki?curid=27958", "title": "San Marti\u00f1o de Pacios, Begonte", "text": "San Marti\u00f1o de Pacios \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 273 habitantes (137 homes e 136 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 293 habitantes. Segundo o IGE, no 2014 a s\u00faa poboaci\u00f3n descendera ata os 212 habitantes, sendo 106 homes e 106 mulleres."}
{"id": "27959", "revid": "1576", "url": "https://gl.wikipedia.org/wiki?curid=27959", "title": "Vasco Cabral", "text": "Vasco Cabral, nado en Farim en 1926 e finado en Bisau en 2005, foi un pol\u00edtico e escritor de Guinea-Bisau.\nEstudou na Universidade T\u00e9cnica de Lisboa, oposto ao r\u00e9xime salazarista foi detido en 1953, xa en Guinea-Bisau foi un dos fundadores do PAIGC (Partido Africano pola Independencia de Guinea e Cabo Verde). Foi ministro de econom\u00eda e finanzas, de xustiza e vicepresidente de Guinea-Bisau."}
{"id": "27963", "revid": "197", "url": "https://gl.wikipedia.org/wiki?curid=27963", "title": "Un ollo de vidro. Memorias dun esquelete", "text": "Un ollo de vidro. Memorias dun esquelete \u00e9 un texto en prosa escrito por Castelao e publicado en 1922 pola Editorial C\u00e9ltiga, de Ferrol. Consta dunha serie de secuencias narrativas que acadan unidade estrutural grazas a seren produto dunha conversa entre un narrador, o esqueleto, que lembra secuencias da s\u00faa vida pasada, e dous paranarradores, colegas de cemiterio.\nCaracter\u00edsticas.\nO x\u00e9nero memorial\u00edstico asociado \u00e1 tem\u00e1tica do al\u00e9n constit\u00fae un punto de partida paradoxal pois normalmente as memorias son cr\u00f3nicas dun periplo vital, mentres que aqu\u00ed, ao ser un esqueleto o protagonista, as memorias recollen as peripecias dunha existencia m\u00e1is alo da morte. Castelao, no pr\u00f3logo, dir\u00edxese \u00f3 lector e indica como atopou as memorias do esqueleto: o sepultureiro facil\u00edtalle as \"memorias\", escritas cun garabullo en anacos de peri\u00f3dico e papeis de fumar. O achado do relato manuscrito \u00e9 resultado da \u00f3ptica dun ollo de vidro dunha caveira, pois o narrador, o esqueleto, transcribe o que pode contemplar co ollo de vidro que lle foi posto en vida:\nO humorismo \u00e9 un recurso esencial do tratamento do tema. Mediante o humor, Castelao revela o cerne dos asuntos tratados, sen concesi\u00f3ns \u00f3 simplemente anecd\u00f3tico. Deste xeito descobre os aspectos m\u00e1is inesperados pero \u00f3 tempo os m\u00e1is aut\u00e9nticos que agachan o comportamento dos seus personaxes. Para acadar o humor, s\u00e9rvese da t\u00e9cnica do contraste entre o riso e a dor e achega un mundo escuro e ru\u00edn de xeito que provoca hilaridade sen ser alleo a temas habituais en Castelao como a defensa da lingua, a emigraci\u00f3n ou a cr\u00edtica social, de car\u00e1cter anticaciquil:\nNesta obra obs\u00e9rvase xa unha estrutura narrativa semellante \u00e1 da novela \"Os dous de sempre\":\nEdici\u00f3ns.\nCastelao refixo nesta narraci\u00f3n un texto co que comezaba a s\u00faa conferencia \"Humorismo. Dibuxo humor\u00edstico. Caricatura\"\", ditada en marzo de 1920 na Coru\u00f1a (e xa publicada n\"'A Nosa Terra\" o 31 de marzo de 1920, con motivo da exposici\u00f3n do \"\u00e1lbum N\u00f3s\"), polo que se pode considerar que recolle en prosa literaria o que el entend\u00eda por humorismo.\n\"Un ollo de vidro\" foi o n\u00famero 7 da colecci\u00f3n C\u00e9ltiga de novelas breves, e foi impreso cunha portada dese\u00f1ada polo propio Castelao e seis litograf\u00edas. Tam\u00e9n debuxou o cartel publicitario.\nEn 1961 a Real Academia Galega publicou o orixinal que se conserva nesa instituci\u00f3n.\nDende 1994, Galaxia edita o texto conxuntamente co doutra obra do mesmo autor, \"Retrincos\", baixo o t\u00edtulo \"Retrincos. Un ollo de vidro\"."}
{"id": "27964", "revid": "56817", "url": "https://gl.wikipedia.org/wiki?curid=27964", "title": "Omnisciencia", "text": "A omnisciencia \u00e9 unha t\u00e9cnica narrativa caracterizada por ser narraci\u00f3n en terceira persoa desenvolvida mediante a perspectiva daquel que ten un co\u00f1ecemento total de todo o narrado e por narrar (historia), sendo quen de achegar no relato mesmo os sentimentos m\u00e1is \u00edntimos dos personaxes. O narrador omnisciente co\u00f1ece os acontecementos exteriores e os sentimentos m\u00e1is \u00edntimos dos personaxes. \u00c9 un narrador \u00e9 extradiex\u00e9tico."}
{"id": "27965", "revid": "408", "url": "https://gl.wikipedia.org/wiki?curid=27965", "title": "Omnisciente", "text": ""}
{"id": "27966", "revid": "5863", "url": "https://gl.wikipedia.org/wiki?curid=27966", "title": "Narrador testemu\u00f1a", "text": "O narrador testemu\u00f1a \u00e9 unha t\u00e9cnica narrativa que aparece naqueles relatos que te\u00f1en unha focalizaci\u00f3n externa. A focalizaci\u00f3n externa \u00e9 unha perspectiva que se adopta na narraci\u00f3n dos feitos e que se d\u00e1 cando todo o que conta o narrador \u00e9 visto dende f\u00f3ra, polo que encontramos unha ausencia de co\u00f1ecemento do pensamento dos personaxes e do que ocorreu no pasado ou acontecer\u00e1 no futuro. O narrador di menos do que saben os personaxes e estes act\u00faan ante o narrador sen que sexa quen de co\u00f1ecer os seus sentimentos.\nA utilizaci\u00f3n deste tipo de narrador favorece a verosimilitude."}
{"id": "27967", "revid": "408", "url": "https://gl.wikipedia.org/wiki?curid=27967", "title": "Eu testemu\u00f1a", "text": ""}
{"id": "27968", "revid": "408", "url": "https://gl.wikipedia.org/wiki?curid=27968", "title": "Narrador omnisciente", "text": ""}
{"id": "27969", "revid": "22570", "url": "https://gl.wikipedia.org/wiki?curid=27969", "title": "Narrador protagonista", "text": "O narrador protagonista \u00e9 unha t\u00e9cnica narrativa usada na narraci\u00f3n, no proceso de conversi\u00f3n da historia en relato, e caracterizada por unha focalizaci\u00f3n interna e por un narrador intradiex\u00e9tico que \u00e9 o actante principal dos sucesos acontecidos ou por acontecer.\nEsta perspectiva reforza a verosimilitude do relato posto que se nos pon en contacto cuns feitos que o narrador afirma ter vivido.\nUn tipo de narrador intradiex\u00e9tico \u00e9 o autodiex\u00e9tico, aquel que, coma no caso das autobiograf\u00edas, refire as experiencias da s\u00faa propia vida."}
{"id": "27970", "revid": "408", "url": "https://gl.wikipedia.org/wiki?curid=27970", "title": "Eu protagonista", "text": ""}
{"id": "27971", "revid": "1131", "url": "https://gl.wikipedia.org/wiki?curid=27971", "title": "Protagonista", "text": "En narratolox\u00eda, o termo protagonista apl\u00edcase a calquera obra narrativa, xa sexa na literatura, cine, banda dese\u00f1ada, teatro etc. Pode referirse a:"}
{"id": "27972", "revid": "408", "url": "https://gl.wikipedia.org/wiki?curid=27972", "title": "Focalizaci\u00f3n interna", "text": ""}
{"id": "27973", "revid": "1131", "url": "https://gl.wikipedia.org/wiki?curid=27973", "title": "Gladys Casely-Hayford", "text": "Gladys Casely-Hayford, co\u00f1ecida tam\u00e9n polo alcume literario de Aquah Laluah, nada en Axim o 11 de maio de 1904 e finada en Freetown en outubro de 1950, foi unha escritora de Serra Leoa, iniciadora da literatura en lingua krio.\nTraxectoria.\nFilla da escritora Adelaide Casely-Hayford, educouse en Ghana e posteriormente estudou en Gales e tras a s\u00faa volta a \u00c1frica ensinou na Escola Vocacional de Nenas que fundara a s\u00faa nai en Freetown."}
{"id": "27974", "revid": "25871", "url": "https://gl.wikipedia.org/wiki?curid=27974", "title": "Adelaide Casely-Hayford", "text": "Adelaide Casely-Hayford, nada en Freetown o 27 de xu\u00f1o de 1868 e finada na mesma cidade o 16 de xaneiro de 1960, foi unha educadora e escritora de Serra Leoa.\nTraxectoria.\nFilla de pai anglo-fante e nai kr\u00edo, educouse en Jersey, logo da morte do seu pai volta a Freetown en 1897. Casou en 1903 co activista panafricanista ghan\u00e9s Joseph Ephra\u00efm Casely-Hayford e ao ano seguinte naceu a s\u00faa filla Gladys Casely-Hayford. Fundou a Escola Vocacional de Nenas en Freetown."}
{"id": "27975", "revid": "5863", "url": "https://gl.wikipedia.org/wiki?curid=27975", "title": "John Pepper Clark", "text": "John Pepper Clark, nado en Kiagbodo en 1935 e finado en 2020, foi un escritor nixeriano.\nTraxectoria.\nDe orixe urhoba e irjaw, estudou na Universidade de Ibadan, onde foi responsable de publicaci\u00f3ns como \"The Horn\" e \"Beacon\", logo de graduarse traballou no Ministerio de Informaci\u00f3n, no xornal \"Daily Express\" e foi profesor de ingl\u00e9s na Universidade de Lagos."}
{"id": "27976", "revid": "98629", "url": "https://gl.wikipedia.org/wiki?curid=27976", "title": "Alexandre de Fisterra", "text": "Alexandre Campos Ram\u00edrez, co\u00f1ecido como Alexandre de Fisterra, nado en Fisterra o 6 de maio de 1919 e finado en Zamora o 9 de febreiro de 2007, foi un editor, escritor, inventor, republicano e testamenteiro de Le\u00f3n Felipe. Foi o inventor do futbol\u00edn, versi\u00f3n do f\u00fatbol de mesa.\nTraxectoria.\nMocidade.\nAlexandre foi un dos dez fillos de Manuel Campos Pedreira (A Coru\u00f1a, 1882 - R\u00edo de Xaneiro, 1977), radiotelegrafista de Fisterra, e de Josefa Francisca Ram\u00edrez Barreiro (nada na Coru\u00f1a no 1885). Viviu nesa vila da Costa da Morte ata os cinco anos, para se trasladar despois \u00e1 Coru\u00f1a. Aos quince anos marchou estudar o bacharelato a Madrid.\nUnha vez al\u00ed, a zapatar\u00eda do seu pai quedou arruinada, polo que, ao non poder pagar o colexio privado no que estudaba, o director p\u00faxoo a corrixir os deberes dos p\u00e1rvulos pagando as\u00ed a matr\u00edcula. Tam\u00e9n traballou na construci\u00f3n como pe\u00f3n de albanel, como bailar\u00edn de claqu\u00e9 e despois nunha imprenta. Ademais foi nesta cidade onde co\u00f1eceu a Le\u00f3n Felipe (do que ser\u00eda testamenteiro), que xunto con Rafael S\u00e1nchez Ortega, editaron o xornal \"Paso a la juventud\" para vendelo pola r\u00faa.\nA guerra e o exilio.\nEn novembro de 1936 quedou sepultado nun dos bombardeos de Madrid durante a Guerra civil espa\u00f1ola. Primeiro lev\u00e1rono a Valencia pero como as s\u00faas feridas eran graves finalmente traslad\u00e1rono a un hospital de Monserrat. Al\u00ed co\u00f1eceu moitos nenos feridos coma el, incapaces de poder xogar ao f\u00fatbol, e foi daquela cando pensou no futbol\u00edn inspir\u00e1ndose no tenis de mesa. Alexandre confioulle ao seu amigo Francisco Xavier Altuna, un carpinteiro vasco, a fabricaci\u00f3n do primeiro futbol\u00edn seguindo as s\u00faas instruci\u00f3ns. Non obstante, non puido vender o invento a nivel industrial xa que todas as f\u00e1bricas de xoguetes, a maior\u00eda en Valencia, estaban a fabricar armas de verdade por mor da guerra. Patentou a invenci\u00f3n en Barcelona en xaneiro de 1937, ao igual que o primeiro pasafollas de partituras movido co p\u00e9 que fixo para unha rapaza pianista da que estaba namorado. Non obstante, por mor do triunfo franquista na guerra, tivo que se exiliar a Francia cruzando a p\u00e9 os Pireneos e debido a que estivo a chover durante dez d\u00edas, perdeu a patente que levaba no macuto.\nEstando xa en Par\u00eds, no ano 1948, e grazas \u00e1 patente do pasafollas conseguiu ga\u00f1ar uns cartos cos que puido marchar a Quito (Ecuador) onde fundou a revista \"Ecuador 0\u00b0, 0', 0\"\" coa que dedicaba cada n\u00famero a poetas dun pa\u00eds. M\u00e1is tarde, en 1952, foi a Guatemala, concretamente a Cabo de Santa Mar\u00eda, e al\u00ed despois de mellorar o futbol\u00edn comezou a fabricalos, facendo un bo negocio. Al\u00ed foi ademais onde xogou partidas contra o Che Guevara. Isto acontecer\u00eda mentres hab\u00eda democracia no pa\u00eds, xa que tras o golpe de estado do coronel Carlos Castillo Armas, por mor da s\u00faa ideolox\u00eda de esquerdas, foi roubado e secuestrado, quedando sen nada.\nAxentes especiais espa\u00f1ois embarc\u00e1rono pois nun avi\u00f3n en direcci\u00f3n a Espa\u00f1a, pero el puido escapar, refuxiouse nos lavabos do avi\u00f3n e constru\u00edu unha bomba ficticia envolvendo xabr\u00f3n con papel de aluminio. Con esa \"bomba\" ameazou a tripulaci\u00f3n e ga\u00f1ou o favor dos viaxeiros logo de dicirlles que era \"un refuxiado espa\u00f1ol\". O avi\u00f3n desviouse a Panam\u00e1, no que foi un dos primeiros secuestros de avi\u00f3n.\nM\u00e1is tarde marchou a M\u00e9xico onde atopou amigos poetas e escritores polo que permaneceu al\u00ed dedic\u00e1ndose \u00e1s artes gr\u00e1ficas e a editar. As\u00ed fundou e presidiu a editorial chamada \"Editorial Finisterre Impresora\" dende a cal editou a revista do centro galego de M\u00e9xico e libros de variados poetas, entre os que se atopan Le\u00f3n Felipe e Juan Larrea. Ademais foi redactor de \"El Nacional\" e editou un facs\u00edmile da revista \"Galeuska\" e o primeiro libro de poemas de Ernesto Cardenal.\nEntre agosto de 1948 e mediados de 1954, cando ela faleceu, mantivo unha relaci\u00f3n afectiva con Frida Kahlo, con quen mantivo un intenso intercambio epistolar mentres el residiu en Par\u00eds, Ecuador e Guatemala. Ela legoulle parte dos seus bens.\nO regreso.\nCando volveu a Espa\u00f1a logo de morrer Franco sorprendeuse ao ver que o futbol\u00edn se estendera amplamente, malia que gran parte desta divulgaci\u00f3n se debera ao feito de que os fabricantes valencianos asumiran o xogo coma nacional. Convenceu a editorial Alianza para reimprimir as obras completas de Le\u00f3n Felipe e traballou intensamente na divulgaci\u00f3n da obra deste poeta, de quen xestionar\u00eda a herdanza coma testamenteiro.\nResidiu en Aranda de Duero (provincia de Burgos), e despois trasladar\u00edase a Zamora. onde faleceu, na s\u00faa casa do barrio de Pinilla \u00e1 idade de 87 anos. As s\u00faas cinzas foron espalladas no r\u00edo Douro ao seu paso pola cidade de Zamora e no Atl\u00e1ntico en Fisterra.\nEra membro correspondente da Real Academia Galega.\nReco\u00f1ecemento.\nO grupo coru\u00f1\u00e9s Os Diplom\u00e1ticos de Monte Alto compuxo unha canci\u00f3n dedicada ao futbol\u00edn que comeza mencionando ao inventor: \"Ano 37, guerra civil / Alexandre de Fisterra inventa o futbol\u00edn\". A canci\u00f3n f\u00edxose famosa ao ser parte do videoclip do contentor infantil da Televisi\u00f3n de Galicia Xabar\u00edn Club.\nAlessio Spataro publicou unha banda dese\u00f1ada contando a s\u00faa vida."}
{"id": "27981", "revid": "23204", "url": "https://gl.wikipedia.org/wiki?curid=27981", "title": "Maryse Cond\u00e9", "text": "Maryse Cond\u00e9, de nome real Maryse Philcox, nada en Pointe-\u00e0-Pitre en 1937, \u00e9 unha escritora de Guadalupe, un departamento franc\u00e9s de ultramar.\nTraxectoria.\nNaceu no seo dunha familia acomodada, estudou ingl\u00e9s na Sorbona. En 1959 casou co actor africano Mamadou Cond\u00e9, logo de graduarse ensinou en Bingerville (Costa do Marfil), Guinea e Ghana. En 1981 casou con Richard Philcox, o tradutor das s\u00faas obras ao ingl\u00e9s. Foi as\u00ed mesmo profesora da Universidade de Columbia. As novelas de Cond\u00e9 exploran as cuesti\u00f3ns de x\u00e9nero, raza e cultura en diferentes lugares e \u00e9pocas hist\u00f3ricas. \"S\u00e9gou\" e a s\u00faa obra m\u00e1is co\u00f1ecida."}
{"id": "27982", "revid": "98629", "url": "https://gl.wikipedia.org/wiki?curid=27982", "title": "Cousas", "text": "Cousas foi o termo empregado por Castelao para designar diferentes conceptos. Por unha banda, designa un x\u00e9nero literario a base de pequenos relatos, que el mesmo desenvolveu e publicou con periodicidade variable na prensa da s\u00faa \u00e9poca, ilustr\u00e1ndoos cun debuxo creado especificamente para cada texto, complement\u00e1ndose o un \u00f3 outro. Por outra banda, \u00e9 o t\u00edtulo de dous libros que publicou, en 1926 e 1929, nos que recoll\u00eda eses relatos xornal\u00edsticos. Finalmente, a denominaci\u00f3n de \"Cousas da vida\" designa un inn\u00famero de debuxos cun breve texto a rodap\u00e9, que publicou a partir de 1924 nas portadas de \"Galicia\" e \"Faro de Vigo\"; unha escolma destes debuxos reuniuse posteriormente en seis libros publicados baixo o mesmo t\u00edtulo.\nUnha nova t\u00e9cnica literaria.\n\"Cousas\" \u00e9 unha transcendente interpretaci\u00f3n de Galicia, unha exploraci\u00f3n da s\u00faa problem\u00e1tica socioecon\u00f3mica mediante o desfile de diversos personaxes arquet\u00edpicos, que en moitos casos representan os sectores m\u00e1is marxinados: anci\u00e1s abandonadas, xentes sumidas na miseria, cegos, vellos, mari\u00f1eiros etc. Cada \"cousa\" est\u00e1 composta por un texto e unha ilustraci\u00f3n complementaria -prima o texto sobre o debuxo- que acadan o fondo dram\u00e1tico dos sucesos desenvolvidos. O texto achega brevemente asuntos, polo xeral de ambiente labrego ou mari\u00f1eiro, de tem\u00e1tica variada, sint\u00e9ticos, comprimidos mediante unha t\u00e9cnica narrativa semellante \u00e1 que Castelao emprega nos seus debuxos: trazos firmes e limpos que denotan o obxecto que se achega en primeiro plano, mentres que o resto da informaci\u00f3n \u00e9 pura connotaci\u00f3n, suxesti\u00f3n.\nA f\u00f3rmula empregada por Castelao nesta s\u00faa obra \u00e9 moi orixinal, un novo x\u00e9nero que supera o linde do exclusivamente literario para, coa axuda da imaxe, narrar acontecementos en que se ven inseridos diferentes personaxes cun coidado especial\u00edsimo da frase e da palabra, a cal acada por veces un inusitado lirismo. A \"cousa\" \u00e9 a manifestaci\u00f3n m\u00e1is completa do estilo de Castelao, \u00e9 en si mesma un estilema, pois est\u00e1 presente en toda a s\u00faa narrativa, ata o punto de podermos explicar a estrutura de \"Retrincos\" e, en menor grao, \"Un ollo de vidro\" ou \"Os dous de sempre\", como unha compilaci\u00f3n de \"cousas\". Nestes dous \u00faltimos t\u00edtulos existe un f\u00edo condutor que relaciona os elementos sucesivos da narraci\u00f3n mentres que en \"Cousas\" ou \"Retrincos\" os distintos cap\u00edtulos son unidades narrativas totalmente independentes.\n\"Cousas\".\nEntre 1919 e 1927, Castelao publicou en diferentes medios peri\u00f3dicos un total de 58 textos que podemos clasificar baixo o estilo com\u00fan de \"cousas\". Estes textos adoitaban ir sen t\u00edtulo pero baixo as referencias \"Contos de Castelao\" ou \"Cousas de Castelao\" (ou, simplemente, \"Cousas\"). En 1926 publicou, na Editorial Lar, un primeiro libro, baixo o t\u00edtulo de \"Cousas\" que comprend\u00eda 18 daqueles textos m\u00e1is alg\u00fan novo e unha introduci\u00f3n, \"A car\u00f3n da natureza\". En 1929 publicou, na editorial N\u00f3s, un segundo libro de \"Cousas\", con 33 textos novos. En 1934, tam\u00e9n na editorial N\u00f3s, publicou unha recompilaci\u00f3n dos dous libros anteriores, inclu\u00edndo en total 44 textos e a introduci\u00f3n xa citada; esta edici\u00f3n conxunta foi a que se reeditou posteriormente e a que co\u00f1ecemos, polo que ser\u00e1 a que se segue na relaci\u00f3n que se ofrece a continuaci\u00f3n.\nCase todas aquelas \"cousas\" publicadas na prensa pasaron a formar parte destes libros citados, xunto con outras de nova creaci\u00f3n (non publicadas anteriormente). Tres \"cousas\" reserv\u00e1ronse para \"Retrincos\" e outras tres, estas con notables modificaci\u00f3ns, convert\u00e9ronse en cadanseu cap\u00edtulo de \"Os dous de sempre\". Oito m\u00e1is non se publicaron en libro.\nComparando as redacci\u00f3ns das \"cousas\" primeiro na prensa e logo no libro recompilatorio, compr\u00f3base que Castelao foi introducindo diferentes modificaci\u00f3ns \u00f3 longo do tempo, desde a s\u00faa publicaci\u00f3n na prensa ata a publicaci\u00f3n en libro, modificaci\u00f3ns que tanto foron simplemente ortogr\u00e1ficas ou menores, do tipo de substituci\u00f3n dunha palabra por outra, como tam\u00e9n modificaci\u00f3ns m\u00e1is profundas, engadindo ou suprimindo parte do texto. Moitas das ilustraci\u00f3ns que acompa\u00f1aban a cada texto tam\u00e9n sufriron algunha modificaci\u00f3n \u00e1 hora de pasar \u00f3s libros. Outro aspecto que cambiou dun \u00f3 outro formato foron os t\u00edtulos dos textos: nas primeiras versi\u00f3ns, en prensa, adoitaban ir sen t\u00edtulo ou design\u00e1banse polas primeiras palabras do texto. Estes t\u00edtulos respect\u00e1ronse cando se converteron en libro, nuns casos, ou cambiaron completamente por outros novos.\nRelaci\u00f3n de \"Cousas\".\nNa seguinte relaci\u00f3n s\u00e9guese edici\u00f3n de Monteagudo: \"Obras\", publicada no 2000 con ocasi\u00f3n do Ano de Castelao, indicando en cada caso o medio no que se publicou anteriormente, as\u00ed como algunhas observaci\u00f3ns que poden ser de interese.\nA partir deste t\u00edtulo, os t\u00edtulos corresponden \u00f3s textos publicados no segundo libro de \"Cousas\":\nOutras \"cousas\".\nComo xa se dixo, Castelao escribiu outros textos que, a\u00ednda tendo unha mesma estrutura c\u00f3s anteriores, non se publicaron nos libros de \"Cousas\".\nPor unha banda temos tres que formaron parte do libro \"Retrincos\" (1934):\nEn \"Retrincos\", a estas tres narraci\u00f3ns un\u00edronse outras d\u00faas non publicadas anteriormente: \"O ingl\u00e9s\" (datado en Rianxo, 1914) e \"Sabela\"\" (Pontevedra, 1934).\nDe por parte, outras tres \"cousas\" serviron de base para cadanseu cap\u00edtulo da novela \"Os dous de sempre\" (1934):\nFinalmente, Castelao escribiu outros 8 textos co mesmo estilo que s\u00f3 veron o lume na prensa:\nAlonso Montero publicou en 1972 \"Prosas recuperadas I\" (Celta, Lugo), con tres destas cousas, e, en 1975, \"Obra completa (I. Narrativa e teatro)\", con m\u00e1is textos. Existe tam\u00e9n un \"Cousas. Terceiro libro\", editado por \u00c1lvarez Bl\u00e1zquez na colecci\u00f3n \"O Moucho\" (1978), coas \"cousas\" non contidas nos libros primeiro e segundo."}
{"id": "27983", "revid": "25871", "url": "https://gl.wikipedia.org/wiki?curid=27983", "title": "Similih-Managwalah Cordor", "text": "Similih-Managwalah Cordor, co\u00f1ecido tam\u00e9n co alcume literario de Sumo Lofayatta, nado en Voinjama en 1946, \u00e9 un xornalista e escritor liberiano. De etnia lorma, estudou en Liberia e nos Estados Unidos."}
{"id": "27984", "revid": "89787", "url": "https://gl.wikipedia.org/wiki?curid=27984", "title": "Retrincos", "text": "Retrincos \u00e9 un libro de 61 p\u00e1xinas, publicado en 1934 por N\u00f3s, consistente nunha colecci\u00f3n de relatos de Alfonso Daniel Rodr\u00edguez Castelao, composta por cinco narraci\u00f3ns autobiogr\u00e1ficas (\"O segredo\", \"O ingl\u00e9s\", \"Peito de lobo\", \"O retrato\" e \"Sabela\"), ordenadas cronoloxicamente e escritas cun mesmo criterio.\nPublicaci\u00f3n.\nVan acompa\u00f1adas por unha data e un lugar, que coinciden con \u00e1mbitos especiais para o autor. \u00c9 a \u00fanica obra de Castelao sen ilustraci\u00f3ns propias, se ben Maside creou cadans\u00faa xilograf\u00eda para cada relato.\nFoi editado en 1934 pola editorial N\u00f3s, en Santiago. Como acontecera tam\u00e9n coas \"Cousas\", tres dos cinco relatos de \"Retrincos\" xa foran publicados anteriormente.\nObs\u00e9rvase nesta obra, como \u00e9 natural en Castelao, un intenso contacto entre o autor e o lector. Hai interrogaci\u00f3ns ret\u00f3ricas que nos fan sentir moi achegados \u00f3 relato e que xa aparecen no Limiar.\nEdici\u00f3ns.\nDende 1994, Galaxia edita o texto conxuntamente co doutra obra do mesmo autor, \"Un ollo de vidro. Memorias dun esquelete\", baixo o t\u00edtulo \"Retrincos. Un ollo de vidro\"."}
{"id": "27985", "revid": "1131", "url": "https://gl.wikipedia.org/wiki?curid=27985", "title": "F\u00e9lix Couchoro", "text": "F\u00e9lix Couchoro, nado en Ouidah (actual Ben\u00edn) o 30 de xaneiro de 1900 e finado en Lom\u00e9 en 1968, foi un escritor togol\u00e9s.\nTraxectoria.\nEstudou nunha misi\u00f3n cat\u00f3lica e exerceu como profesor dunha escola cat\u00f3lica. En 1929 publicou \"L'Esclave\" na revista \"La d\u00e9p\u00eache africaine\" de Par\u00eds, a segunda novela publicada en franc\u00e9s por un africano.\nDe volta a \u00c1frica editou o xornal \"L'\u00e9veil Togo-Dahom\u00e9en\" ata 1935, cr\u00edtico coa administraci\u00f3n colonial en 1941 trasladouse a Togo e formou parte do Comit\u00e9 da Unidade Togolesa, formaci\u00f3n nacionalista. En 1954 ten que se instalar en Ghana, regresou logo da vitoria nacionalista en 1960, e traballou para o Servizo Nacional de Informaci\u00f3n e publicou novelas por entregas no xornal \"Togo Presse\""}
{"id": "27986", "revid": "89787", "url": "https://gl.wikipedia.org/wiki?curid=27986", "title": "Mia Couto", "text": "Ant\u00f3nio Em\u00edlio Leite Couto, co\u00f1ecido como Mia Couto, nado na Beira o 5 de xullo de 1955, \u00e9 un escritor e xornalista mozambicano.\nEn 2008 foi Premio Rosal\u00eda de Castro do Centro PEN Galicia.\nTraxectoria.\nFillo de portugueses que emigraran para Mozambique en mediados do s\u00e9culo XX, Mia naceu e foi escolarizado na Beira. Con catorce anos de idade, publicou alg\u00fans poemas no xornal \"Not\u00edcias da Beira\" e tres anos despois, en 1971, mudouse para a cidade capital de Louren\u00e7o Marques (que agora se chama Maputo). Iniciou os estudos universitarios en medicina mais abandonou esta \u00e1rea no principio do terceiro ano, pasando a exercer a profesi\u00f3n de xornalista despois do 25 de abril de 1974. Traballou na \"Tribuna\" at\u00e9 a destruci\u00f3n das s\u00faas instalaci\u00f3ns en setembro de 1975 por colonos unionistas contrarios \u00e1 independencia. Foi nomeado director da Axencia de Informaci\u00f3n de Mozambique (AIM) e formou uni\u00f3ns de correspondentes entre as provincias mozambicanas durante o tempo da guerra de liberaci\u00f3n. A seguir traballou como director da revista \"Tempo\" at\u00e9 1981 e continuou a carreira no xornal \"Not\u00edcias\" at\u00e9 1985. En 1983, publicou o seu primeiro libro de poes\u00eda, \"Raiz de Orvalho\", que incl\u00fae poemas contra a propaganda marxista militante. Dous anos despois, dimitiu do cargo de director para continuar os estudos universitarios de biolox\u00eda.\nAl\u00e9n de considerado un dos escritores m\u00e1is importantes de Mozambique e \u00e9 o escritor mozambicano m\u00e1is traducido. En moitas das s\u00faas obras, Mia Couto tenta recrear a lingua portuguesa cunha influencia mozambicana, utilizando o l\u00e9xico de varias rexi\u00f3ns do pa\u00eds e producindo un novo modelo de narrativa africana. \"Terra Son\u00e2mbula\", o seu primeiro romance, publicado en 1992, ga\u00f1ou o Premio Nacional de Ficci\u00f3n da Asociaci\u00f3n dos Escritores Mozambicanos en 1995 e foi considerado un dos doce mellores libros africanos do s\u00e9culo XX por un xurado creado pola Feira do Libro do Zimbabue. En 2007 foi entrevistado pola revista \"Isto \u00c9\". Foi fundador dunha empresa de estudos ambientais da cal \u00e9 colaborador.\nObra.\nMia Couto teen unha obra literaria extensa e diversificada, inclu\u00edndo poes\u00eda, contos, novelas e cr\u00f3nicas, e \u00e9 considerado como un dos escritores m\u00e1is importantes de Mo\u00e7ambique. Moitos dos libros de Mia Couto son publicados en m\u00e1is de 22 pa\u00edses e traducidos en alem\u00e1n, franc\u00e9s, espa\u00f1ol, catal\u00e1n, ingl\u00e9s e italiano.\nEstilisticamente, a s\u00faa escrita est\u00e1 influenciada polo realismo m\u00e1xico, un movemento popular nas literaturas latinoamericanas modernas. Con todo, por ser a s\u00faa literatura africana, o termo \"m\u00e1xico\" non se aplica, sendo clasificada como Realismo Animista. O seu uso da linguaxe fai lembrar o escritor brasileiro Jo\u00e3o Guimar\u00e3es Rosa, mais tam\u00e9n est\u00e1 influenciado polo escritor Jorge Amado. \u00c9 co\u00f1ecido por crear proverbios, \u00e1s veces co\u00f1ecidos como \"improverbios\", nas s\u00faas obras de ficci\u00f3n, as\u00ed como enigmas, lendas e met\u00e1foras, dando uma dimensi\u00f3n po\u00e9tica grande.\nMia Couto escribe para adultos e para cativos.\nContos.\nMia Couto estreouse nos contos e nunha nova maneira de falar -ou \"falinventar\"- portugu\u00e9s, que contin\u00faa a ser o seu \"ex-libris\".\nCr\u00f3nicas.\nPublicou en libros algunhas das s\u00faas cr\u00f3nicas, moitas columnas nos semanarios publicados en Maputo, capital de Mozambique."}
{"id": "27987", "revid": "23204", "url": "https://gl.wikipedia.org/wiki?curid=27987", "title": "Ama", "text": "Ama p\u00f3dese referir a:"}
{"id": "27988", "revid": "25871", "url": "https://gl.wikipedia.org/wiki?curid=27988", "title": "San Vicente de Pena, Begonte", "text": "San Vicente de Pena \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 95 habitantes (49 homes e 46 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 105 habitantes. Segundo o IGE, no 2014 a s\u00faa poboaci\u00f3n descendera ata os 68 habitantes, sendo 27 homes e 41 mulleres."}
{"id": "27989", "revid": "6544270", "url": "https://gl.wikipedia.org/wiki?curid=27989", "title": "Santalla de Pena, Begonte", "text": "Santalla de Pena \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 151 habitantes (83 homes e 68 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 174 habitantes. Segundo o IGE, no 2014 a s\u00faa poboaci\u00f3n descendera ata os 127 habitantes, sendo 62 homes e 65 mulleres. En Santalla de Pena encontrase o punto m\u00e1is alto do concello de Begonte a 800 metros de altitude. As festas patronais son o San Xoan en xu\u00f1o e en setembro a festa da Saleta."}
{"id": "27990", "revid": "5863", "url": "https://gl.wikipedia.org/wiki?curid=27990", "title": "Trobo, Begonte", "text": "Santa Mar\u00eda de Trobo \u00e9 unha parroquia do concello de Begonte na comarca da Terra Ch\u00e1. Segundo o padr\u00f3n municipal de 2004 ti\u00f1a 171 habitantes (90 homes e 81 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 182 habitantes. Segundo o IGE, no 2014 a s\u00faa poboaci\u00f3n descendera ata os 143 habitantes, sendo 80 homes e 63 mulleres.\nHistoria.\nEn 1834 foille concedido o Vizcondado de Trobo ao Mariscal Rodil, nado al\u00ed. A el pertenceu o pazo de Trobo, as\u00ed como \u00e1 s\u00faa filla Rita e mailos seus herdeiros."}
{"id": "27991", "revid": "5863", "url": "https://gl.wikipedia.org/wiki?curid=27991", "title": "Uriz, Begonte", "text": "Santo Estevo de Uriz \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 92 habitantes (49 homes e 43 mulleres), o que sup\u00f3n un aumento en relaci\u00f3n ao ano 1999 cando ti\u00f1a 88 habitantes. Segundo o IGE, no 2014 a s\u00faa poboaci\u00f3n descendera ata os 86 habitantes, sendo 43 homes e 43 mulleres."}
{"id": "27992", "revid": "1131", "url": "https://gl.wikipedia.org/wiki?curid=27992", "title": "Vir\u00eds, Begonte", "text": "Santa Helena de Vir\u00eds \u00e9 unha parroquia que se localiza no concello de Begonte. Segundo o padr\u00f3n municipal de 2004 ti\u00f1a 94 habitantes (47 homes e 47 mulleres), o que sup\u00f3n un aumento en relaci\u00f3n ao ano 1999 cando ti\u00f1a 87 habitantes. Segundo o IGE, no 2014 a s\u00faa poboaci\u00f3n descendera ata os 75 habitantes, sendo 34 homes e 41 mulleres.\nAs festas patronais son o 18 e 19 de agosto."}
{"id": "27993", "revid": "56817", "url": "https://gl.wikipedia.org/wiki?curid=27993", "title": "Go!Go! Ackman", "text": "Go!Go! Ackman (\u30b4\u30fc\u30b4\u30fc\u30a2\u30c3\u30af\u30de\u30f3) \u00e9 un manga sh\u014dnen de Akira Toriyama que foi publicado irregularmente por V-Jump. \u00c9 unha serie de humor sobre Ackman, un neno demo de 200 anos de idade que acada almas para o dia\u00f1o.\nO manga ten 12 cap\u00edtulos de longo, e cada un pos\u00fae 6 p\u00e1xinas. Na versi\u00f3n da V-Jump, t\u00f3dalas p\u00e1xinas foron imprimidas a cor, pero na versi\u00f3n do Taller de teatro de Akira Toriyama Volume 3 imprimiuse en branco e negro.\nHistoria.\nO primeiro cap\u00edtulo comeza cando Ackman, un neno demo baixo sen nariz que te unha aparencia moi similar a Toranks de Dragon Ball Z, esperta despois dunha sesta de cincuenta anos. Os pais e as irm\u00e1s de Ackman ve\u00f1en neste cap\u00edtulo, a\u00ednda que non ten ningunha importancia no resto da serie. A \u00fanica cousa significativa que fan \u00e9 explicar \u00f3 lector que a familia mata a xente e vende as s\u00faas almas \u00f3 dia\u00f1o. O \u00fanico personaxe principal neste cap\u00edtulo \u00e9 Godon, unha criatura vermella con \u00e1s de morcego que serve a Ackman. O seu obxectivo principal \u00e9 recolle-las almas, da xente que mata Ackman, nun tarro.\nNo terceiro cap\u00edtulo, introd\u00facese o inimigo principal de Ackman, Tenshi, un anxo que usa cueiro (que te nunha aparencia moi similar a Krilin). Pensando que Ackman morrera queda abraiado \u00f3 descubrilo e t\u00e9ntao matar de novo. As\u00ed, as tentativas de Tenshi para matar a Ackman no resto do cap\u00edtulo fracasan miserabelmente. Un exemplo disto \u00e9 cando Tenshi tenta dar \u00e1 Ackman cun m\u00edsil, pero erra e d\u00e1 a un autob\u00fas escolar cheo de alumnos.\nO resto da serie xira \u00f3 redor de Ackman, que mata m\u00e1is persoas; Tenshi, que contrata varios axentes para que fagan o seu traballo por el; brincadeiras sexuais etc.\nAdaptaci\u00f3ns de videoxogos.\nO manga adaptouse nunha serie de tres xogos baseados en videoxogos de plataforma para o Super Nintendo, que son unha especie de h\u00edbridos entre Mario e Megaman; e un xogo feito a man para a Gameboy que ten unha sensaci\u00f3n de tipo Pac-man:"}
{"id": "27995", "revid": "1576", "url": "https://gl.wikipedia.org/wiki?curid=27995", "title": "V-Jump", "text": "V-Jump (V-\u30b8\u30e3\u30f3\u30d7, \u30d6\u30a4\u30b8\u30e3\u30f3\u30d7, Bui Janpu) \u00e9 unha revista xaponesa, publicada pola Shueisha Inc, sobre as novas novelas gr\u00e1ficas e videoxogos baseados en manga popular. A revista pos\u00fae o manga Yu-Gi-Oh! R e o 17 de decembro do 2005, engadiuse o manga Yu-Gi-Oh! GX. Tam\u00e9n ten cr\u00edticas de xogos populares coma a da serie Kingdom Hearts. Ademais, a V-Jump ten algunhas cartas promocionais de Yu-Gi-Oh. Esta revista tam\u00e9n cont\u00e9n gu\u00edas curtas e informaci\u00f3n de diversos xogos. As\u00ed, a V-Jump \u00e9 unha das revistas de videoxogos m\u00e1is populares do Xap\u00f3n.\nO sitio web xapon\u00e9s da V-Jump permite que os lectores pidan xogos e novelas gr\u00e1ficas en li\u00f1a."}
{"id": "27996", "revid": "23204", "url": "https://gl.wikipedia.org/wiki?curid=27996", "title": "Rage Against the Machine", "text": "Rage Against the Machine (escrito moitas veces como RAtM) \u00e9 unha banda de rap metal e funk metal formada nos \u00c1nxeles no ano 1991. Estivo formada durante toda a s\u00faa traxectoria por: Zack de la Rocha (voz), Tom Morello (guitarra), Tim Commerford (baixo) e Brad Wilk (bater\u00eda). En abril de 2007, coincidindo coa disoluci\u00f3n de Audioslave, anunciaron o seu regreso no festival de m\u00fasica de Coachella en California. A ra\u00edz disto, a banda continuou dando concertos en varios festivais ata que finalmente se separou no ano 2011. O 1 de novembro de 2019 anunciouse que a banda reunir\u00edase novamente para realizar varios concertos na primavera de 2020. \nRage Against the Machine editou o seu primeiro \u00e1lbum, \"Rage Against the Machine\", no ano 1992 cun grande \u00e9xito comercial e da cr\u00edtica, conseguindo un espazo no festival de Lollapalooza de 1993. En 2003, o \u00e1lbum foi listado no n\u00famero 368 da lista da \"Rolling Stone\" dos 500 mellores \u00e1lbums de todos os tempos. O seu segundo disco, \"Evil Empire\", foi publicado en 1996. O terceiro, \"The Battle of Los Angeles\", apareceu en 1999, e en 2003 foi listado no n\u00famero 426 da anterior lista. Durante os seus primeiros nove anos de carreira converteuse nunha das bandas m\u00e1is populares e influentes da historia da m\u00fasica. Tam\u00e9n foron situados no n\u00famero 33 da lista de VH1 dos 100 mellores artistas de hard rock. A banda tivo unha grande influencia no x\u00e9nero do nu metal aparecido durante a segunda metade dos 90.\nCaracter\u00edsticas.\nO seu estilo caracter\u00edstico \u00e9 unha s\u00f3lida fusi\u00f3n de hip hop, rap, funk, punk, hardcore, e hard rock. Os sons do guitarrista de Tom Morello rec\u00e1lcanse polas seu prominentes uso de pedais e efectos, e sobresaen as s\u00faas emulaci\u00f3ns dos scratch e outros efectos dos djs de hip hop. O cantante, Zack da Rocha, participou en grupos de punk e hardcore metal antes de volverse un apaixonado das rimas do rap: de a\u00ed v\u00e9n o seu estilo agresivo de rapear e os fortes berros que incl\u00fae nalgunhas canci\u00f3ns. Apr\u00e9ciase tam\u00e9n un pequeno toque de jazz por parte do baixista Tim Commerford, que pertenceu a un grupo dese estilo a mediados dos anos 1980; finalmente, a bater\u00eda de Brad Wilk est\u00e1 cargada de ritmos funk especialmente contundentes. Este estilo de fusi\u00f3n foi m\u00e1is tarde imitado por outras bandas, atribu\u00edndoselle a etiqueta de Rapcore ou Rap metal.\nSon tam\u00e9n co\u00f1ecidos polo contido sociopol\u00edtico das s\u00faas canci\u00f3ns. As s\u00faas letras son rotundas, cun claro posicionamiento en contra do capitalismo e a globalizaci\u00f3n, e as formas de pensamento, mentalidade e relaci\u00f3n social que xeran. De tendencias pol\u00edticas de esquerda, R.A.T.M. destacou, ademais, polas s\u00faas m\u00faltiples iniciativas de protesta e solidariedade con distintos movementos de reivindicaci\u00f3n sociais e musicais. O cantante Zack Da Rocha participou en movementos derivados do EZLN. Nos d\u00edas posteriores aos atentados do 11 de setembro, as emisoras de radio estadounidenses censurar\u00edan ao grupo por alentar o antipatriotismo."}
{"id": "27997", "revid": "98629", "url": "https://gl.wikipedia.org/wiki?curid=27997", "title": "Paz Lenchantin", "text": "Paz Lenchantin, nada en Mar del Plata, Arxentina, o 12 de decembro de 1973, \u00e9 unha experimentada m\u00fasica arxentina. Na actualidade toca o baixo na banda de roc alternativo Pixies.\nPaz \u00e9 de ascendencia francesa pola s\u00faa nai Ana Lia Lenchantin, e de orixe armenio por parte do seu pai, Mario Merdirossian. A m\u00fasica \u00e9 unha tradici\u00f3n na s\u00faa familia, sendo os seus pais e irm\u00e1ns m\u00fasicos tam\u00e9n. Chegou aos \u00c1nxeles cando era pequena e empezou a tocar o piano \u00e1 idade de cinco anos, seguindo despois coa guitarra, o viol\u00edn, o cello, o baixo e demais instrumentos.\nCarreira Musical.\nParticipou na banda estadounidense A Perfect Circle con Maynard James Keenan, Billy Howerdel, Josh Freese e Troy Van Leeuwen no seu primeiro \u00e1lbum, \"Mer de Noms\" como baixista, pero tam\u00e9n gravou o violin e o cello.\nNun tempo de descanso de A Perfect Circle, ela e Troy Van Leeuwen separ\u00e1ronse da agrupaci\u00f3n, el un\u00edndose a Queens of the Stone Age e ela a Zwan, o novo proxecto de Billy Corgan, ex guitarrista/vocalista/fundador da banda The Smashing Pumpkins.\nNo proxecto Zwan, o cal contaba ademais coa participaci\u00f3n de Matt Sweeney, David Pajo, Jimmy Chamberlin e a s\u00faa irm\u00e1, Ana Vale Lenchantin, Paz participou tam\u00e9n no baixo, cordas e voces, como en A Perfect Circle.\nZwan durou relativamente pouco, dous anos aproximadamente, e despois disto, Paz regresou momentaneamente a contribu\u00edr con A Perfect Circle no disco eMOTIVe, e faciendo un remix en cordas do track \"The Hollow\" para o DVD de A Perfect Circle aMOTIOn.\nPorteriomente \u00e1 separaci\u00f3n de Zwan e despois de participar no eMOTIVe e aMOTIOn, Paz uniuse \u00e1 agrupaci\u00f3n de David Pajo, chamada Papa M, a\u00ednda que \u00e1s veces se lle chama Aerial M, M The Thirteenth Letter ou sinxelamente M, para despois unirse a unha nova agrupaci\u00f3n chamada Royal Trux. Paz Lenchantin tam\u00e9n colaborou co \u00e1lbum \"Songs for the Deaf\" de Queens of the Stone Age.\nNalg\u00fan momento, formou parte dunha agrupaci\u00f3n chamada The Chelsea, formada unicamente por mulleres, entre as cales atop\u00e1base Melissa Auf der Maur, coa cal colaborar\u00eda despois no seu \u00e1lbum de debut en solitario, \"Auf der Maur\".\nEla ademais sacou o seu propio \u00e1lbum como solista, chamado \"Yellow My Sky Captain\", o cal xa non est\u00e1 dispo\u00f1ible e \u00e9 extremadamente dif\u00edcil de atopar, xa que fixo que o retirasen das tendas despois dun tempo \u00e1 venda. Actualmente est\u00e1 traballando nun novo \u00e1lbum en solitario, a\u00ednda sen t\u00edtulo.\nEn decembro de 2013, Lenchantin foi anunciada como nova baixista de xira dos Pixies, tras a marcha de Kim Deal, a baixista orixina, e da s\u00faa substituta Kim Shattuck."}
{"id": "27998", "revid": "98629", "url": "https://gl.wikipedia.org/wiki?curid=27998", "title": "Foo Fighters", "text": "Foo Fighters \u00e9 unha banda de rock alternativo estadounidense fundada en Seattle (Estado de Washington) en 1995 polo que fora ata ese momento bater\u00eda de Nirvana, Dave Grohl. Inicialmente foi un proxecto composto s\u00f3 por Grohl, e no seu primeiro traballo, \"Foo Fighters\", foi o \u00fanico membro oficial, pero este recrutar\u00eda aos antigos membros de Sunny Day Real Estate Nate Mendel (baixo) e William Goldsmith (bater\u00eda), e ao seu compa\u00f1eiro en Nirvana Pat Smear (guitarra) para completar a formaci\u00f3n.\nHistoria.\nA historia de Foo Fighters est\u00e1 centrada na figura de Dave Grohl e comeza moito antes da formaci\u00f3n da banda, que s\u00f3 aconteceu despois da finalizaci\u00f3n do \u00e1lbum de estrea en 1995.\nPrimeiras bandas de Dave Grohl.\nDave pasou a mocidade na escena punk de Washington, D.C. En 1984 entrou na s\u00faa primeira banda, Freak Babies, tocando a guitarra. A segunda, Mission Impossible, en 1985, pode ser considerada a s\u00faa primeira banda \"seria\", onde el tocaba a bater\u00eda. Mission Impossible non durou moito, e deu orixe a Dain Bramage. A banda comezou a ga\u00f1ar o respecto da comunidade punk local, a banda asinou coa discogr\u00e1fica independente Fartblossom e chegou a lanzar un LP. Pouco tempo despois, Dave decatouse de que Scream precisaba bater\u00eda. Scream era unha das m\u00e1is importantes bandas hardcore da rexi\u00f3n, form\u00e1rase en 1979/80 e xa fixera xiras por todo o pa\u00eds e en Europa. Dave conseguiu entrar na banda e en 1987, lanzaron o seu cuarto \u00e1lbum (\"No More Censorship\") e comezou unha xira polos Estados Unidos e por Europa.\nEn 1988, nos intervalos do seu traballo con Scream, Dave comezou a compo\u00f1er algunhas canci\u00f3ns, coa axuda do seu amigo Barrett Jones, que ti\u00f1a un equipo de gravaci\u00f3n de 8 pistas, Dave desenvolveu un m\u00e9todo propio de composici\u00f3n, creando primeiro as partes de bater\u00eda, despois facendo riffs por riba da bater\u00eda xa gravada para finalmente acertar as melod\u00edas e din\u00e1micas con baixo e voz.\nEn 1990, ao final dunha nova xira nos \u00c1nxeles, os integrantes de Scream estaban exhaustos e ante a inminencia do fin da banda, o baixista Skeeter foi o primeiro en tomar a decisi\u00f3n de sa\u00edr. Buzz Osborne, vocalista da banda The Melvins, de Seattle, asistira ao concerto de Scream en San Francisco e d\u00edxolle que Nirvana precisaba dun bater\u00eda. Dave chamou a Krist Novoselic, pero este d\u00edxolle que xa ti\u00f1an a Dan Peters (de Mudhoney). Inesperadamente, na mesma noite, Chris telefonou de volta, convidando a Dave a ir a Seattle e dicindo que Nirvana non traballar\u00eda con Dan Peters porque non quer\u00edan que Mudhoney se separase.\nNirvana.\nDave Grohl ent\u00f3n tivo que tomar outra dif\u00edcil decisi\u00f3n, sa\u00edr de Scream para tocar cuns desco\u00f1ecidos en Seattle. Era o inicio da s\u00faa historia en Nirvana, a\u00ednda en 1990 cando aprendeu todas as canci\u00f3ns do \"Bleach\" e a banda comezou as gravaci\u00f3ns de \"Nevermind\", que se estenderon ata a metade de 1991.\nNo pouco tempo libre que ti\u00f1a, Dave segu\u00eda traballando nas s\u00faas propias canci\u00f3ns, sempre que viaxaba para a s\u00faa casa, en Virxinia ou no seu tempo libre en Olympia (cidade pr\u00f3xima a Seattle). Cando \"Nevermind\" foi gravado, Dave pasou alg\u00fans d\u00edas en Washington, D.C. e gravou alg\u00fans temas nun estudio local. A cinta escoitouna a s\u00faa amiga Jenny Toomey, que ti\u00f1a un selo independente chamado Simple Machines, que o convenceu para lanzar ese material. A casete foi lanzada co nome de Pocketwatch, con Dave mantendo o anonimato (segundo el, o motivo foi porque ti\u00f1a vergo\u00f1a de que o escoitasen cantar).\nCo lanzamento de \"Nevermind\" e coa longa xira de divulgaci\u00f3n, Dave tivo moi pouco tempo para traballar nas s\u00faas canci\u00f3ns, pero, sempre que pod\u00eda, continuaba traballando xunto con Barret Jones, que se mudou para Seattle e ti\u00f1a o seu estudio caseiro sempre dispo\u00f1ible para Dave. Un deses temas, \"Marigold\", chegou a ser usada como cara-b de Nirvana.\nMorre Kurt Cobain.\nDespois da morte de Kurt Cobain, en abril de 1994, Dave quedou completamente desorientado e sen saber que facer. Segundo el, o que o salvou foi unha carta recibida pola banda 7 Year Bitch, tam\u00e9n de Seattle, que, ao igual que Nirvana, perdera un integrante recentemente. A carta dic\u00eda: \"N\u00f3s sabemos o que est\u00e1s pasando. A vontade de tocar foise por agora pero volver\u00e1. Non te preocupes.\"\nA gravaci\u00f3n de \"Foo Fighters\" e o nacemento da banda.\nXa recuperado, en 1995 Dave decide gravar o seu material nun estudio profesional. Alugou un estudio en Seattle e regravou as s\u00faas canci\u00f3ns, novamente con Barrett Jones que era a \u00fanica persoa que entend\u00eda os seus m\u00e9todos de gravaci\u00f3n e composici\u00f3n, e co cal Dave se sent\u00eda a gusto para cantar. As gravaci\u00f3ns duraron s\u00f3 unha semana e acabar\u00edan por dar orixe ao primeiro \u00e1lbum de Foo Fighters a\u00ednda naquel ano. Dave tocou, practicamente en vivo (nunha soa toma), todos os instrumentos coa excepci\u00f3n dunha guitarra, onde contou coa participaci\u00f3n de Greg Dulli, de Afghan Whigs.\nA intenci\u00f3n de Dave non era a de seguir unha carreira en solitario, sen\u00f3n a de crear unha nova banda. Na mesma \u00e9poca, a banda Sunny Day Real Estate, tam\u00e9n de Seattle (que era moi co\u00f1ecida na cidade e ti\u00f1a un \u00e1lbum lanzado pola Sub Pop) acababa de separarse. Dave convidou a dous ex-integrantes para formar Foo Fighters, o bater\u00eda William Goldsmith e o baixista Nate Mendel. A\u00ednda faltaba un segundo guitarrista, e ent\u00f3n Dave chamou ao seu ex-colega de Nirvana, Pat Smear, que tocara na xira de \"In Utero\".\nCo material listo, foi moi doado para Foo Fighters lanzar o seu primeiro \u00e1lbum, \"Foo Fighters\", editado en xullo de 1995. A banda asinou un contrato coa Capitol e o disco foi lanzado en conxunto co selo Roswell, de propiedade da banda. Ao lanzamento seguiulle unha xira por pequenos clubs, e finalmente unha grande xira polos Estados Unidos, Europa e Asia ata a metade de 1996. O \u00e1lbum vendeu m\u00e1is dun mill\u00f3n e medio de copias e conseguiu o premio de v\u00eddeo do ano da MTV para o clip de \"Big Me\".\nA xira rematou en xullo e Dave tivo s\u00f3 unha semana de descanso antes de compo\u00f1er toda a m\u00fasica da pel\u00edcula \"Touch\" de Paul Schrader, onde novamente tocou todos os instrumentos coa excepci\u00f3n dalgunhas participaci\u00f3ns especiais. A principios de outubro a banda xa estaba reunida novamente para iniciar a preproduci\u00f3n do segundo disco, no estudio de 24 canles de Barrett Jones.\nDesta vez, Foo Fighters era unha verdadeira banda no estudio, con cada un dos integrantes tendo igual importancia na composici\u00f3n e arranxos. En catro semanas compuxeron 13 temas e Dave escribiu todas as letras.\n\"The Colour &amp; the Shape\".\nDespois da preproduci\u00f3n comezaron as gravaci\u00f3ns do segundo \u00e1lbum. A banda chamou ao produtor Gil Norton, que xa traballara anteriormente cos Pixies, coa intenci\u00f3n de conseguir un son un pouco m\u00e1is traballado, que non soase como unha banda de garaxe. Dave explicou que quer\u00eda un son ben producido, pero non unha superproduci\u00f3n coma uns Guns N' Roses. Gil Norton utilizou m\u00e9todos moi perfeccionistas e a banda viuse obrigada e repetir 20 ou 30 veces as mesmas partes. Con iso, a gravaci\u00f3n acabou demor\u00e1ndose varios meses. Nese medio tempo, William Goldsmith anunciou a s\u00faa sa\u00edda da banda, e Dave acabou facendo practicamente todas as partes de bater\u00eda do \u00e1lbum.\nO disco \"The Colour &amp; the Shape\" foi lanzado en maio de 1997, e a banda inmediatamente recrutou a un novo bater\u00eda, Taylor Hawkins, que estaba tocando na xira de Alanis Morrisette dende hab\u00eda 18 meses. \"The Colour &amp; the Shape\" tam\u00e9n tivo bastante \u00e9xito, con tres \"hits\", \"Monkey Wrench\" (que tivo un videoclip dirixido polo propio Dave Grohl), \"Everlong\" e \"My Hero\".\nDurante o MTV Video Music Awards de 1997, o guitarrista Pat Smear anunciou a s\u00faa sa\u00edda da banda. O seu substituto foi Franz Stahl, que tocara xunto con Dave en Scream. A banda finalizou a xira de \"The Colour &amp; the Shape\" a principios de 1999 e gravou a canci\u00f3n \"A320\" para a pel\u00edcula \"Godzilla\". Pouco despois foi lanzada unha versi\u00f3n remix de \"Walking After You\", producida por Jarry Harrison, para a serie \"Expediente X\".\n\"There Is Nothing Left to Lose\".\nNa metade de 1999 d\u00faas importantes noticias: Franz Stahl anuncia a s\u00faa sa\u00edda; e a banda rompe o seu contrato coa Capitol. De seguido in\u00edcianse as gravaci\u00f3ns do terceiro \u00e1lbum na casa de Dave no Estado de Virxinia. A produci\u00f3n \u00e9 da propia banda, coa supervisi\u00f3n do produtor/enxe\u00f1eiro Adam Kasper (que produciu entre outros \u00e1lbums, \"Down on the Upside\" de Soundgarden). O clima das gravaci\u00f3ns foi de total tranquilidade, sen presi\u00f3ns de discogr\u00e1ficas nin prazo de lanzamento. Despois do fin das mesmas, a banda asina coa RCA e o \u00e1lbum \"There Is Nothing Left to Lose\" \u00e9 lanzado en novembro de 1999 e recibe boas cr\u00edticas e boas vendas. Na xira de divulgaci\u00f3n de \"There Is Nothing Left to Lose\", o guitarrista Chris Shiflett, ex-No Use For A Name, pasa a formar parte de Foo Fighters.\n\"One by One\".\nEn 2002 Dave Grohl participa das gravaci\u00f3ns do terceiro disco de Queens of the Stone Age como bater\u00eda. Participa tam\u00e9n nalg\u00fans concertos coa banda de Josh Homme e Nick Oliveri, e despois entra no estudio para gravar o cuarto de Foo Fighters. \"One by One\" sae a finais de ano avalado polo \u00e9xito do sinxelo \"All My Life\", e o disco \u00e9 ben recibido por cr\u00edtica e p\u00fablico. Tr\u00e1tase dun traballo m\u00e1is pesado e directo que o \u00e1lbum anterior, e n\u00f3tase bastante o paso de Dave por Queens of the Stone Age.\n\"In Your Honor\".\n2004 marca principalmente a volta de Foo Fighters ao estudio para a gravaci\u00f3n dun novo \u00e1lbum. Dende o inicio as noticias son que a banda pretende gravar o seu disco definitivo. Coa produci\u00f3n de Nick Raskulinee e participaci\u00f3ns de Norah Jones e Josh Homme, \"In Your Honor\" \u00e9 lanzado en xu\u00f1o de 2005, con boa acollida por parte dos fans, e cr\u00edticas mornas nos medios.\nEste \u00e9 un \u00e1lbum dobre. O primeiro disco salienta pola clara influencia de heavy metal, en canci\u00f3ns coma \"Free me\", a\u00ednda que as demais est\u00e1n dentro dos par\u00e1metros do hard rock. Neste disco salientan canci\u00f3ns coma \"Best of you\", \"No way back\" ou \"DOA\".\nO segundo disco ten influencias do rock alternativo, ademais de ter un formato ac\u00fastico, \u00e9 m\u00e1is melanc\u00f3lico e relaxante c\u00f3 primeiro. Algunhas das canci\u00f3ns m\u00e1is salientables son: \"Miracle\", \"Over and ou\"t, \"Friend of a friend\", ou \"Virginia Moon\", que conta coa colaboraci\u00f3n de Norah Jones.\n\"Skin and Bones\" (2006).\nNo ano 2006, Foo Fighters publicou \"Skin and Bones\", en formato CD e DVD, onde se editaron en vivo 15 das s\u00faas canci\u00f3ns m\u00e1is co\u00f1ecidas en formato ac\u00fastico, gravadas en agosto do 2006 no Pantages Theatre dos \u00c1nxeles. Para este concerto contaron coa colaboraci\u00f3n de Pat Smear \u00e1 guitarra, antigo membro da banda.\n\"Echoes, Silence, Patience &amp; Grace\" (2007).\nO \u00faltimo disco de Foo Fighters, \"Echoes, Silence, Patience &amp; Grace\", foi lanzado o 25 de setembro de 2007, coa produci\u00f3n do mesmo produtor de \"The Colour and the Shape\". O primeiro sinxelo, \"The Pretender\", tivo unha grande acollida xa un mes antes de sa\u00edr o disco \u00e1 venda.\nO disco conta con doce temas, o coa colaboraci\u00f3n da guitarrista Kaki King no tema \"The Ballad of the Beaconsfield Miners\", canci\u00f3n dedicada a dous mineiros atrapados na cidade estadounidense dese nome, que pediron un mp3 con m\u00fasica dos Foo Fighters, o cal fixo que Dave Grohl quixera dedicarlles esta canci\u00f3n. Outra das novidades \u00e9 que, ao contrario do habitual, os coros foron realizados polo bater\u00eda Taylor Hawkins, no canto de Dave Grohl.\nOs outros dous sinxelos deste disco foron \"Long Road to Ruin\" e \"Let it Die\", canci\u00f3n inspirada na ca\u00f3tica relaci\u00f3n mantida por Kurt Cobain e Courtney Love.\nA banda editou \"Live at Wembley Stadium\", un DVD en vivo dos Foo Fighters. Foi gravado durante os dous concertos realizados no Wembley Stadium de Londres os d\u00edas 6 e 7 de xu\u00f1o de 2008. O DVD ten unha combinaci\u00f3n de canci\u00f3ns das d\u00faas noites, onde salientan as colaboraci\u00f3ns de John Paul Jones e Jimmy Page, \u00e1mbos os dous de Led Zeppelin, para os temas \"Ramble on\" e \"Rock and Roll\".\nO d\u00eda 3 de novembro do 2009 a banda editou un \u00e1lbum recompilatorio titulado \"Greatest Hits\", que conta con d\u00faas canci\u00f3ns novas, \"Word Forward\" e o sinxelo \"Wheels\".\n\"Wasting Light\" (2011).\nA banda comezou a gravar o seu s\u00e9timo \u00e1lbum de estudio o 16 de agosto do 2010, segundo a conta de Twitter de Dave Grohl. Durante o proceso de gravaci\u00f3n foron postando fotograf\u00edas do progreso das sesi\u00f3ns en Facebook e Twitter. Butch Vig foi o elixido para producir o novo disco, despois de que este produxese os dous temas novos do seu recompilatorio.\nO \u00e1lbum, bautizado como \"Wasting Light\", foi gravado no garaxe de Dave Grohl usando unicamente equipamento anal\u00f3xico. Par Smear estaba presente en moitas das fotos posteadas por Grohl no Twitter, e nunha rolda de prensa realizada en decembro confirmou que Smear tocara en todas as canci\u00f3ns do \u00e1lbum e era considerado novamente un membro da banda.\nO primeiro sinxelo do traballo, \"Rope\", foi editado o d\u00eda 23 de febreiro do 2011, e o seu v\u00eddeo foi emitido en primicia a trav\u00e9s da p\u00e1xima da MTV o d\u00eda 10 de marzo. O \u00e1lbum est\u00e1 previsto para ser lanzado o d\u00eda 12 de abril."}
{"id": "28000", "revid": "89787", "url": "https://gl.wikipedia.org/wiki?curid=28000", "title": "Pearl Jam", "text": "Pearl Jam \u00e9 unha banda estadounidense de rock alternativo formada en Seattle durante o ano 1990 a partir das cinzas do grupo Mother Love Bone. \u00c9 unha das m\u00e1is importantes bandas do movemento xurdido en Seattle a principios dos anos 90 e das poucas que permanecen a\u00ednda en actividade. Dende a s\u00faa creaci\u00f3n Pearl Jam sempre estivo composto por Eddie Vedder (voces), Mike McCready (guitarra solista), Stone Gossard (guitarra r\u00edtmica) e Jeff Ament (baixo). O seu quinto membro \u00e9 o bater\u00eda Matt Cameron (tam\u00e9n en Soundgarden), que leva na banda dende 1998. Boom Gaspar (piano) tam\u00e9n leva tocando no grupo como m\u00fasico de sesi\u00f3n e de xira dende 2002. Os bater\u00edas Dave Krusen, Matt Chamberlain, Dave Abbruzzese e Jack Irons foron antigos compo\u00f1entes da banda. Pearl Jam vendeu m\u00e1is que moitos dos seus contempor\u00e1neos de principios dos 90, e \u00e9 considerado un dos grupos m\u00e1is influ\u00edntes da d\u00e9cada, sendo bautizada como \"a banda de rock &amp; roll estadounidense m\u00e1is popular dos 90\".\nHistoria.\nO embri\u00f3n da banda.\nO embri\u00f3n de Pearl Jam podemos atopalo noutras bandas de Seattle de mediados dos anos 80. Na \u00e9poca a cidade non era a\u00ednda o grande foco de atenci\u00f3n no mundo do rock que foi a principios da d\u00e9cada dos 90.\nNese tempo, o guitarrista Stone Gossard e o baixista Jeff Ament eran amigos e formaron unha banda de hard rock chamada Green River a mediados dos 80, xunto co guitarrista Steve Turner e o vocalista Mark Arm. Green River chegou a gravar e a lanzar un disco, chamado \"Rehad Doll\", \u00e1 parte dun EP, polo selo local Sub Pop. Por\u00e9n, en 1988 a banda decidiu separarse debido a diferenzas creativas. Arm e Turner formaron despois Mudhoney, un dos grupos pioneiros do grunge. Pola s\u00faa banda, a finais de 1987 Gossard e Ament comezaron a tocar co vocalista de Malfunkshun Andrew Wood, formando Mother Love Bone, xunto co bater\u00eda Jeff Turner. Asinaron un contrato con Geffen Records e lanzaron en 1989 o EP \"Shine\" e, en 1990, un \u00e1lbum chamado \"Apple\". A banda comezaba a ter \u00e9xito nos Estados Unidos, cando, despois do lanzamento de \"Apple\", o 16 de marzo de 1990, o vocalista Andrew Wood morreu dunha sobredose de hero\u00edna.\nDespois diso, Stone e Jeff separ\u00e1nronse, pero continuaron compo\u00f1endo canci\u00f3ns. Despois dalg\u00fan tempo, xunt\u00e1nronse de novo coa intenci\u00f3n de formar un novo grupo. Incorporaron ao guitarrista Mike McCready (ex-Shadow), pero faltaba a\u00ednda un vocalista e un bater\u00eda. Por medio do amigo e bater\u00eda Jack Irons (ex-Red Hot Chili Peppers), co\u00f1eceron a Eddie Vedder, que estaba naquel momento traballando en San Diego (California), pero que acostumaba a tocar con alg\u00fans amigos en bares de Seattle. Vedder recibiu unha cinta demo do tr\u00edo de Seattle e gustoulle o que escoitou. Decidiu escribir as letras que lle faltaban a esas canci\u00f3ns e el mesmo as gravou na cinta e a enviou de volta para Seattle. O tr\u00edo ficou impresionado co resulatado e decidiu convidar a Eddie para ser a voz da futura nova banda. As\u00ed, Vedder marchou cara Seattle e gravou coa banda durante tres semanas. Despois das mesmas xa estaban tocando para o p\u00fablico local.\nAo mesmo tempo que iso acontec\u00eda, Chris Cornell, vocalista de Soundgarden e ex-compa\u00f1eiro de cuarto do falecido vocalista de Mother Love Bone, decide formar unha banda para facer un disco en homenaxe ao antigo compa\u00f1eiro. El contacta con Jeff Ament e Stone Gossard que aceptan formar parte dese proxecto. Estes levan a Mike McCready e Eddie Vedder, e xunto co bater\u00eda Matt Cameron, tam\u00e9n de Soundgarden, forman Temple of the Dog. Gravan un excelente \u00e1lbum auto-titulado, que sa\u00edu pola A&amp;M Records en 1991. Despois da fin desa banda (que dende o inicio era s\u00f3 un proxecto temporal para homenaxear ao carism\u00e1tico Andrew Wood), Jeff, Stone, Mike e Eddie deciden formar definitivamente unha nova banda, e para iso ref\u00f3rzanse co bater\u00eda Dave Krusen.\nAs\u00ed, nace Pearl Jam. Nun principio, o nome da banda ser\u00eda Mookie Blaylock, que era o nome dun xogador de baloncesto. Pero tiveron que mudalo por problemas burocr\u00e1ticos, e Vedder suxeriu o nome de Pearl Jam, que ser\u00eda unha homenaxe a unha marmelada con poderes alucin\u00f3xenos que a s\u00faa avoa (chamada Pearl) fac\u00eda. Despois dalg\u00fan tempo gravando material para o \u00e1lbum de debut asinan un contrato coa Epic Records, lanzando o resultado desas gravaci\u00f3ns en agosto de 1991.\nA estrea, \"Ten\".\nEse resultado \u00e9 o disco \"Ten\" (n\u00famero da camiseta de Blaylock nos New Jersey Nets), certamente un dos mellores \u00e1lbums de grunge, e do rock en xeral nos \u00faltimos tempos (de feito, no mes de febreiro do 2011 foi elixido polos lectores da revista \"Rolling Stone\" o terceiro mellor \u00e1lbum dos anos 90). Pos\u00fae canci\u00f3ns belas e inesquecibles como \"Alive\" (o grande \u00e9xito radiof\u00f3nico do disco, e que levou a Pearl Jam a ser co\u00f1ecido en todo o mundo), \"Oceans\", \"Black\" e \"Release\", outras pesadas e rabiosas t\u00edpicas do grunge, como \"Once\" e \"Why Go\", \u00e1 parte doutras excelentes por si soas, como \"Jeremy\" (outro grande \u00e9xito radiof\u00f3nico), \"Porch\" e \"Even Flow\". Coa excesiva difusi\u00f3n dese disco na radio e na televisi\u00f3n, a banda f\u00edxose moi co\u00f1ecida e o \u00e1lbum chegou as\u00ed ao \"Top Ten\" estadounidense. A banda ga\u00f1ou o premio de v\u00eddeo do ano da MTV, co clip de \"Jeremy\", \u00e1 parte doutros premios.\nAs\u00ed, a banda iniciou unha gran xira de divulgaci\u00f3n ao redor do mundo, pero sen o bater\u00eda Dave Krusen, que sa\u00edu no final das gravaci\u00f3ns dese primeiro disco por problemas persoais. Matt Chamberlain tocou coa banda nesa xira. Pearl Jam tam\u00e9n se fixo co\u00f1ecida polos seus directos, cheos de enerx\u00eda e co carisma de Vedder desbordando en cada un deles.\nEn 1992, a banda participou na pel\u00edcula \"Singles\", do director Cameron Crowe. Nesa pel\u00edcula, faise un retrato da xeraci\u00f3n grunge de Seattle, e varias bandas da cidade aparecen tocando, como por exemplo, Alice in Chains. Alg\u00fans dos membros de Pearl Jam forman parte da banda de Matt Dillon, chamada \"Citizen Dick\", sendo Vedder o bater\u00eda.\nA banda realizou tam\u00e9n un ac\u00fastico para a MTV, onde tocaron algunhas canci\u00f3ns do primeiro disco, \u00e1 parte dunha canci\u00f3n que aparec\u00eda na pel\u00edcula \"Singles\" (chamada \"State of Love and Trust\") e unha versi\u00f3n de Neil Young, chamada \"Rockin\u2019 in the Free World\".\nPearl Jam actuou en varios concertos como abreconcertos de artista co\u00f1ecidos, como Red Hot Chili Peppers, U2 ou Neil Young, e foi cabeza de cartel da segunda edici\u00f3n do festival alternativo \"Lollapalooza\", organizado anualmente por Perry Farrell. Despois dese intenso ano, a banda entrar\u00eda no estudio para comezar as gravaci\u00f3n do seu segundo traballo.\n\"Vs\".\nO segundo traballo da banda foi lanzado en outubro de 1993 baixo o nome de \"Vs.\" (a\u00ednda que o t\u00edtulo non aparece en ning\u00fan lugar do disco). O grupo cambiou outra vez de bater\u00eda, Matt Chamberlain sair\u00eda para tocar na banda do programa de televisi\u00f3n \"Saturday Night Live\", e no seu lugar entrar\u00eda Dave Abbruzzese. O disco foi moi ben recibido e o seu primeiro d\u00eda vender\u00eda 350.000 copias.\nNese per\u00edodo a banda comeza a amosarse insatisfeita coa pol\u00edtica comercial da Ticketmaster, a empresa estadounidense que controla a venda e distribuci\u00f3n das entradas dos concertos feitos nese pa\u00eds. O principal motivo era o prezo desas entradas, que a banda sempre loitou para manter baixo, ao contrario do que efectivamente acontec\u00eda. En maio, reclaman oficialmente \u00e1 xustiza para unha investigaci\u00f3n, acus\u00e1ndoos de monopolio, xa que non hab\u00eda outras empresas para as\u00ed promover unha competencia, e, consecuentemente, baixar os prezos e forzar a mellora dos servizos. Rompen coa empresa e pasan a promover e organizar os seus propios concertos, obtendo apoio doutros artistas, como R.E.M., Aerosmith e Neil Young. Isto dificulta bastante a vida da banda, xa que a Ticketmaster facilitaba bastante ese proceso e eles acaban entrando nun baix\u00f3n, que culmina con alg\u00fans problemas internos, ao mesmo tempo no que o Departamento de Xustiza desiste de investigar a Ticketmaster.\nDecepcionados co mercado art\u00edstico e a industria cultural vixente nos Estados Unidos, a banda adopta unha postura anticomercial: deixan de producir clips, non tocam para grandes audiencias, non aparecen en programas de televisi\u00f3n, non dan entrevistas a revistas, non usan m\u00e1is as caixas de CDs normais para comercializar os seus traballos e, claro, non usan m\u00e1is a Ticketmaster para promover os seus concertos. Aparentemente, a idea da banda \u00e9 non exporse de m\u00e1is e fuxir dos \"fans de momento\", aqueles que s\u00f3 os co\u00f1ecen pola excesiva exposici\u00f3n da banda polos medios de comunicaci\u00f3n com\u00fans.\nA\u00ednda en 1994 ocorre un feito que non s\u00f3 afecta a Pearl Jam, sen\u00f3n a grande parte do escenario musical mundial: Kurt Cobain suic\u00eddase a comezos de abril. A banda decide cancelar alg\u00fans concertos marcados para o ver\u00e1n amos\u00e1ndose bastante afectada polo feito, e, nunha aparici\u00f3n no programa Saturday Night Live, Vedder usa unha camiseta cun K debuxado. Nesa presentaci\u00f3n, el canta un anaco dunha canci\u00f3n de Neil Young, chamada \"Hey Hey My My (Out of the Blues)\". Kurt usara unha frase dese tema na s\u00faa carta de despedida (\"It\u2019s better to burn out than to fade away\").\n\"Vitalogy\".\nA banda entrou no estudio ese ano para gravar o seu terceiro \u00e1lbum e en decembro de 1994 lanzar\u00edase \"Vitalogy\". Este disco non vende tanto como os anteriores debido en gran parte ao boicot dos medios debido \u00e1 postura anti-comercial que adoptara a banda. Dave Abbruzzese foi despedido antes de rematadas as gravaci\u00f3ns do disco e o seu lugar ocupar\u00edao Jack Irons (ex-bater\u00eda de Red Hot Chili Peppers e amigo da banda).\nEn 1995, despois de que Vedder se centrase en Hovercraft, o seu proxecto paralelo, a banda re\u00fanese de novo para a gravaci\u00f3n doutro traballo. Non se trata dun disco de Pearl Jam, Neil Young convid\u00e1raos para tocar no seu novo \u00e1lbum, \"Mirrorball\", e eles aceptaron o convite, a\u00ednda que o nome da banda non aparece en ning\u00fan sitio do disco. Aproveitando algunhas das composici\u00f3ns editan un sinxelo titulado \"Merkinball\". Nesa mesma \u00e9poca nace o proxecto Mad Season, formado polo guitarrista da banda Mike McCready, Layne Staley (de Alice in Chains), Barret Martin (de Screaming Trees) e Baker Saunders (de Lamont Cranston). O primeiro disco da banda chamar\u00edase \"Above\", e foi lanzado no mes de marzo de 1995.\nNa metade de 1995, a situaci\u00f3n entre os membros da banda \u00e9 delicada. Despois dun concerto en San Francisco, no cal Vedder deixa o escenario despois da s\u00e9tima canci\u00f3n alegando atoparse mal e que rematar\u00eda Neil Young no seu lugar, a banda decide separarse durante alg\u00fan tempo para descansar e cancelan os seus seguintes concertos. Pero finalmente, unha semana despois de anunciar a separaci\u00f3n, re\u00fanense novamente, trazan novos obxectivos e retoman a xira.\n\"No Code\".\nNo ano 1996 volven a entrar no estudio e no mes de agosto l\u00e1nzase \"No Code\". \u00c9 un disco m\u00e1is ecl\u00e9ctico e cun son m\u00e1is variado que os tres discos anteriores. Con \"No Code\" Pearl Jam contin\u00faa coa s\u00faa pol\u00edtica de non divulgar o \u00e1lbum comercialmente polos medios habituais. Non lanzaron v\u00eddeos pola MTV, deron entrevistas ou presentaci\u00f3ns en televisi\u00f3n. A prensa en xeral contin\u00faa boicote\u00e1ndoos, pero a banda continua coa s\u00faa actitude. Mentres os medios critican ao quinteto, e especialmente a Eddie Vedder, varios artistas saen na s\u00faa defensa, entre eles Michael Stipe de R.E.M. e Courtney Love de Hole, dando as\u00ed m\u00e1is credibilidade \u00e1 banda.\n\"No Code\" non foi un \u00e9xito comercial, pero a\u00ednda as\u00ed tivo boas vendas e a banda comezou unha nova xira, que durar\u00eda preto de dous anos.\n\"Yield\".\nDespois da extensa xira de divulgaci\u00f3n Pearl Jam volveu ao estudio, no que pasar\u00eda gran parte do final de 1997 traballando co seu novo material. O resultado deses meses de traballo foi lanzado en febreiro de 1998 baixo o nome de \"Yield\".\n\"Yield\" tivo boas vendas e boas cr\u00edticas. Era un disco m\u00e1is maduro que os seus primeiros traballos e asemell\u00e1base m\u00e1is a \"No Code\" que a estes, que ti\u00f1an un son m\u00e1is grunge. No disco destacan os temas \"Brain of JFK\", \"Faithfull\", \"Given to Fly\", \"MFC\" ou \"Do the Evolution\". En \"Yield\" a banda volve a rodar un videoclip, para o tema \"Do the Evolution\", feito con debuxos animados polo creador de Spawn.\nDespois do lanzamento do \u00e1lbum Jack Irons abandona Pearl Jam e Matt Cameron (que estaba sen banda despois da separaci\u00f3n de Soundgarden) asume o seu posto.\nEse mesmo ano a banda ten dous novos lanzamentos: o v\u00eddeo \"Single Video Theory\", onde a banda aparece tocando canci\u00f3ns do \u00faltimo \u00e1lbum, e o primeiro disco en directo do grupo: \"Live on Two Legs\". Nese \u00e1lbum, a banda aparece tocando temas dos seus cinco discos, e p\u00e9chao cunha versi\u00f3n do tema \"Fuckin\u2019 Up\" de Neil Young.\nEn 1999 Pearl Jam participou nun disco en beneficio das v\u00edtimas da guerra de Kosovo, chamado \"No Boundaries\". O grupo aparece coas canci\u00f3ns \"Last Kiss\" e \"Soldier of Love\".\n\"Binaural\".\nA\u00ednda en 1999, Pearl Jam comeza a traballar na gravaci\u00f3n do seu sexto disco de estudio. O resultado \u00e9 lanzado en maio de 2000 co nome de \"Binaural\". Producido por Tchad Blake e mesturado por Brendan O 'Brian, \"Binaural\" pode compararse a \"Yield\" e \"No Code\" ao ser un disco non tan agresivo como os primeiros, a\u00ednda que non soa con tanta frescura.\nA banda tam\u00e9n comeza a lanzar unha serie de \"bootlegs oficiais\": discos dos concertos da banda ao redor do mundo a prezos m\u00e1is accesibles.\n\"Riot Act\".\nEn 2002 a banda volta ao estudio para gravar o seu s\u00e9timo disco ao lado do produtor de Adam Kasper. En outubro sa\u00edu o primeiro sinxelo, da canci\u00f3n \"I am Mine\", e no mes seguinte \u00e9 lanzado \"Riot Act\". O novo \u00e1lbum \u00e9 bastante maduro e agrada m\u00e1is aos fans e cr\u00edticos que \"Binaural\". A banda volve a rodar un novo v\u00eddeo, para a canci\u00f3n \"I am Mine\" (o \u00faltimo fora o de \"Do the Evolution\" do disco \"Yield\"), e anuncia que editar\u00e1 m\u00e1is \"bootlegs\" como os da xira do disco anterior.\nEn 2003 l\u00e1nzase o recompilatorio de caras-b \"Lost Dogs\" e o DVD \"Pearl Jam at the Garden\", unha actuaci\u00f3n da banda en Nova York co teclista Boom Gaspar e con participaci\u00f3ns especiais de Ben Harper, Steve Diggle e Tony Barber. Este era o seu terceiro v\u00eddeo que editaba a banda, despois de \"Touring Band\", con imaxes da xira de \"Binaural\" e o citado \"Video Single Theory\". Ese mesmo ano rematou o seu contrato coa Epic, que lanzara todos os discos da banda ata o momento.\nEn 2004 a banda lanzou o disco dobre \"Live at the Benaroya Hall\", unha actuaci\u00f3n ac\u00fastica realizada en outubro de 2003 a favor da asociaci\u00f3n ben\u00e9fica Youth Care. E como \u00faltimo lanzamento a trav\u00e9s da Epic, sae o recompilatorio \"Rearviewmirror (Greatest Hits 1991-2003)\".\nPearl Jam fixo un concerto na Easy Street Records en Seattle en abril do 2005 e da s\u00faa gravaci\u00f3n sa\u00edu o disco en directo \"Live at Easy Street\", editado exclusivamente para tendas de discos independentes en xu\u00f1o do 2006.\nContrato con J Records.\nEn febreiro 2005 a banda asinou un contrato co selo J Records e comezou a preparar un novo disco de estudio, despois do lanzamento dos dous recompilatorios e do directo. O novo disco, titulado \"Pearl Jam\", foi lanzado en maio de 2006 e marcou un regreso ao son m\u00e1is cru dos seus primeiros traballos.\nPara promocionar \"Pearl Jam\", a banda comezou unha xira mundial no ano 2006. Tocaron en Norteam\u00e9rica, Australia e Europa, por onde a banda non xirara dende hab\u00eda seis anos. A banda foi cabeza de cartel dos festivais de Leeds e Reading, a pesar de prometer non tocar nunca m\u00e1is nun festival despois do acontecido en Roskilde. Vedder comezou os dous concertos cunha emotiva petici\u00f3n \u00e1 multitude para que coidasen uns dos outros.\nNo 2007 Pearl Jam gravou unha versi\u00f3n de \"Love, Reign o'er Me\" da banda The Who para apel\u00edcula de Mike Binder \"Reign Over Me\". O grupo comezou unha xira con 13 datas en Europa e foi cabeza de cartel no festival \"Lollapalooza\" o 5 de agosto. No mes de xu\u00f1o editou o \u00e1lbum en directo \"Live at the Gorge 05/06\", que documenta a s\u00faa actuaci\u00f3n no The Gorge Amphitheatre, e no mes de setembro lanzou o DVD \"Immagine in Cornice\", sobre os seus concertos en Italia no ano 2006.\nEn xu\u00f1o do 2008 a banda actuaou como cabeza de cartel no \"Bonnaroo Music Festival\", no medio dunha xira de doce datas polo leste dos Estados Unidos. No mes de xullo actuaron no tributo da VH1 a The Who, xunto con Foo Fighters, Incubus e The Flaming Lips. Nos d\u00edas anteriores \u00e1s elecci\u00f3n estadounidenses do 2008, Pearl Jam lanzou dixitalmente a trav\u00e9s da s\u00faa p\u00e1xina web un documental titulado \"Vote for Change? 2004\", que fala sobre a xira do ano 2004 \"Vote for Change\".\nReedici\u00f3ns e \"Backspacer\".\nO 24 de marzo do 2009, o \u00e1lbum de estrea da banda, \"Ten\", foi relanzado en catro edici\u00f3ns distintas, contando con extras como a remesturas e a resmasterizaci\u00f3n de todo o \u00e1lbum por parte de Brendan O'Brien, un DVD da aparici\u00f3n da banda en 1992 no programa \"MTV Unplugged\", e dous LPs do seu concerto do 20 de setembro de 1992 no Magnuson Park en Seattle. Esta foi a primeira das reedici\u00f3n que planexou Pearl Jam, e que inclu\u00eda todo o seu cat\u00e1logo, para o seu 20 aniversario no 2011. Un pel\u00edcula retrospectiva dirixida por Cameron Crowe tam\u00e9n est\u00e1 prevista para o aniversario.\nPearl Jam comezou a traballar no seu seguinte traballo a principios do ano 2008. No 2009 comezou a constru\u00edr temas instrumentais e demos compostas nos meses anteriores. O seu noveno \u00e1lbum de estudio, \"Backspacer\", producido por Brendan O'Brien, editouse o 20 de setembro do 2009, estre\u00e1ndose no n\u00famero 1 das listas da Billboard, sendo o primeiro \u00e1lbum da banda que o fac\u00eda dende o \"No Code\" en 1996.\n\"The Fixer\" foi escollido como primeiro sinxelo. Realizouse un v\u00eddeo dirixido por Cameron Crowe, usando imaxes do seu \"concerto segredo\" celebrado no mes de maio en Seattle. Pearl Jam non renovara o seu contrato con J Records, e a banda editou o \u00e1lbum atrav\u00e9s do seu propio selo, Monkeywrench Records, nos Estados Unidos e atrav\u00e9 de Universal Music Group internacionalmente. Pearl Jam conseguiu un contrato coa corporaci\u00f3n Target para ser distribuidor exclusivo nos Estados Unidos. O \u00e1lbum tam\u00e9n foi distribu\u00eddo atrav\u00e9s da p\u00e1xina oficial da banda, en tendas independentes, por vendedores online e iTunes.\nEn agosto do 2009 a banda foi cabeza de cartel do \"Virgin Festival\", o \"Outside Lands Music and Arts Festival\" e realizou cinco concertos en Europa e tres en Norteam\u00e9rica. No mes de outubro foi a principal atracci\u00f3n do \"Austin City Limits Music Festival\", unha aparici\u00f3n que tivo lugar no medio da parte norteamericana da s\u00faa xira de promoci\u00f3n do novo disco, \u00e1 que lle seguiu a parte por Ocean\u00eda. No mes de maio do 2010 a banda comezou unha xira dun mes polos Estados Unidos, e en xu\u00f1o comezaron a s\u00faa xira europea."}
{"id": "28002", "revid": "865", "url": "https://gl.wikipedia.org/wiki?curid=28002", "title": "At the Drive-In", "text": "At The Drive-In \u00e9 unha banda de post-hardcore formada en El Paso, Texas, e que estivo activa entre os anos 1993 e 2001. Os seus membros foron: Cedric Bixler (voz, percusi\u00f3n e sintetizadores), Omar Rodr\u00edguez-L\u00f3pez (guitarra e voz) Jim Ward (guitarra, voz, teclados e percusi\u00f3n), Paul Hinojos (baixo) e Tony Hajjar (bater\u00eda). A comezos do ano 2012 a banda anunciou unha reuni\u00f3n para realizar varios concertos.\nNo ano 2016 a banda reuniuse por segunda vez, nesta ocasi\u00f3n sen o guitarrista Jim Ward que foi substitu\u00eddo polo membro de Sparta Keeley Davis. O grupo tivo que cancelar parte da s\u00faa xira norteamericana despois de que Bixler comezase a ter problemas coa s\u00faa voz. O 8 de decembro At the Drive-In publicar\u00eda o sinxelo \"Governed by Contagions\", 16 anos despois de editar o seu \u00faltimo material.\nA banda publicou o seu cuarto \u00e1lbum de estudio, \"in\u2022ter a\u2022li\u2022a\", no ano 2017. En novembro de 2018 At the Drive-In anunciou un hiato indefinido.\nHistoria.\nFormaci\u00f3n.\nAt the Drive-In foi fundada na cidade de El Paso, en Texas, no ano 1994 polo guitarrista Jim Ward e o vocalista Cedric Bixler-Zavala. O seu primeiro concerto foi o 14 de outubro dese ano en The Attic, un local de El Paso. Pouco despois a banda lanzou o seu primeiro rexistro sonoro, o EP \"Hell Paso\", aparecido ese mesmo mes de maneira independente, a trav\u00e9s do selo Western Breed, e pagado pola propia banda. \nPara divulgar o lanzamento, o grupo realizou a s\u00faa primeira xira, percorrendo o estado de Texas \u00e1 procura de actuaci\u00f3ns, a maior\u00eda delas con malas cr\u00edtica e con apenas p\u00fablico. Despois da gravaci\u00f3n doutro independente, \"Alfaro Vive, Carajo!\", a banda foi contratada pola Flipside, despois dun concerto que s\u00f3 contou con nove persoas no p\u00fablico.\n\"Acrobatic Tenement\".\nNo medio de 1996 lanzan o seu primeiro disco, \"Acrobatic Tenement\". A exemplo do cl\u00e1sico \"Bleach\" de Nirvana, o custo total da gravaci\u00f3n do disco foi de apenas 600 d\u00f3lares. Dende o principio, a enerx\u00eda da banda am\u00f3sase presente, a\u00ednda que cun son non moi definido a\u00ednda. Non era doadamente encadrada como unha banda de hardcore, talvez pola calidade das s\u00faas gravaci\u00f3ns, pero a agresividade da banda era o diferencial, o que fac\u00eda que se sa\u00edsen de calquera tentativa de r\u00f3tulo.\nAntes de entrar en xira para promover \"Acrobatic Tenement\", houbo mudanzas na formaci\u00f3n e Omar decidiu asumir a segunda guitarra. Os concertos os fac\u00edan coa axuda de amigos doutras bandas dispostos a tocar con eles, e Paul Hinojos e Tony Hajjar, que fixeron parte destas rotaci\u00f3ns, foron integrados definitivamente na banda.\nDebido \u00e1s dificultades financeiras da Flipside, que non consegu\u00eda divulgar debidamente ao grupo, aconsellaron \u00e1 banda a pasarse \u00e1 One Foot/Offtime Records, un selo un pouco maior que s\u00faa discogr\u00e1fica orixinal. A pesar das mellores condici\u00f3ns de gravaci\u00f3n, o resultado non poderia ter sido peor: o EP \"El Gran Orgo\", de setembro de 1997, foi lanzado sen a previa autorizaci\u00f3n da banda, e tornouse o \u00fanico rexistro que non era comercializado nos seus concertos, como forma de protesta. P\u00f3dese percibir un cambio no son de At The Drive-In, como se o grupo estivese aproxim\u00e1ndose ao que outras bandas de hardcore mel\u00f3dico fac\u00edan na \u00e9poca (talvez ux reflexo da convivencia cos seus compa\u00f1eiros de xira: Screw 32, JChurch, AFI, Still Life, Mustard Plug, Face to Face e Cosmic Psychos, entre outros).\nO descontento coa s\u00faa nova discogr\u00e1fica era tanto que o grupo chegou a facer antipropaganda: \u201cAt the Drive-In foi enganado pola OFFTIME Records cando lanzou El Gran Orgo; por favor NON o merque!!!! Cando vostede merca El Gran Orgo non est\u00e1 apoiando a At The Drive-In, vostede apoioa \u00e1 DESHONESTIDADE\u201d. Ironicamente, a antipropaganda empregada pola banda tivo o efecto inverso: a primeira tirada de \u201cEl Gran Ogro\u201d esgotouse en tres d\u00edas, estendendo a popularidade da banda a un campo maior, que antes consist\u00eda s\u00f3 en amigos de clubs do circu\u00edto underground. Neste per\u00edodo, o line-up do grupo non contaba con Jim Ward, que deixara At the Drive-In temporalmente.\nDesfeito o tortuoso contrato coa Offtime Records, a banda atopouse sen discogr\u00e1fica para proseguir. Non poder\u00edan continuar de maneira independente, como comezaron, xa que os concertos estaban tomando un porte maior \u00e1s s\u00faas posibilidades. Pero ese per\u00edodo durou pouco: despois dun concerto, representantes da Fearless Records entraron en contacto coa banda, ofrecendo un contrato.\n\"In/Casino/Out\".\nEn xu\u00f1o de 1998, o grupo estaba no estudio novamente para preparar o primeiro disco para o seu novo selo. Traballando con Alex Newport (que xa producira aos Melvins, Ikara Colt, Sepultura e System of a Down) e con Jim Ward de volta, At The Drive-In sacou un disco glorioso chamado \"In/Casino/Out\". Gravado case enteriamente en vivo no estudio (foron feitos s\u00f3 uns poucos overdubs de voz e guitarra), este segundo LP foi lanzado en agosto de 1998. \"In/Casino/Out\" fixo a At The Drive-In definitivamente unha das bandas m\u00e1is importantes dun per\u00edodo que podemos identificar como unha especie de post-grunge, a pesar de que, nitidamente, a banda non tivese a\u00ednda na \u00e9poca \no reco\u00f1ecemento que merec\u00eda (hoxe en d\u00eda, o culto a At The Drive-In \u00e9 cada vez maior).\nDespois do lanzamento, a banda entrou en xira, participando en actuaci\u00f3ns ao lado de bandas como Murder City Devils, Fugazi, Good Riddance, The Promise Ring, Sonic Youth, Get Up Kids, Sunny Day Real Estate, Archers of Loaf e Jimmy Eat World, parando en decembro para un r\u00e1pido descanso e algunhas sesi\u00f3ns de estudio. Xa en 1999, en marzo, a banda volta \u00e1 estrada, facendo alg\u00fans concertos nos Estados Unidos antes de partir cara a s\u00faa primeira visita a Europa. No medio do ano, o grupo decide xuntar algunhas canci\u00f3ns a\u00ednda non editadas oficialmente e lanzalas nun EP. \"Vaya\" sa\u00edu en xullo de 1999 pola Fearless, soando como unha pequena continuaci\u00f3n de \"In/Casino/Out\". Despois diso, a banda embarcouse nunha nova xira para a divulgaci\u00f3n do seu novo EP, facendo concertos polos Estados Unidos e d\u00faas noites no Canad\u00e1.\nNas presentaci\u00f3ns desta xira, era evidente o crecente entusiasmo do p\u00fablico con At the Drive-In. Ese per\u00edodo marcou tam\u00e9n a sinatura da banda coa recentemente fundada DEN Records, cuxos propietarios eran Gary Gersh e John Silva. Esa actitude levou a alg\u00fans fans a dar as costas \u00e1 banda, como se se tivese se vendido a unha discogr\u00e1fica maior. Pero a propia banda nunca amosou ter ningunha pretensi\u00f3n de ser un expo\u00f1ente ou representante do underground, ignorando a posibilidade de existir s\u00f3 no mercado independente.\n\"Relationship of Command\".\nDespois dalg\u00fans concertos m\u00e1is a finais de 1999 ao lado de Rage Against the Machine, en xaneiro do 2000 At the Drive-In entrou no estudio para gravar o seu novo disco ao lado de Ross Robinson (famoso polo seu traballo con Korn, Sepultura e Slipknot), que a banda co\u00f1ecera na s\u00faa \u00faltima viaxe por Nova York. Foron sete semanas de gravaci\u00f3ns no estudio Indigo Ranch, en Malibu, ata que o material foi entregado a Andy Wallace para facer a mestura. \"Relationship of Command\" foi finalmente lanzado en setembro.\nAdemais de xirar por Europa, Asia e os Estados Unidos tras o lanzamento de \"Relationship of Command\", At The Drive-In actuou en varios programas de televisi\u00f3n. A s\u00faa primeira actuaci\u00f3n na televisi\u00f3n nacional foi en \"Farmclub\", un desaparecido programa que e emit\u00eda pola noita en USA Network. Tras esa actuaci\u00f3n apareceron en \"Later with Jools Holland,\" \"Late Night with Conan O'Brien\" e \"Late Show with David Letterman\". Ademais, o seu \u00e9xito menor na radio \"One Armed Scissor\" apareceu na MTV e axudou a aumentar a popularidade da banda.\nMellor producido e distribu\u00eddo, este disco transformou definitivamente a At The Drive-In nunha banda grande, pero ao contrario do que todo indicaba, o fin do conxunto estaba pr\u00f3ximo. Despois dun per\u00edodo sen actividades en 2001 (descontando un novo sinxelo para \"Relationship of Command\" e un proxecto paralelo de Cedric e Omar), o grupo oficializou a separaci\u00f3n, seguida case inmediatamente pola formaci\u00f3n de d\u00faas novas bandas: Cedric e Omar crearon The Mars Volta, mentres que Jim, Tony e Paul formaron Sparta.\nO fin non fixo que a banda perdese popularidade, todo o contrario: At the Drive-In goza hoxe de gran prestixio e a s\u00faa m\u00fasica honesta e extrema serve de influencia para moitas bandas actuais.\nPrimeira reuni\u00f3n.\nDurante unha entrevista con Drowned in Sound en xu\u00f1o de 2009, Bixler-Zavala afirmou que estivera falando cos antigos membros da banda e suxeriu que poder\u00edan regresar despois de que resolvesen os seus negocios. Cedric engadiu: \"Non me importar\u00eda. Poder\u00eda suceder, s\u00f3 temos que resolver moitas cousas persoais. Xa tratamos moito diso e ped\u00edn perd\u00f3n por moitas cousas que dixen e a forma na que rematou... veremos que ocorre\".\nO 9 de xaneiro do ano 2012 a banda anunciou que se reunir\u00eda a s\u00faa formaci\u00f3n orixinal para realizar unha serie de concertos.O grupo realizou o seu primeiro concerto dende 2001 o d\u00eda 9 de abril no Red 7 de Austin, Texas, como parte dunha xira de catro datas nese estado con Zechs Marquise como preparaci\u00f3n antes das s\u00faas actuaci\u00f3ns no Coachella Valley Music and Arts Festival os d\u00edas 15 e 22 de abril. Ese mesmo ano At the Drive-in tam\u00e9n actuou noutros festivais como Lollapalooza, Splendour in the Grass, Fuji Rock e Reading and Leeds Festival.\nA banda tam\u00e9n adquiriu os dereitos de Fearless Records para reeditar a meirande parte do seu cat\u00e1logo (tres \u00e1lbums e o EP \"Vaya\") e lanzou o seu propio selo discogr\u00e1fico, Twenty-first Chapter, para encargarse das reedici\u00f3ns. O nome do selo \u00e9 unha referencia ao cap\u00edtulo omitido da versi\u00f3n estadounidense do libro de Anthony Burgess \"A Clockwork Orange\"."}
{"id": "28003", "revid": "98629", "url": "https://gl.wikipedia.org/wiki?curid=28003", "title": "Soundgarden", "text": "Soundgarden foi unha banda de grunge estadounidense procedente de Seattle e formada en 1984 que axudou a definir o x\u00e9nero. Tr\u00e1tase dunha das catro grandes bandas de grunge de Seattle, xunto con Nirvana, Alice in Chains e Pearl Jam. Foi creada polo vocalista e guitarrista Chris Cornell, o guitarrista Kim Thayil e o baixista Hiro Yamamoto. Matt Cameron converteuse no bater\u00eda permanente en 1986 e Ben Shepherd ubstituir\u00eda a Yamamoto en 1990. O grupo separar\u00edase en 1997, pero o 1 de xaneiro de 2010 anunciouse que Soundgarden volver\u00eda a reunirse. Tras a morte de Cornell en 2017 Thayil converteuse no derradeiro membro orixinal.\nTraxectoria.\nAs orixes: Seattle.\nA pesar de ser unha das principais bandas do movemento grunge e, as\u00ed como Pearl Jam e Nirvana, ter nacido en Seattle, os dous membros fundadores de Soundgarden non son desa cidade. Kim Thayil (guitarrista), Hiro Yamamoto (baixista) e Bruce Pavitt eran amigos en Illinois, e, en 1981, decidiron mudarse para Olympia para tentar matricularse na universidade. Despois mud\u00e1ronse para Seattle, atra\u00eddos pola escena musical desa cidade (Thayil co\u00f1ec\u00eda a cidade xa que vivira al\u00ed unha parte da s\u00faa infancia). Thayil e Hiro formaron algunhas bandas, entre elas The Shemps, ao lado do guitarrista Matt Dentino. Despois dalg\u00fan tempo, Hiro participou noutra banda que ti\u00f1a como bater\u00eda a un xove Chris Cornell. Thayil uniuse a eles en 1984 e cham\u00e1ronlle \u00e1 banda Soundgarden. Cornell pasou a ser o vocalista da banda e Scott Sundquist ocupou a bater\u00eda durante un ano. Bruce non seguiu os pasos dos seus amigos: el fundou un fanzine que tempo despois converter\u00edase no selo alternativo Sub Pop.\nNos primeiros anos da banda, eles tocaron e fixeron nome nos clubs de Seattle. Chegaron a tocar algunhas veces con H\u00fcsker D\u00fc e The Melvins. A escena grunge estaba comezando a formarse, e Soundgarden estaba vivindo e axudando a crear ese momento. O son da banda a\u00ednda non estaba moi ben definido: era unha mestura de heavy metal cun son m\u00e1is alternativo. En 1986, eles gravaron d\u00faas canci\u00f3ns para un disco chamado \"Deep Six\", que ti\u00f1a no seu playlist a outras bandas como The Melvins, Skin Yard e Green River (o embri\u00f3n de Mudhoney e de Mother Love Bone). A\u00ednda en 1986, cambian de bater\u00eda: sae Scott (que estaba casado e ti\u00f1a fillos) e entra Matt Cameron, que tocaba en Skin Yard. \nNo ano de 1987, o selo Sub Pop de Bruce Pavitt xa era unha realidade, e Soundgarden foi unha das s\u00faas primeiras adquisici\u00f3ns. Asinaron contrato no ver\u00e1n dese mesmo ano. \nA\u00ednda en 1987, lanzan o EP chamado \"Screaming Life\". Despois, xa en 1988, lanzan outro EP de nome \"Fopp\". M\u00e1is tarde, en 1990, eles deciden relanzar os dous discos nun, de nome \"Fopp/Screaming Life\". A banda xa ti\u00f1a prestixio no c\u00edrculo underground americano, cando asinou con outro selo alternativo, SST Records. No ano 1988, eles lanzam o disco \"Ultramega OK\". A\u00ednda en 1988 trocan novamente de selo. A nova casa agora \u00e9 a A&amp;M Records, que xa tentara contratalos nos tempos da Sub-Pop. O seu primeiro disco por este selo \u00e9 \"Louder Than Love\", lanzado no comezo de 1989. O t\u00edtulo orixinal era \"Louder Than Fuck\", pero deciciron cambialo para evitar pol\u00e9micas. Despois dese lanzamento, Yamamoto decide deixar a banda para ingresar na Universidade. Jason Everman, que tocara con Nirvana, \u00e9 o seu substituto.\nCon Everman no baixo, a banda excursiona con Voivod e Faith No More. Pero Everman non se queda moito tempo, e en 1990 entra no seu lugar Ben Shepherd. Foi con esa formaci\u00f3n coa cal Soundgarden entrou na historia: Ben Shepherd (baixo), Chris Cornell (voz), Kim Thayil (guitarra) e Matt Cameron (bater\u00eda).\nM\u00e1is ou menos nesa \u00e9poca, o vocalista de Mother Love Bone, Andrew Wood, morre de sobredose. El era moi amigo do persoal de Soundgarden, e estes, ao lado dalg\u00fans integrantes de Pearl Jam, deciden gravar algunhas canci\u00f3ns en homenaxe ao seu falecido amigo. Ese proxecto paralelo acaba nun disco, e a banda acaba sendo co\u00f1ecida como Temple of the Dog. O disco sae pola propia A&amp;M Records, en 1991. \u00c9 nese disco onde est\u00e1 o emocionante dueto de Chris Cornell e Eddie Vedder, na canci\u00f3n \"Hunger Strike\".\nA madurez: \"Badmotorfinger\".\nEn 1991, Soundgarden volta ao estudio, ao lado do produtor Terry Date, para a gravaci\u00f3n dun novo \u00e1lbum. \"Badmotorfinger\" sae a\u00ednda en 1991.\nCon varias canci\u00f3ns soando na MTV e nas radios (entre elas: \"Rusty Cage\" e \"Jesus Christ Pose\") a banda comeza a ter \u00e9xito entre un p\u00fablico m\u00e1is amplo, que non co\u00f1ec\u00eda ao cuarteto de Seattle anteriormente. A banda fai xiras con Guns \u2018n Roses, Skid Row, Monster Magnet, Faith No More e Neil Young, \u00e1 parte de participar do festival anual Lollapalooza.\nQuedou claro tam\u00e9n que Soundgarden era unha daquelas bandas que evol\u00fae a cada \u00e1lbum. A tendencia do grupo sempre fora un son cada vez m\u00e1is experimental, o que persistir\u00eda nos \u00e1lbums vindeiros.\nO estoupido: \"Superunknown\".\nEn 1993, a banda volveu ao estudio para gravar un novo disco. En 1994 foi lanzado \"Superunknown\". O disco ten varios \"hits\", entre eles, a canci\u00f3n \"Black Hole Sun\", que converteuse no tema\u2013s\u00edmbolo da banda e nun dos himnos do grunge. Ese disco deulle varios premios ao grupo, que agora, definitivamente, era co\u00f1ecido en todo o mundo. O conxunto participou en varias xiras, tocando ao lado de nomes como Screaming Trees, Reverend Horton Head e You Am I. Algunhas xiras por Europa foron canceladas debido a un problema nas cordas vocais de Chris Cornell.\nEn 1996, a banda lanzou o disco \"Down on the Upside\", m\u00e1is longo e denso que os anteriores, e talvez por iso non tivo tanto \u00e9xito coma os outros. Un dos feitos que tam\u00e9n influ\u00edu foi o feito de ser lanzado cando o grunge estaba comezando a perder folgos. Pero, entre os fans m\u00e1is ardentes do grupo, \u00e9 considerado o mellor de todos ata o momento. A pesar de non ser tan accesible pos\u00fae alg\u00fans \"hits\", entre eles, \"Blow Up the Outside World\", \"Burden in My Hand\" e \"Pretty Noose\". Iniciaron outra longa xira, novamente tendo algunhas paradas por causa dos problemas de voz de Chris. Participaron tam\u00e9n nunha nova edici\u00f3n do \"Lollapalooza\".\nEste \u00faltimo \u00e1lbum (talvez unha despedida involuntaria), retrata como a banda se sent\u00eda na \u00e9poca. A pesar de estar na cima da fama e o reco\u00f1ecemento, no lado da cima (up side), eles continuaban \"down\". A escada de discogr\u00e1ficas subida pola banda (dende a Sub Pop, selo alternativo de Seattle, ata a A&amp;M Records) comproba iso. Neste disco eles mesmos fixeron o labor de produci\u00f3n. Talvez por iso ese sexa considerado polos fans de Soundgarden o seu mellor disco.\nPouco a pouco os integrantes da banda foron envolv\u00e9ndose noutros proxectos, e o fin da banda comezou a parecer pr\u00f3ximo. En abril de 1997, a banda anunciou o seu fin. \"They mutually decided to disband to pursue other interests\" (algo como: \"Eles [a banda] reciprocamente decidiron separarse para perseguir outros intereses\"), dic\u00eda o comunicado oficial que a banda divulgou. A pesar de ser a versi\u00f3n oficial, houbo rumores de problemas entre Ben e o resto da banda.\nO \u00faltimo lanzamento do grupo foi un recompilatorio chamado \"A-Sides\", que re\u00fane alg\u00fans dos seus maiores \u00e9xitos ao longo dos seus 10 anos de carreira.\nDespois da ruptura.\nCornell editou un \u00e1lbum en solitario en setembro de 1999, \"Euphoria Morning\". No ano 2001 formou o supergrupo Audioslave con tres dos membros de Rage Against the Machine, e a banda editou tres \u00e1lbums de estudio ata a s\u00faa disoluci\u00f3n en 2007 pola sa\u00edda de Cornell. En xu\u00f1o dese ano lanzou o seu segundo \u00e1lbum en solitario, \"Carry On\", e o terceiro, \"Scream\", aparecer\u00eda en maio de 2009.\nThayil uniuse ao antigo vocalista de Dead Kennedys Jello Biafra, ao antigo baixista de Nirvana Krist Novoselic, e ao bater\u00eda Gina Mainwal para un concerto realizado o 1 de decembro de 1999 baixo o nome The No WTO Combo. Thayil tam\u00e9n tocar\u00eda nalg\u00fans \u00e1lbums, como o proxecto de Dave Grohl \"Probot\".\nCameron inicialmente centrouse no seu proxecto paralelo Wellwater Conspiracy. Tam\u00e9n traballou no \u00e1lbum de The Smashing Pumpkins \"Adore\" e en 1998 f\u00edxose cargo da bater\u00eda de Pearl Jam debido aos problemas de sa\u00fade de Jack Irons. Finalmente quedar\u00eda na banda como membro permanente e gravar\u00eda catro \u00e1lbums de estudio.\nShepherd foi o vocalista de Wellwater Conspiracy no seu \u00e1lbum de estrea, \"Declaration of Conformity\", pero deixou o grupo en 1998. Xirou con Mark Lanegan e tocou o baixo nos dous \u00e1lbums deste.\nReuni\u00f3n.\nO 1 de xaneiro do 2010, Cornell falou dunha reuni\u00f3n de Soundgarden cunha mensaxe a trav\u00e9s de Twitter: \"The 12-year break is over and school is back in session. Sign up now. Knights of the Soundtable ride again!\". A mensaxe ligaba cunha p\u00e1xina que conti\u00f1a unha fotograf\u00eda da banda actuando e un espazo para que os seareiros deixasen o seu enderezo electr\u00f3nico para manterse actualizados coa reuni\u00f3n do grupo. Introducindo esa informaci\u00f3n desbloque\u00e1base un v\u00eddeo para a canci\u00f3n \"Get on the Snake\", do seu segundo \u00e1lbum de estudio \"Louder Than Love\". \nO 10 de marzo Soundgarden anunciou \u00e1 xente que introducira o seu enderezo electr\u00f3nico que re-editar\u00edan o sinxelo \"Hunted Down\" coa canci\u00f3n \"Nothing to Say\" en vinilo de 7\" o 17 de abril, s\u00f3 durante o \"Record Store Day\". Tam\u00e9n publicaron \"Spoonman\" ao vivo nunha actuaci\u00f3n de 1996 en Del Mar Fairgrounds, en San Diego (California). A banda realizar\u00eda o seu primeiro concerto dende 1997 o d\u00eda 16 de abril no Showbox at the Market da s\u00faa cidade natal, Seattle. Soundgarden ser\u00eda cabeza de cartel na escisi\u00f3n dese ano do festival Lollapalooza o 8 de agosto.\n\"Telephantasm: A Retrospective\", un novo recompilatorio de Soundgarden, foi empaquetado cos primeiros env\u00edos do videoxogo \"\" e publicado o 28 de setembro do 2010. Esta era a primeira vez que un CD de m\u00fasica de venda polo mi\u00fado era empaquetado cun videoxogo, e f\u00edxose unha semana antes de que o mesmo CD estivese dispo\u00f1ible nas tendas, o d\u00eda 5 de outubro. Editouse tam\u00e9n unha versi\u00f3n estendida de \"Telephantasm\" formada por 2 CDs e 1 DVD. Unha canci\u00f3n da banda non editada anteriormente, \"Black Rain\", estreouse no \"Guitar Hero\" e aparece no recompilatorio, e puido escoitarse nas radios a partir do 10 de agosto, convert\u00e9ndose no primeiro sinxelo da banda dende 1997. O traballo acadou o status de disco de platino despois do seu primeiro d\u00eda de vendas.\nNo mes de novembro do 2010 Soundgarden foi o segundo convidado musical no programa \"Conan\", sendo a s\u00faa primeira aparici\u00f3n en televisi\u00f3n en 13 anos. Ese mes tam\u00e9n editaron o vinio de 7\" \"The Telephantasm\" para o Black Friday Record Store Day. En marzo do 2011 a banda publicou o seu rimeiro \u00e1lbum ao vivo, \"Live on I-5\".\nEn febreiro de 2011 anunciouse na p\u00e1xina web da banda que comezaran a gravaci\u00f3n dun novo \u00e1lbum. O 1 de marzo dese ano Chris Cornell confirmou que Adam Kasper ser\u00eda o encargado de producir o disco. Catro d\u00edas despois, o grupo dixo que estar\u00eda formado por mater\u00edal novo nun 90%, e o resto ser\u00edan versi\u00f3ns meloradas de vellas ideas. Tam\u00e9n destacaron que ti\u00f1an de 12 a 14 canci\u00f3ns case listas."}
{"id": "28004", "revid": "865", "url": "https://gl.wikipedia.org/wiki?curid=28004", "title": "The Mars Volta", "text": "The Mars Volta foi unha banda norteamericana fundada polos membros da desaparecida At the Drive-In Cedric Bixler-Zavala e Omar Rodr\u00edguez-L\u00f3pez. O seu estilo \u00e9 dif\u00edcil de clasificar, indo do rock ao hardcore, e pasando polo rock progresivo, a psicodelia e incluso a salsa.\nHistoria.\nOs inicios.\nOs membros da banda At the Drive-In, Cedric Bixler e Omar Rodr\u00edguez-L\u00f3pez, estaban na banda De Facto co t\u00e9cnico de son Jeremy Ward dende mediados dos anos 90. De Facto ti\u00f1a a Cedric na bater\u00eda, a Omar no baixo e a Jeremy na voces e manexando os efectos.\nA pesar de que o grupo comezou como unha banda local facendo rock, estiveron influenciados polos pioneiros do reggae como Lee Perry e Dr. Alimantado. O grupo tam\u00e9n utilizaba m\u00fasica electr\u00f3nica, m\u00fasica latina, salsa, e jazz, dando como resultado un son distinto e universal. A banda presentouse en locais pr\u00f3ximos \u00e1 s\u00faa cidade natal, El Paso (Texas) e lanzaron o seu primeiro \u00e1lbum \"How do you dub? You Fight for Dub. You plug Dub in\".\nAo traslad\u00e1rense a Long Beach (California) no ano 2000, a banda incorporou ao teclista Isaiah \"Ikey\" Owens. Ikey trouxo un novo ton a De Facto que conseguiu unha popularidade que antes non exist\u00eda. En 2001, De Facto lanzou o seu segundo \u00e1lbum, \"Megaton Shotblast\", conseguindo \u00e9xito instantaneamente. Omar e Cedric decidiron rematar con At the Drive-In mentres De Facto continuaba experimentando co seu son. Eva Gardner xuntouse \u00e1 banda, convert\u00e9ndose en The Mars Volta.\nO seu nome para o primeiro concerto en Anaheim, California, foi DeFacto + Eva Gardner + Jon Theodore. Durante 2001, a banda gravou d\u00faas canci\u00f3ns con Alex Newport, dando como resultado a s\u00faa primeira demo. Gravaron tres temas m\u00e1is con Alex Newport, o que se converteu no \u00e1lbum \"Tremulant EP\", lanzado a principios de 2002. \"Tremulant\" est\u00e1 composto polas canci\u00f3ns \"Cut that City\", \"Concertina\" e \"Eunuch Provocateur\". O EP era unha fusi\u00f3n de rock progresivo, salsa e m\u00fasica experimental.\nDe-Loused in the Comatorium.\nDespois de \"Tremulant EP\", The Mars Volta continuou dando concertos e trocando os membros da banda mentres preparaba o \u00e1lbum \"De-Loused in the Comatorium\", producido por Rick Rubin. Mentres \"Tremulant\" non ti\u00f1a un tema espec\u00edfico (excepto pola menci\u00f3n ao seu seguinte \u00e1lbum), \"De-Loused\" era un traballo que contaba unha historia en primeira persoa dun adicto \u00e1s drogas en coma. A pesar das letras impl\u00edcitas, The Mars Volta alegaba en entrevistas que o protagonista do \u00e1lbum estaba baseado nun antigo amigo, Julio Venegas, ou \"Cerpin Taxt\" (como \u00e9 mencionado na historia, que estivo en coma durante varios anos antes de acordar, e que se tirou dun viaduto en El Paso, Texas. A morte de Venegas foi tam\u00e9n tratada na canci\u00f3n de At the Drive-In titulada \"Embroglio\", do seu \u00e1lbum \"Acrobatic Tenement\".\nNesa \u00e9poca a banda non ti\u00f1a baixista. Flea (baixista de Red Hot Chili Peppers) tocou o baixo en nove das dez temas do \u00e1lbum. \"De-Loused\" converteuse no seu maior \u00e9xito tanto para a cr\u00edtica como comercialmente, vendendo 500.000 copias.\nMentres estaban de xira con Red Hot Chili Peppers para divulgar o disco, o enxe\u00f1eiro de son e letrista da banda, Jeremy Ward, foi atopado morto por sobredose. A banda cancelou a segunda parte da xira e o primeiro sinxelo de \"De-Loused\" foi posteriormente dedicado a Ward.\n\"Frances the Mute\".\nCoa volta \u00e1 xira, Juan Alderete converteuse no baixista da banda e Marcel Rodriguez (irm\u00e1n de Omar) en percusionista. Inici\u00e1base ent\u00f3n o traballo para o segundo \u00e1lbum en 2004.\nEn 2005, a banda lanzou o seu segundo \u00e1lbum, \"Frances the Mute\", inspirado nun diario atopado no coche do enxe\u00f1eiro de son Jeremy Ward. O autor do diario \u00e9 desco\u00f1ecido, pero parece ser algu\u00e9n que foi adoptado que comezou a procura dos seus pais biol\u00f3xicos, e que pode ter sufrido dunha enfermidade mental causada pola morte dun ser querido. A letra de cada tema do \u00e1lbum est\u00e1 inspirada en personaxes e acontecementos da vida que se describen no diario.\n\"Frances the Mute\" converteuse nun \u00e9xito comercial a\u00ednda maior que \"De-Loused...\", vendendo 123.000 copias na s\u00faa primeira semana, principalmente porque o tema \"The Widow\" foi moi pinchado nas emisoras de radio. As cr\u00edticas ao \u00e1lbum foron variadas. \"L'Via L'Viaquez\" foi posteriormente lanzado como sinxelo, reducida dos seus doce minutos orixinais a cinco minutos.\nTalvez o feito m\u00e1is incrible do \u00e1lbum sexa o enorme traballo de Omar na s\u00faa creaci\u00f3n. El escribiu todas as partes instrumentais (guitarra, teclado, melod\u00edas vocais e bater\u00edas, coa axuda de Theodore), e tam\u00e9n encargouse dos arranxos e a produci\u00f3n.\nNa gravaci\u00f3n Rodr\u00edguez-L\u00f3pez recrutou a Adri\u00e1n Terrazas-Gonz\u00e1lez para tocar o saxof\u00f3n, a frauta e alg\u00fan que outro instrumento de vento no disco. Terrazas-Gonz\u00e1lez parar\u00eda a formar parte da banda durante a xira de promoci\u00f3n do \u00e1lbum. Tam\u00e9n durante a xira, o antigo membro de At the Drive-In, Paul Hinojos, deixou Sparta e uniuse \u00e1 banda.\nA banda fixo unha xira a mediados do 2005 con System of a Down na divulgaci\u00f3n do \u00e1lbum e foi a comisaria do festival All Tomorrow's Parties. Ademais, o 8 de novembro dese ano editouse o \u00e1lbum ao vivo \"Scabdates\".\n\"Amputechture\".\nDespois de rematar a meirande parte da xira de \"Frances the Mute\" no outono do 2005, Rodr\u00edguez-L\u00f3pez viaxou a \u00c1msterdam e compuxo o que se converter\u00eda en \"Amputechture\". O terceiro \u00e1lbum da banda ser\u00eda editado o 8 de setembro do 2006 en Europa, o 9 en Australia e o 12 nos Estados Unidos. Rodr\u00edguez-L\u00f3pez pasou gran parte do seu tempo en \u00c1msterdam traballando e actuando con varios proxectos en solitario, destacando o \"Omar Rodr\u00edguez Quintet\". Durante ese tempo Rodr\u00edguez-L\u00f3pez tam\u00e9n compuxo a m\u00fasica para a pel\u00edcula \"El B\u00fafalo de la Noche\", escrita e dirixida por Guillermo Arriaga e Jorge Hern\u00e1ndez Aldana respectivamente. The Mars Volta interpretou toda a m\u00fasica."}
{"id": "28005", "revid": "98629", "url": "https://gl.wikipedia.org/wiki?curid=28005", "title": "Dinosaur Jr.", "text": "Dinosaur Jr. \u00e9 unha banda estadounidense de rock alternativo formada en Amherst, Massachusetts no ano 1985. O seu son, tipicamente mel\u00f3dico, caracter\u00edzase tam\u00e9n por guitarras saturadas con ru\u00eddo e distorsi\u00f3n, e frecuentemente salpicado polos solos do seu l\u00edder e guitarrista J Mascis; e foi moi influente no movemento do rock alternativo doas anos 90.\nA banda separouse en 1997 e volver\u00edase a reunir no ano 2005. O guitarrista J Mascis, o baixista Lou Barlow e o bater\u00eda Murph foron os seus fundadores e son os actuais membros, a\u00ednda que Mascis \u00e9 o \u00fanico que estivo en toda a s\u00faa traxectoria.\nHistoria.\nFormaci\u00f3n.\nMascis e Barlow tocaban xuntos, na bater\u00eda e na guitarra respectivamente, na banda de hardcore punk Deep Wound, formada en 1982 mentres asist\u00edan ao instituto no oeste de Massachusetts. Despois do instituto comezaron a explorar m\u00fasica m\u00e1is lenta pero a\u00ednda agresiva, como a de Black Sabbath, The Replacements e Neil Young. O amigo da universidade de Mascis Gerard Cosloy ensinoulle bandas de pop con influencias psicod\u00e9licas como Dream Syndicate, que Mascis \u00e1 s\u00faa vez amosou a Barlow. Barlow explicou, \"Am\u00e1bamos o speed metal... e encant\u00e1bannos as cousas parvas\".\nJ Mascis formou Dinosaur Jr. (inicilamente sen o \"Jr.\" no nome) en 1983 en Amherst, Massachusetts, xunto co seu amigo Lou Barlow. Mascis inicialmente tocaba a bater\u00eda en Dinosaur, pero f\u00edxose cargo da guitarra cando Emmet Murph entrou no grupo. Nos seguintes dous anos, a banda conquistou un pequeno p\u00fablico na s\u00faa cidade, e en 1985 o tr\u00edo lanzou o seu primeiro \u00e1lbum, \"Dinosaur\", polo selo discogr\u00e1fico independente Homestead. O disco e os concertos arrasadores de Dinosaur comezaron a chamar a atenci\u00f3n, e a banda v\u00eda como o seu p\u00fablico aumentaba constantemente. A finais de 1986, unha banda \"hippie\" chamada Dinosaur (que inclu\u00eda membros de Jefferson Airplane) procesou \u00e1 banda, que acabou mudando o nome para Dinosaur Jr.\nEn 1987, Dinosaur Jr. asinou un contrato coa influente discogr\u00e1fica independente SST e lanzou o \u00e1lbum \"You're Living All Over Me\", que foi toda unha sensaci\u00f3n no \"underground\". A principios de 1988, lanzaron o influente sinxelo \"Freak Scene\", unha canci\u00f3n que capturaba e reflect\u00eda o esp\u00edrito do \"underground\" estadounidense post-punk da \u00e9poca. \"Freak Scene\" converteuse nun hit nas \"college radios\", o que abriu o cami\u00f1o para un novo e aclamado \u00e1lbum, \"Bug\", lanzado a\u00ednda en 1988. A pesar de que a popularidade de Dinosaur Jr. continuaba en aumento, comezaron a xurdir tensi\u00f3ns entre os seus integrantes, principalmente entre Mascis e Barlow, que apenas se falaban. En 1989, Mascis d\u00edxolle a Barlow que Dinosaur Jr. acabara; pero ao d\u00eda seguinte el \"re-formou\" a banda, desta vez sen Barlow, que acabou formando a banda Sebadoh, e xerando unha rivalidade de anos entre os dous.\nMarcha de Barlow.\nSen Barlow, Dinosaur Jr. tivo varios baixistas temporais, inclusive Van Conner de Screaming Trees, que entrou na banda invitado por Mascis para tocar nalg\u00fans concertos. En 1989 o grupo tivo outro hit coa versi\u00f3n \"Just Like Heaven\" de The Cure, e no ano seguinte asinaron coa Sire Records (unha subsidiaria da Warner). Despois de \"Just Like Heaven\", Mascis seguiu un tempo como produtor, traballando nun \u00e1lbum de Buffalo Tom e colaborando con amigos como Don Fleming (no proxecto Velvet Monkeys) e integrantes de Sonic Youth, antes de gravar o seguinte disco de Dinosaur Jr., \"Green Mind\", o primeiro disco da banda para unha grande discogr\u00e1fica, que foi lanzado en 1991 e foi gravado case totalmente por Mascis que tocou todos os instrumentos (coa excepci\u00f3n da bater\u00eda a cargo de Murph). O estilo variado e ecl\u00e9ctico do disco foi recibido con frialdade pola cr\u00edtica e polos circu\u00edtos alternativos. Antes da xira de \"Green Mind\", Mike Johnson converteuse no baixista da banda. Na xira, a banda abreconcertos foi Nirvana, que co \u00e9xito de \"Nevermind\" enseguida eclipsou a Dinosaur Jr. na xira.\nEra o momento do estoupido do rock alternativo, pero en vez de aproveitarse dese feito en busca do \u00e9xito, Dinosaur Jr. lanzou un EP, \"Whatever's Cool With Me\", a principios de 1992 e desapareceu para gravar o seu seguinte \u00e1lbum.\n\"Where You Been\" foi lanzado en 1993, e foi beneficiado polo \"boom\" da m\u00fasica alternativa e acabou convert\u00e9ndose no primeiro disco de Dinosaur Jr. en aparecer na lista da Billboard, chegando ao n\u00famero 50, con vendas un pouco inferiores a 500.000 copias. \"Start Choppin'\", o principal sinxelo do \u00e1lbum foi un hit moderado nas listas de rock nos Estados Unidos. Na \u00e9poca do lanzamento de \"Where You Been\" todas as publicaci\u00f3ns e artigos de prensa refer\u00edanse a J Mascis como un dos principais nomes do rock alternativo e foi un momento de grande prestixio na carreira de Dinosaur Jr.\nA\u00ednda en 1993, a banda participou na terceira edici\u00f3n do festival Lollapalooza. Durante o festival, ocorreron novos conflitos internos, desta vez envolvendo a Mascis e ao bater\u00eda Murph. Durante as gravaci\u00f3ns do seguinte disco \"Without a Sound\", Mascis tocou todas as partes de bater\u00eda. M\u00e1is tarde, pouco antes do disco estar listo, Mascis despediu a Murph da banda e este acabou ingresando en The Lemonheads).\nDinosaur Jr. lanzou o disco \"Without a Sound\" en 1994, que repetiu o \u00e9xito do seu predecesor grazas ao hit \"Feel The Pain\" (que ti\u00f1a un videoclip bastante innovador, dirixido por Spike Jonze, e que amosaba a Mascis xogando ao golf polas r\u00faas de Nova York).\nPor\u00e9n a cr\u00edtica estivo bastante dividida co \u00e1lbum, con alg\u00fans cr\u00edticos argumentando que Dinosaur Jr. xa non estaba en boa forma. A principios de 1995, Mascis comezou unha xira acustica s\u00f3, e un deses concertos acabou sendo o seu primeiro rexistro en solitario, \"Martin &amp; Me\", lanzado en 1996.\nDespois de contribu\u00edr con alg\u00fans temas (inspiradas no estilo de Brian Wilson dos Beach Boys) para a banda sonora da pel\u00edcula \"Grace of My Heart\" en 1996, Mascis comezou a traballar s\u00f3 no seguinte \u00e1lbum de Dinosaur Jr., sen a presenza do baixista Mike Johnson, que seguiu a s\u00faa carreira en solitario (\u00e1 parte das s\u00faas participaci\u00f3ns nos \u00e1lbums de Mark Lanegan). Dinosaur Jr. e o seu \u00fanico integrante lanzou o disco \"Hand It Over\" en 1997, que foi considerado o mellor traballo de Mascis dos \u00faltimos anos. Por\u00e9n o disco non ti\u00f1a ning\u00fan hit e acabou sendo ignorado polo grande p\u00fablico. Pouco tempo despois, Mascis anunciou o fin de Dinosaur Jr.\nMascis volveu \u00e1 actividade no ano 2000 co seu segundo traballo en solitario, acompa\u00f1ado dunha banda bautizada como The Fogs, que consist\u00eda en Kevin Shields (My Bloody Valentine) e Bob Pollard (Guided by Voices). O disco chamouse \"More Light\", foi lanzado polo selo independente Ultimato, e a s\u00faa sonoridade era semellante ao do \u00faltimo disco de Dinosaur Jr. J Mascis e The Fog fixeron unha xira por Estados Unidos, no que estiveron acompa\u00f1ados polo baixista Mike Watt.\nReuni\u00f3n.\nEn 2004 Mascis conseguiu os dereitos dos tres primeiros \u00e1lbums de Dinosaur Jr. que ti\u00f1a a discogr\u00e1fica SST, e acordou a s\u00faa reedici\u00f3n a trav\u00e9s do selo Merge Records a principios do 2005. Posteriormente, nese mesmo ano, Mascis e Barlow compartiron escenario nun concerto solidario en apoio ao autismo organizado pola nai de Barlow en Northampton, Massachusetts, tocando como Deep Wound despois de que Mascis e Sebadoh rematasen os seus concertos. \nAs reedici\u00f3ns coincidiron co anuncio de que a formaci\u00f3n orixinal (Mascis, Barlow e Murph) reunir\u00edase para unha xira. A banda estivo de xira ata o 2006.\nNo ano 2007 os membros orixinais de Dinosaur Jr. editaron \"Beyond\" a trav\u00e9s do selo Fat Possum Records, o seu primeiro \u00e1lbum con material novo coma tr\u00edo dende o \"Bug\", de 1988. No mes de febreiro do 2009 a banda asinou un contrato co selo independente Jagjaguwar. A s\u00faa primeira edici\u00f3n coa nova discogr\u00e1fica titulouse \"Farm\" e apareceu o 23 de xu\u00f1o dese ano."}
{"id": "28006", "revid": "89787", "url": "https://gl.wikipedia.org/wiki?curid=28006", "title": "Lingua amahai", "text": "O amahai \u00e9 unha lingua malaio-polinesia que se fala en Indonesia.\nCaracter\u00edsticas.\nO amahai componse de catro dialectos que se falaba tradicionalmente en catro localidades diferentes no suroeste da illa de Seram, preto de Maschi, nas localidades de Amahai, Makariki, Rutah e Soahuku, a lingua carece dun nome com\u00fan para o conxunto dos catro dialectos e nos Pa\u00edses Baixos co\u00f1\u00e9cese como Koako. Actualmente a lingua est\u00e1 en proceso de extinci\u00f3n, hai aproximadamente 50 falantes no seu territorio tradicional, tam\u00e9n hai falantes nos Pa\u00edses Baixos, un deles Dede Tamaela escribiu en 1998 unha gu\u00eda para a s\u00faa aprendizaxe, nun intento de revitalizar a lingua."}
{"id": "28007", "revid": "181", "url": "https://gl.wikipedia.org/wiki?curid=28007", "title": "Amahai", "text": ""}
{"id": "28009", "revid": "98629", "url": "https://gl.wikipedia.org/wiki?curid=28009", "title": "Sonic Youth", "text": "Sonic Youth foi unha banda de rock alternativo estadounidense formada en Nova York no ano 1981. O grupo form\u00e1rono os guitarristas Thurston Moore e Lee Ranaldo e a baixista Kim Gordon e os tres permaneceron na banda durante os seus 30 anos de carreira. A formaci\u00f3n cl\u00e1sica completouna o bater\u00eda Steve Shelley, que se uniu a eles en 1985. Ao longo da s\u00faa carreira Sonic Youth foi amplamente considerada como uns dos conxuntos m\u00e1is importantes e influentes dentro da escena do rock alternativo.\nAo contrario que outros contempor\u00e1neos dos inicios do rock alternativo como R.E.M. ou H\u00fcsker D\u00fc, que optaron por estruturas e melod\u00eda m\u00e1is convencionais, Sonic Youth comezou a s\u00faa carreira abandonando calquera pretensi\u00f3n de facer rock tradicional e evitando convencionalismos. Inspir\u00e1ndose en gran parte na experimentaci\u00f3n noise de The Velvet Underground e The Stooges, e mestur\u00e1ndoa cunha est\u00e9tica e unha posta en escena sacada da vangarda post-punk de Nova York, a banda redefiniu a m\u00fasica noise dentro do rock, sendo unha das principais impulsoras do noise rock.\nA finais do ano 2011, Lee Ranaldo anunciou que a banda parar\u00eda por un tempo tras a separaci\u00f3n matrimonial dos seus compa\u00f1eiros Thurston Moore e Kim Gordon. O grupo realizou os seus derradeiros concertos no Brasil e dende ent\u00f3n os seus membros te\u00f1en expresado que a banda rematara e que non se volver\u00eda a reunir.\nTraxectoria.\nSonic Youth pode ser considerado como un fen\u00f3meno musical, xa que o \u00e9xito e o reco\u00f1ecemento que a banda ten \u00e9 bastante improbable entre grupos que non te\u00f1en compromiso cos patr\u00f3ns musicais que actualmente imperan no mercado, e moito menos coa postura \"mainstream\" que gran parte dos grupos de \u00e9xito comercial ostentan hoxe en d\u00eda. Todo o contrario. E talvez sexa por esa aversi\u00f3n a patr\u00f3ns e convenci\u00f3ns reinantes, pola honestidade art\u00edstica e coraxe de facer m\u00fasica pola m\u00fasica, sen medo a experimentar, e tam\u00e9n pola actitude do \"faino ti mesmo\" que a banda sempre pregou, talvez sexa por eses motivos que Sonic Youth pos\u00fae unha lexi\u00f3n fiel de fans e o reco\u00f1ecemento por parte dos medios, convert\u00e9ndose as\u00ed nunha icona da m\u00fasica e cultura alternativa estadounidense dos anos 80 e 90.\nO nacemento da banda.\nA historia da banda comezou a finais da d\u00e9cada dos 70, cando os movementos \"underground\" de Nova York proliferaban e chamaban a atenci\u00f3n de moitos mozos artistas e m\u00fasicos. Entre eses mozos estaban os guitarristas Lee Ranaldo e Thurston Moore, que se mudaran \u00e1 cidade interesados nalgunhas manifestaci\u00f3ns musicais que se mov\u00edan por al\u00ed, como o \"No Wave\" e o propio punk rock. Xuntos, tocaron na \"guitar-opera\" de Glenn Branca, que era un m\u00fasico que organizaba presentaci\u00f3ns onde hab\u00eda sempre moitas guitarras, chegando \u00e1s veces a ter seis tocando ao mesmo tempo. Tanto Ranaldo como Moore xa participaran en pequenas bandas alternativas anteriormente (a \u00faltima de Ranaldo fora The Pluks e a de Moore The Coachmen).\nNo principio da d\u00e9cada dos 80, Moore estaba sa\u00edndo coa baixista Kim Gordon, que tam\u00e9n estaba interesada no rock alternativo e participara tam\u00e9n nalgunhas bandas como CKM. As\u00ed non pasou moito tempo para que Moore e Gordon decidisen formar un novo grupo, influenciados polo escenario \"underground\" no que viv\u00edan e entusiasmados cos resultados que Glenn Branca acadaba coa s\u00faa \"guitar-opera\". A principios de 1981, Moore atopouse de novo con Lee Ranaldo nun evento chamado \"Noise Festival\", e al\u00ed convidouno a ingresar na banda que el e Kim Gordon estaban montando. Ranaldo aceptou de imediato a invitaci\u00f3n, e coa entrada do bater\u00eda Richard Edson naceu Sonic Youth.\nNo ver\u00e1n de 1981, a banda comezou a participar en varios festivais no circu\u00edto alternativo local, contando coa teclista Anne DeMarinis. Anne non estivo moito tempo con eles, e non chegou a participar nas gravaci\u00f3ns do primeiro traballo da banda, un EP autotitulado lanzado en marzo de 1982. O disco sa\u00edu pola discogr\u00e1fica de Glenn Branca, a Neutral Records, e \u00e9 unha pequena mostra do que vir\u00eda ser o son caracter\u00edstico de Sonic Youth: unha sonoridade bastante alternativa, con boas doses de experimentaci\u00f3n e melod\u00eda.\nDefinindo o seu son.\nA principios do ano 1983, o bater\u00eda Richard Edson deixou Sonic Youth para seguir a s\u00faa carreira de actor no cine, chegando incluso a participar nalgunhas produci\u00f3ns de \u00e9xito como \"Stranger Than Paradise\" (de Jim Jarmusch), \"Do The Right Thing\" (de Spike Lee), \"Platoon\" (de Oliver Stone) e \"Good Morning, Vietnam\" (de Barry Levinson). No seu lugar foi chamado Bob Bert, e foi con esa formaci\u00f3n coa que Sonic Youth gravou o seu primeiro LP, chamado \"Confusion is Sex\", a\u00ednda en 1983. A banda continuou cun son bastante alternativo e libre de calquera r\u00f3tulo espec\u00edfico, pero not\u00e1base unha influencia hardcore nos temas, con riffs e bases de guitarras m\u00e1is pesadas e agresivas. Incluso atopamos no disco unha versi\u00f3n dunha das bandas seminais do punk rock, \"I Wanna be your Dog\" de The Stooges. E foi as\u00ed, agregando influencias do punk rock e do underground en xeral, aliadas \u00e1s experimentaci\u00f3ns e sonoridades alternativas, como Sonic Youth comezou a delinear o seu estilo peculiar e creativo. As letras escritas por Moore e Gordon falan de morte, caos urbano, anarqu\u00eda, relaci\u00f3ns ou preconceptos. A\u00ednda no ano 1983, despois de que Moore e Gordon casasen, a banda excursionou por Europa e al\u00ed, a trav\u00e9s do selo alem\u00e1n Zensor, lanzaron o EP \"Kill Yr. Idols\".\nBuscando un contrato.\nDurante 1984, mentres a banda continuaba a facer pequenos concertos, Moore esforz\u00e1base por atopar alg\u00fan selo con mellor distribuci\u00f3n e maior alcance que aceptase traballar con Sonic Youth. A banda estaba aos poucos ga\u00f1ando notoriedade e nese ano lanzou polo selo Ecstatic Peace!, propiedade de Moore, un casete chamado \"\", con canci\u00f3ns en directo. En 1985 Sonic Youth asinou un contrato con Blast First, un selo creado por Paul Smith, un dos donos de Doublevision Records. A esta \u00faltima non lle gustaran moito as demos e os traballos de Sonic Youth e por iso non os contratou, pero Smith viu potencial na banda, e creou Blast First para lanzar os discos do grupo.\nO primeiro traballo polo novo selo sa\u00edu no mes de marzo de 1985, trat\u00e1base do \u00e1lbum \"Bad Moon Rising\". A banda continuaba incorporando no seu son influencias do hardcore e do punk rock, xunto coas s\u00faas caracter\u00edsticas harmon\u00edas e arranxos non convencionais. A\u00ednda as\u00ed, a banda non soaba totalmente inaccesible e dirixida s\u00f3 cara a un p\u00fablico restrinxido, sendo as estruturas musicais e melod\u00edas m\u00e1is accesibles e elaboradas. O seu bo traballo nesa mestura de tendencias fac\u00eda de Sonic Youth unha banda prometedora, non s\u00f3 no circu\u00edto alternativo, sen\u00f3n tam\u00e9n con potencial para chegar a un p\u00fablico maior e menos espec\u00edfico.\n\"Bad Moon Rising\" tivo bastante \u00e9xito, e a banda acabou recibindo varias propostas de discogr\u00e1ficas que quer\u00edan ter ao grupo no seu equipo. Sonic Youth finalmente asinou co selo SST Records, o mesma que levaba a algunhas bandas xa consagradas do escenario alternativo como H\u00fcsker D\u00fc, Minutemen ou Black Flag. O primeiro disco pola SST foi lanzado en maio de 1986 e titulouse \"Evol\", xa contando na s\u00faa formaci\u00f3n co que se convetir\u00eda no seu bater\u00eda definitivo, Steve Shelley. Nel, as influencias punk rock m\u00e1is agresivas foron deixadas un pouco de lado, e a banda utilizou melod\u00edas e arranxos m\u00e1is convencionais, pero sen apartarse das experimentaci\u00f3ns e distorsi\u00f3ns que xa eran a marca rexistrada de Sonic Youth. Para pechar o ano de 1986, o grupo gravou a banda sonora da pel\u00edcula \"Made in USA\", a\u00ednda que esta non ser\u00eda editada ata febreiro de 1995.\nA madurez.\nA maduraci\u00f3n musical e o reco\u00f1ecemento por parte dos medios continuou co disco \"Sister\", lanzado en 1987. Sonic Youth foi ga\u00f1ando aos poucos o r\u00f3tulo de grande nome do escenario \"underground\" estadounidense, e comezou a aparecer con m\u00e1is frecuencia nos medios. A revista \"Rolling Stone\" converteuse nun dos grandes seareiros da banda, publicando recensi\u00f3ns bastante positivas dos seus \u00e1lbums. Pero Sonic Youth non se deixou levar por todo iso, e continuou coa mesma postura fronte ao \u00e9xito inesperado. Sen abandonar as sonoridades alternativas e experimentaci\u00f3ns en xeral, a banda seguiu realizando concertos incendiarios polos Estados Unidos e noutros pa\u00edses, e en 1988 lanzou o seu quinto \u00e1lbum de estudio, o aclamado \"Daydream Nation\". Para moitos este \u00e9 o mellor disco de Sonic Youth, onde a banda encontrou o equilibrio perfecto entre o experimentalismo e a melod\u00eda, entre as distorsi\u00f3ns de guitarra coas harmon\u00edas marcantes. Canci\u00f3ns como \"Silver Rocket\" e \"Teen Age Riot\" fixeron que a banda fose finalmente reco\u00f1ecida como unha das mellores do escenario alternativo estadounidense. Obviamente este non foi un \u00e9xito radiof\u00f3nico e comercial estrondoso, pero dado o estilo e a postura da banda, o \u00e9xito era relativamente significativo. Xunto co EP \"Master-Dik\", o disco \"Daydream Nation\" foi lanzado polo selo Enigma Records.\nA\u00ednda no ano 1988, Sonic Youth participou dun proxecto paralelo chamado Ciccone Youth (que contaba co baixista Mike Watt, ex-Minutemen e Firehouse) e lanzou o disco \"The Whitey Album\", unha especie de \u00e1lbum conceptual-ir\u00f3nico sobre a cultura musical, que vai do pop (con versi\u00f3ns de Madonna e de Robert Palmer), \u00e1 m\u00fasica contempor\u00e1nea erudita (facendo referencia \u00e1 composici\u00f3n 4:22 de John Cage a trav\u00e9s do tema \"Silence\"), e pasando polas influencias experimentais de Sonic Youth, que ve\u00f1en do krautrock alem\u00e1n (con bandas como Neu! e Can).\nOs anos 90.\nEn 1990, despois de cambiar de selo novamente (a nova casa era a DGC Records, propiedade de David Geffen), a banda lanzou o disco \"Goo\", que confirmaba o bo momento do grupo. O \u00e1lbum, que a banda produciu con total liberdade (garantida polo propio David Geffen), tam\u00e9n tivo bastante \u00e9xito e tivo unha gran distribuci\u00f3n ao redor do mundo, levando o nome de Sonic Youth a lugares que nunca antes ti\u00f1an escoitado falar da banda. O \u00e1lbum conti\u00f1a o exitoso sinxelo \"Kool Thing\", no cal aparec\u00eda de invitado Chuck D, do grupo de rap Public Enemy. \"Kool Thing\" apareceu posteriormente na pel\u00edcula de Hal Hartley \"Simple Men\" e no videoxogo \"\" e estivo dispo\u00f1ible como contido descargable de pago para o xogo \"Rock Band\". O disco est\u00e1 considerado moito m\u00e1is accesible que os seus anteriores traballos e converteuse no \u00e1lbum m\u00e1is vendido da banda ata a data.\nPara a divulgaci\u00f3n de \"Goo\", a banda participou dunha xira ao lado de Neil Young, que estaba promocionando o seu \u00faltimo disco, chamado \"Ragged Glory\". Noutros concertos, Sonic Youth aproveitou para axudar a bandas novas do \"underground\" estadounidense, como por exemplo, os a\u00ednda desco\u00f1ecidos Mudhoney, Pavement e Nirvana (que ser\u00edan contratados por David Geffen no ano seguinte, por indicaci\u00f3n de Thurston Moore).\nA principios de 1992, a banda volveu aos estudios para a gravaci\u00f3n dun novo disco, desa vez contando coa axuda dun famoso produtor, Butch Vig. O resultado foi \"Dirty\", e con canci\u00f3ns como \"Sugar Kane\" e a politizada \"Youth Against Fascism\", Sonic Youth continuou o seu ascenso volt\u00e1ndose m\u00e1is admirada, contando incluso coa exhibici\u00f3n exhaustiva dos seus clips na MTV. A identidade musical do grupo continuaba nas mesmas, \u00e9 dicir, excelentes canci\u00f3ns con melod\u00edas creativas en perfecta convivencia coa experimentaci\u00f3n.\nTam\u00e9n no 1992 estreouse o ducumental dirixido por Dave Markey \"\", onde se amosaba \u00e1 banda na s\u00faa xira europea do ano anterior. No filme tam\u00e9n aparecen grupos como Nirvana, Dinosaur Jr., Ramones, Babes in Toyland e Gumball.\nSonic Youth volveu a a traballar con Butch Vig no disco \"Experimental Jet Set, Trash and No Star\", lanzado en 1994. O \u00e1lbum chegou a alcanzar a posici\u00f3n 34 na lista dos m\u00e1is vendidos nos Estados Unidos, e a 10 en Inglaterra. Pero o traballo non tivo a mesma aceptaci\u00f3n que \"Daydream Nation\" e \"Dirty\", e desapareceu rapidamente das listas citadas, non chegando a ter o relativo \u00e9xito comercial dos \u00faltimos \u00e1lbums. No novo disco a banda abusa das experimentaci\u00f3ns e arranxos pouco convencionais, deixando un pouco de lado a f\u00f3rmula equilibrada e de bastante \u00e9xito dos discos anteriores. A\u00ednda en 1994, o grupo decidiu tomarse un descanso polo embarazo de Gordon, e mentres esperaba o nacemento do seu primeiro fillo, Coco Hayley Gordon Moore, Moore gravou un disco en solitario que foi lanzado en 1995 pola propia DGC, baixo o t\u00edtulo de \"Psychic Hearts\".\nDe volta aos escenarios en 1995, a banda foi a cabeza de cartel do festival alternativo \"Lollapalooza\", e posteriormente lanzou un novo disco de estudio, \"Washing Machine\". O disco recibiu boas cr\u00edticas por parte da prensa e tivo m\u00e1is \u00e9xito comercial que o seu antecesor.\nEn 1997, Sonic Youth inaugurou en Nova York un selo propio chamado Smells Like Records (ou SYR). A trav\u00e9s dese selo, a banda atopou unha canle m\u00e1is axeitada para lanzar discos unicamente experimentais e instrumentais, sen preocuparse pola aceptaci\u00f3n deles por parte do p\u00fablico e dos medios, cousa que non pod\u00edan facer na Geffen ou en calquera outro selo grande por motivos \u00f3bvios.\nA\u00ednda en 1997, a banda comezou a producir un novo disco para a Geffen, que sa\u00edu a finais de ano co t\u00edtulo \"A Thousand Leaves\". As guitarras de Moore e Lee e as voces de Gordon contin\u00faan sendo bastante creativas e espont\u00e1neas, e xunto a iso a banda volta a crear boas melod\u00edas e arranxos m\u00e1is accesibles, facendo do disco un novo \u00e9xito comercial e consolidando m\u00e1is a\u00ednda o estilo de Sonic Youth de facer rock alternativo.\n2000s.\nO 4 de xullo de 1999 roub\u00e9ronlles un cami\u00f3n da banda con instrumentos, amplificadores e equipo, \u00e1 noite, mentres estaban de xira en Orange (California). Moitos dos instrumentos eran vellas guitarras que Lee e Thurston ti\u00f1an personalizadas ao seu gusto, polo que a perda foi un duro golpe para Sonic Youth.\nNa metade de 1999 o grupo volveu aos estudios ao lado do produtor Jim O'Rourke para a gravaci\u00f3n dun novo traballo, que foi unha especie de reacci\u00f3n creativa ao roubo do seu equipo. En febreiro de 2000 o disco estaba listo, sendo lanzado en maio baixo o t\u00edtulo \"NYC Ghosts and Flowers\" a trav\u00e9s do selo Geffen Records o d\u00eda 16 de maio. O disco tam\u00e9n ten o equilibrio alcanzado pola banda en \"A Thousand Leaves\", con boas melod\u00edas convivindo harmoniosamente con distorsi\u00f3ns e experimentaci\u00f3ns en xeral. Destaca tam\u00e9n a arte gr\u00e1fica do libreto, que ten fotos de Nova York sacadas por Lee Ranaldo, debuxos feitos por Kim Gordon e ilustraci\u00f3ns do poeta beat William S. Burroughs. Parte do p\u00fablico e cr\u00edtica consideraron o disco un pouco irregular, pero sen d\u00fabida tr\u00e1tase dunha nova obra co selo da banda.\nO d\u00eda 15 de xullo do ano 2000 Sonic Youth realizou a s\u00faa primeira actuaci\u00f3n (e \u00fanica ata o de agora) en Galiza, encadrada dentro do festival Santirock, onde compartiu escenario con bandas como Yo La Tengo, Teenage Fanclub ou Ocean Colour Scene.\nCon Jim O'Rourke oficialmente integrado na banda, Sonic Youth lanzou en 2002 o \u00e1lbum \"Murray Street\", que se considera a volta de Sonic Youth \u00e1 sonoridade que consagrou \u00e1 banda. O'Rourke, convertido no terceiro guitarrista do grupo, e Thurston Moore admitiron en entrevistas que \"Murray Street\" reflicte influencias de rock m\u00e1is cl\u00e1sico no son do grupo. O resultado son melod\u00edas m\u00e1is convencionais en comparaci\u00f3n coas do disco anterior o que lle reportou \u00e1 banda os eloxios m\u00e1is entusiastas da cr\u00edtica dende \"Dirty\", de 1992. O \u00e1lbum pos\u00fae alg\u00fans trazos que fan lembrar a traxedia ocorrida en Nova York o d\u00eda 11 de setembro de 2001, cos atentados terroristas que derrubaron o World Trade Center. A banda tivo que suspender a gravaci\u00f3n do \u00e1lbum debido este acontecemento, ocorrido a pouca distancia do seu estudio.\nEn 2003, o grupo comezou a planexar o lanzamento de edici\u00f3ns especiais dos LPs dos seus cat\u00e1logos. O primeiro en ser relanzado foi \"Dirty\", que estivo acompa\u00f1ado dun disco extra de 16 temas.\nEn 2004, a banda lanzou \"Sonic Nurse\", pechando unha trilox\u00eda iniciada cos dous \u00e1lbums anteriores. O disco foi ben recibido polos seareiros e pola cr\u00edtica, funcionando case como unha continuaci\u00f3n natural de \"Murray Street\".\nMentres tanto os relanzamentos de discos non pararon, e despois da xira de divulgaci\u00f3n de \"Sonic Nurse\" a banda volveu ao estudio para retomar os traballos do seguinte \u00e1lbum. Neste xa non contar\u00edan con Jim O'Rourke, que decidiu concentrarse noutras actividades. O novo disco lanzouse en xu\u00f1o de 2006 baixo o nome \"Rather Ripped\". Desta vez a banda fixo un \u00e1lbum de canci\u00f3ns m\u00e1is directas e melodiosas, obtendo unha moi boa recepci\u00f3n por parte da cr\u00edtica e dos fans. No mesmo ano, foron lanzadas edici\u00f3ns especiais para os \u00e1lbums \"Psychic Hearts\" (disco en solitario de Thurston), \"The Whitey Album\" (do proxecto paralelo Ciccone Youth) e o EP de estrea da banda, de 1982.\nA banda editou o recompilatorio \"\" en decembro do 2006. O disco conta con temas s\u00f3 dispo\u00f1ibles en vinilo anteriormente, en recomplilaci\u00f3ns con edici\u00f3ns limitadas, caras-b de sinxelos internacionais e material que nunca antes vira a luz. Este \u00e1lbum marcou o seu fin co selo Geffen.\nIndependencia e contrato con Matador.\nNo mes de abril de 2007 a banda converteuse nun dos primeiros grandes nomes do rock en tocar na China cando foron levados ao pa\u00eds pola compa\u00f1\u00eda Split Works, baseada en Pequ\u00edn e Shanghai.\nNo ano 2008 a banda editou independentemente \"Master-Dik\" s\u00f3 dispo\u00f1ible nun principio a trav\u00e9s da s\u00faa tenda online. Tam\u00e9n editaron m\u00e1is gravaci\u00f3ns da serie SYR, ' e '. \"SYR7\" apareceu o 22 de abril e \"SYR8\" o 28 de xullo. O 10 de xu\u00f1o lanzaron un recompilatorio a trav\u00e9s de Starbucks Music, titulado \"Hits Are for Squares\". Os primeiros 15 temas deste disco foron seleccionados por outros artistas, e o tema 16, \"Slow Revolution\", \u00e9 unha nova gravaci\u00f3n da banda.\nTam\u00e9n en xu\u00f1o, a banda foi obxecto dunha biograf\u00eda, \"Goodbye 20th Century: A Biography of Sonic Youth\", escrita polo xornalista musical David Browne. O libro conta con novas entrevistas coa banda as\u00ed coma cuns 100 amigos, familiares e compa\u00f1eiros. Foi publicado por Da Capo e incl\u00fae unhas 60 fotos in\u00e9ditas.\nO 30 de agosto do 2008 a banda avanzou d\u00faas novas canci\u00f3ns ao final dun concerto no McCarren Park Pool, en Nova York. Thurston Moore dixo en novembro dese ano que o grupo comezar\u00eda a gravar un novo \u00e1lbum de estudio. Sonic Youth non renovou o seu contrato con Geffen, ao estar descontentos polo xeito que o selo manexou os seus \u00faltimos traballos. O 3 de setembro do 2008 confirmouse que Matador Records lanzar\u00eda o seguinte traballo da banda na primavera do ano 2009. No mes de decembro anunciouse tam\u00e9n que o grupo colaborara con John Paul Jones (baixista de Led Zeppelin) nun tema para a nova compa\u00f1\u00eda de danza de Merce Cunningham. Este traballo representouno a compa\u00f1\u00eda en abril do 2009 na Brooklyn Academy of Music para celebrar o 90 aniversario de Cunningham. O 12 de febreiro a banda revelou a portada para o seu novo \u00e1lbum, \"The Eternal\", a trav\u00e9s da s\u00faa p\u00e1xina en internet e o seu blog. O \u00e1lbum, producido por John Agnello, editouse o 9 de xu\u00f1o. Co lanzamento de \"The Eternal\", Matador Records tam\u00e9n ofreceu un LP en directo en exclusiva para os clientes que pre-ordearan o disco.\nDende a edici\u00f3n de \"The Eternal\" a banda compuxo a banda sonora para a pel\u00edcula francesa \"Simon Werner a Disparu\", estreada en maio do 2010 como parte do Festival Internacional de Cine de Cannes. Esta ser\u00e1 editada no ano 2011 como seguinte lanzamento das series SYR, \"\".\nO 14 de outubro do 2011 Kim Gordon e Thurston Moore anunciaban a s\u00faa separaci\u00f3n despois de 27 anos de matrimonio a trav\u00e9s de Matador. O anuncio xerou d\u00fabidas sobre o futuro de banda e o selo declarou que este \u00e9 \"incerto\", a pesar de que o grupo ti\u00f1a intenci\u00f3n de rexistrar novo material cara finais de anos e de manterse as s\u00faas datas en varias cidades de Am\u00e9rica do Sur.\nEstilo e influencias.\nAfinaci\u00f3ns alternativas.\nO son de Sonic Youth bas\u00e9ase fortemente no uso de afinaci\u00f3ns alternativas. A \"scordatura\" en instrumentos de corda leva us\u00e1ndose dende hai s\u00e9culos, e as afinaci\u00f3ns alternativas nas guitarras dende d\u00e9cadas na m\u00fasica blues, e dun xeito limitado no rock, pero Sonic Youth comezou a usar unha gran variedade de afinaci\u00f3ns m\u00e1is radicais, un feito nunca visto na historia do rock.\nEstas afinaci\u00f3ns foron desenvolvidas por Moore e Ranaldo durante os ensaios da banda. Na vez de volver a afinar en cada nova canci\u00f3n, Sonic Youth xeralmente usa unha determinada guitarra para un ou dous temas, e poden chegar a utilizar d\u00facias de instrumentos en cada xira.\nInfluencias.\nAdemais de Glenn Branca, as s\u00faas principais influencias son o vangardista franc\u00e9s Brigitte Fontaine, Patti Smith, Public Image Ltd e The Stooges. Outra foi o hardcore punk dos anos 80; despois de ver unha actuaci\u00f3n de Minor Threat en 1982, Moore dixo deles que eran \"a mellor banda en directo que vira\". Se ben reco\u00f1ecen que a s\u00faa propia m\u00fasica \u00e9 moi diferente do hardcore, Moore e Gordon, especialmente, quedaron impresionados pola s\u00faa intensidade e velocidade, e pola rede de m\u00fasicos e fans tecida en toda a naci\u00f3n.\nThurston Moore e Lee Ranaldo expresaron en numerosas ocasi\u00f3ns a s\u00faa admiraci\u00f3n pola m\u00fasica de Joni Mitchell. Ademais, Mitchell sempre usou un bo n\u00famero de afinaci\u00f3ns alternativas, ao igual que fai Sonic Youth. A banda p\u00faxolle o nome a unha canci\u00f3n en homenaxe a ela, \"Hey Joni\".\nOs membros da banda tam\u00e9n mantiveron relaci\u00f3n con outros artistas vangardistas doutros x\u00e9neros e doutras disciplinas, collendo influencias do traballo de John Cage e Henry Cowell. Para unha \"Peel Session\" realizada en 1988, Sonic Youth versionou tres temas de The Fall e \"Victoria\" de The Kinks, tam\u00e9n versionada por The Fall. Sonic Youth contou con co\u00f1ecidos artistas visuais para a realizaci\u00f3n das s\u00faas portadas, como Mike Kelley (\"Dirty\") e Gerhard Richter (\"Daydream Nation\")."}
{"id": "28010", "revid": "98629", "url": "https://gl.wikipedia.org/wiki?curid=28010", "title": "Jos\u00e9 Craveirinha", "text": "Jos\u00e9 Jo\u00e3o Craveirinha, nado en Maputo o 28 de maio de 1922 e finado o 6 de febreiro de 2003 na Xohanesburgo, foi un escritor e xornalista mozambicano. Pr\u00e9mio Cam\u00f5es en 1991. \u00c9 considerado o maior poeta mozambicano.\nTraxectoria.\nJos\u00e9 Craveirinha naceu no Xipamanine, en Louren\u00e7o Marques (actual Maputo), o 28 de maio de 1922, fillo de pai algarvio-portug\u00e9s (de Aljezur) e nai ronga. Viviu coa nai, pai e madrasta.\nEstudou na escola \u00abPrimeiro de Janeiro\u00bb, pertencente aos mas\u00f3ns.\nComo xornalista, colaborou nos peri\u00f3dicos mozambicanos \"O Brado Africano\", \"Not\u00edcias\", Tribuna, \"Not\u00edcias da Tarde\", \"Voz de Mo\u00e7ambique\", \"Not\u00edcias da Beira\", \"Di\u00e1rio de Mo\u00e7ambique\" e \"Voz Africana\". Fixo campa\u00f1a contra o racismo no \"Not\u00edcias\", onde traballaba, tendo sido o primeiro xornalista oficialmente sindicalizado.\nUtilizou os seguintes pseud\u00f3nimos: M\u00e1rio Vieira, J.C., J. Cravo, Jos\u00e9 Cravo, Jesu\u00edno Cravo e Ab\u00edlio Cossa. Foi presidente da Associa\u00e7\u00e3o Africana na d\u00e9cada de 1950.\nEstivo preso pola PIDE entre 1965 e 1969 por formar parte dunha c\u00e9lula da 4.\u00aa Rexi\u00f3n Pol\u00edtico-Militar da Frelimo. As s\u00faas ideas base\u00e1banse na conciencia africana, a xustiza social, o anticolonialismo e a independencia nacional, que preocupou a toda \u00c1frica durante a segunda guerra mundial.\nFoi o primeiro presidente da Mesa da Assembleia Geral da Associa\u00e7\u00e3o dos Escritores Mo\u00e7ambicanos, entre 1982 e 1987. Na s\u00faa homenaxe, a Associa\u00e7\u00e3o dos Escritores Mo\u00e7ambicanos (AEMO), en conxunto coa HCB (Hidroel\u00e9ctrica de Cahora Bassa), institu\u00edu en 2003, o Pr\u00e9mio Jos\u00e9 Craveirinha de Literatura.\nA pesar de que a s\u00faa obra reflectiu a influencia dos surrealistas, est\u00e1 fortemente marcada por todo un car\u00e1cter popular e tipicamente mozambicano. A s\u00faa poes\u00eda pos\u00fae un car\u00e1cter social que radica nas camadas m\u00e1is profundas do pobo mozambicano."}
{"id": "28011", "revid": "1131", "url": "https://gl.wikipedia.org/wiki?curid=28011", "title": "Dele Charley", "text": "Dele Charley, nado en Freetown o 27 de marzo de 1948 e finado o 8 de maio de 1993, foi un escritor en kr\u00edo e ingl\u00e9s de Serra Leoa. Fillo de sherbro e creoulo, estudou na s\u00faa cidade natal e teatro en Londres. Traballou para o ministerio de educaci\u00f3n."}
{"id": "28012", "revid": "25871", "url": "https://gl.wikipedia.org/wiki?curid=28012", "title": "Steve Chimombo", "text": "Steve Chimombo, nado en Zomba en 1945 e finado o 11 de decembro de 2015, foi un escritor de Malaui. Estudou en Malaui, Reino Unido e os Estados Unidos, foi profesor de ingl\u00e9s na Universidade de Malaui."}
{"id": "28013", "revid": "25871", "url": "https://gl.wikipedia.org/wiki?curid=28013", "title": "Bernard Binlin Dadi\u00e9", "text": "Bernard Binlin Dadi\u00e9, nado en Assini\u00e9 en 1916, \u00e9 un escritor e pol\u00edtico marfil\u00e9s.\nTraxectoria.\nTraballou en Dakar nun instituto de investigaci\u00f3n ata que en 1947 regresou a Costa do Marfil, onde participa dos movementos nacionalistas como responsable de prensa do Partido Democr\u00e1tico de Costa do Marfil, detido polas autoridades coloniais en 1949 pasou 16 meses na cadea. Foi ministro de cultura entre 1977 e 1986.\nFoi un dos primeiros dramaturgos africanos en franc\u00e9s, e na s\u00faa obra tenta axuntar a tradici\u00f3n africana co mundo moderno."}
{"id": "28014", "revid": "23204", "url": "https://gl.wikipedia.org/wiki?curid=28014", "title": "Paul Dakeyo", "text": "Paul Dakeyo, nado en Bafoussam en 1948, \u00e9 un escritor franc\u00e9s de orixe camerunesa. Dende 1969 reside en Par\u00eds, fundou a editorial \"Silex\", que posteriormente cambiou o seu nome para \"Nouvelles du Sud\"."}
{"id": "28015", "revid": "5898523", "url": "https://gl.wikipedia.org/wiki?curid=28015", "title": "Tsitsi Dangarembga", "text": "Tsitsi Dangarembga, nada en Mutoko en 1959, \u00e9 unha escritora e directora cinematogr\u00e1fica de Cimbabue.\nTraxectoria.\nNaceu no seo dunha familia da clase alta, pasou parte da s\u00faa infancia en Inglaterra, comezou medicina en Cambridge, pero tras a ca\u00edda do r\u00e9xime branco no seu pa\u00eds volveu a Cimbabue e comezou a estudar sicolox\u00eda na Universidade de Harare, ao tempo que participaba no grupo de teatro universitario.\nF\u00edxose co\u00f1ecida pola publicaci\u00f3n da novela, \"Nervous Conditions\" en 1988. En 1996 dirixiu o seu primeiro filme, \"Everyone's Child\", o primeiro dirixido en Cimbabue por unha muller negra.\nEn outubro de 2021, Tsitsi Dangarembga recibiu o Premio da Paz da Feira do Libro de Frankfurt. Este prestixioso premio, dotado con 25.000 euros de premio, \u00e9 un dos m\u00e1is importantes do mundo editorial.\nObra.\nLiteratura\nCinema"}
{"id": "28016", "revid": "88215", "url": "https://gl.wikipedia.org/wiki?curid=28016", "title": "Alexandre D\u00e1skalos", "text": "Alexandre D\u00e1skalos, nado no Huambo en 1924 e finado na Guarda en 1962, foi un escritor angolano.\nTraxectoria.\nFoi membro do grupo literario da \"Casa dos estudantes do Imp\u00e9rio\" en Lisboa. Foi pai da tam\u00e9n escritora Maria Alexandre D\u00e1skalos."}
{"id": "28017", "revid": "92340", "url": "https://gl.wikipedia.org/wiki?curid=28017", "title": "No\u00e9mia de Sousa", "text": "Carolina No\u00e9mia Abranches de Sousa Soares (Maputo, 1926 - 2003) foi unha escritora e xornalista mozambicana.&lt;br&gt;\nEstudou no Brasil e comezou a publicar en \"O Brado Africano\", entre 1951 e 1964 viviu en Lisboa, pola s\u00faa oposici\u00f3n ao r\u00e9xime salazarista tivo que exiliarse en Par\u00eds e comezou a empregar o alcume literario de Vera Micaia nas s\u00faas obras po\u00e9ticas que se publican clandestinamente. En 1975 regresou a Lisboa e traballou na Ag\u00eancia Noticiosa Portuguesa"}
{"id": "28018", "revid": "47401", "url": "https://gl.wikipedia.org/wiki?curid=28018", "title": "Lino", "text": "Co nome de Lino co\u00f1ecemos a:"}
{"id": "28019", "revid": "43327", "url": "https://gl.wikipedia.org/wiki?curid=28019", "title": "Anacleto", "text": ""}
{"id": "28022", "revid": "25871", "url": "https://gl.wikipedia.org/wiki?curid=28022", "title": "Solomon Deressa", "text": "Solomon Deressa, nado en Chutta en 1937, \u00e9 un escritor et\u00edope.\nTraxectoria.\nDe etnia oromo, estudou en Etiop\u00eda, os Estados Unidos, Francia e o Reino Unido, escribiu gui\u00f3ns de series de televisi\u00f3n, filmes e teatro radial, ademais de poes\u00eda e teatro en ingl\u00e9s, franc\u00e9s e amh\u00e1rico.\n\"L\u2019jnnet\" (1970) foi o seu primeiro poemario en amh\u00e1rico e supuxo unha renovaci\u00f3n na poes\u00eda amh\u00e1rica. En 1999 publicou \"Zebet Ilfitu: Walotat\"."}
{"id": "28023", "revid": "5970752", "url": "https://gl.wikipedia.org/wiki?curid=28023", "title": "Ananda Devi", "text": "Ananda Devi Nirsimloo-Anenden, nada en Trois-Boutiques o 23 de marzo de 1957, \u00e9 unha escritora de Mauricio.\nTraxectoria.\nDe orixe india, foi unha escritora precoz, comezou a escribir aos sete anos, aos quince un relato seu, \" La Cit\u00e9 Attlee\" ga\u00f1ou un premio convocado por Radio Francia International, en 1977 publicou o seu primeiro libro, \"Solstices\". Estudou ling\u00fc\u00edstica en Londres e viviu varios anos en Brazzaville."}
{"id": "28024", "revid": "22570", "url": "https://gl.wikipedia.org/wiki?curid=28024", "title": "Benchmark", "text": "O benchmark o \u00e9 unha t\u00e9cnica utilizada para medir o rendimento dun sistema ou parte dun sistema, frecuentemente en comparaci\u00f3n con alg\u00fan par\u00e1metro de referencia. Tam\u00e9n se pode atopar como benchmarking, a cal se refire especificamente \u00e1 acci\u00f3n de executar un \"benchmark\". A palabra \"benchmark\" \u00e9 un anglicismo traducible ao galego como comparativa."}
{"id": "28025", "revid": "634", "url": "https://gl.wikipedia.org/wiki?curid=28025", "title": "Benchmarking", "text": ""}
{"id": "28026", "revid": "83328", "url": "https://gl.wikipedia.org/wiki?curid=28026", "title": "London", "text": ""}
{"id": "28028", "revid": "1131", "url": "https://gl.wikipedia.org/wiki?curid=28028", "title": "Ponte da Torre de Londres", "text": "A Ponte da Torre de Londres (\"Tower Bridge\" en ingl\u00e9s) \u00e9 unha ponte situada na cidade inglesa de Londres, sobre o r\u00edo T\u00e1mese. At\u00f3pase xunto \u00e1 Torre de Londres. Est\u00e1 formada por d\u00faas torres, unha pasarela para coches e pe\u00f3ns e unha pasarela superior entre ambas torres. A construci\u00f3n da ponte iniciouse no 1886 e rematou no 1894. Ten unha lonxitude de 286,50 m e unha altura de 43 m. Esta ponte pode ser aberta e cerrada para permitir o paso de barcos de certa altura.\nNon debe ser confundido coa Ponte de Londres, outra ponte tam\u00e9n situada no T\u00e1mese londiniense."}
{"id": "28029", "revid": "479", "url": "https://gl.wikipedia.org/wiki?curid=28029", "title": "Tower Bridge", "text": ""}
{"id": "28030", "revid": "22570", "url": "https://gl.wikipedia.org/wiki?curid=28030", "title": "Brad Thomas", "text": "Brad Thomas, nado en Sydney o 22 de outubro de 1977, \u00e9 un ex xogador australiano de b\u00e9isbol.\nTraxectoria.\nComezou a xogar como pitcher en Los Angeles Dodgers (1995) e debutou na Major League Baseball o 26 de maio de 2001, nas temporadas 2002-2004 xogou cos Minnesota Twins. Thomas mide 1'93 m e pesa 100\u00a0kg."}
{"id": "28031", "revid": "23204", "url": "https://gl.wikipedia.org/wiki?curid=28031", "title": "Burgos", "text": "Burgos \u00e9 unha cidade espa\u00f1ola de Castela e Le\u00f3n, capital da provincia de Burgos. Conta cunha poboaci\u00f3n de 179.097 habitantes, segundo os datos demogr\u00e1ficos de 2013, repartidos nunha superficie de 107,08\u00a0km\u00b2, convert\u00e9ndose na 37\u00aa cidade m\u00e1is poboada de Espa\u00f1a, e a segunda da comunidade.\nA\u00ednda que hai probas de asentamentos neol\u00edticos e da Idade de Ferro, a cidade como tal fundouna o conde castel\u00e1n Diego Porcelos no ano 884 para frear o avance musulm\u00e1n. No ano 930 converteuse en capital do condado de Castela primeiro dependente do reino de Le\u00f3n e independente despois por actuaci\u00f3n do conde Fern\u00e1n Gonz\u00e1lez. Foi a capital do reino de Castela, e de xeito intermitente da Coroa de Castela, desde 1230 ata o reinado dos Reis Cat\u00f3licos. Estes ditaron na cidade, en 1512, as Leis de Burgos; as primeiras leis que a Monarqu\u00eda Hisp\u00e1nica aplicou en Am\u00e9rica para organizar a s\u00faa conquista. Posteriormente foi a capital da antiga rexi\u00f3n hist\u00f3rica de Castela a Vella, e primeira capital provisional da comunidade aut\u00f3noma de Castela e Le\u00f3n.\nConta cun anel verde e un amplo conxunto monumental entre os cales destacan a catedral de Santa Mar\u00eda, expo\u00f1ente da arquitectura g\u00f3tica declarada Patrimonio da Humanidade pola UNESCO, o mosteiro de Santa Mar\u00eda la Real de las Huelgas e a cartuxa de Miraflores. Ademais, a cidade \u00e9 atravesada polo Cami\u00f1o de Santiago, outro Patrimonio da Humanidade e at\u00f3pase a menos de 15\u00a0km de Atapuerca, tam\u00e9n baixo a protecci\u00f3n da UNESCO desde o ano 2000. O d\u00eda 13 de xullo de 2010, abriu as s\u00faas portas o Museo da Evoluci\u00f3n Humana.\nXeograf\u00eda.\nA cidade de Burgos sit\u00faase no centro da provincia de Burgos, a 244 km ao norte de Madrid, na comunidade aut\u00f3noma espa\u00f1ola de Castela e Le\u00f3n. As coordenadas da cidade son latitude 42\u00ba 20' 57,1\" N e lonxitude: 3\u00ba 41' 4,7\" O. O seu termo municipal ten unha extensi\u00f3n de 107,08\u00a0km\u00b2 e at\u00f3pase a 856 metros sobre o nivel do mar segundo o Instituto Xeogr\u00e1fico Nacional. A s\u00faa privilexiada situaci\u00f3n, aproximadamente no centro do norte peninsular, sit\u00faaa como cidade de paso obrigado da meseta para o Pa\u00eds Vasco e Francia, ademais de supor o punto de partida de dous dos principais accesos a Cantabria.\nSituada nunha zona de baixa monta\u00f1a, at\u00f3pase na zona de confluencia de varios r\u00edos, os cales son afluentes do r\u00edo Arlanz\u00f3n. Este act\u00faa como principal arteria da cidade, producindo unha zona predominantemente chaira. A pesar diso, existen varios cerros e zonas elevadas, que nalg\u00fans casos separan barrios e zonas hist\u00f3ricas. A cidade \u00e9 practicamente chaira nas zonas m\u00e1is poboadas, que se estenden principalmente na veiga formada polos r\u00edos Arlanz\u00f3n e Vea. A pesar diso, o seu extenso termo municipal incl\u00fae zonas de baixa monta\u00f1a, as cales na s\u00faa maior\u00eda se tratan de montes que non superan os 80 metros de elevaci\u00f3n sobre o nivel da chaira.\nO clima de Burgos \u00e9 mediterr\u00e1neo continentalizado ou continental moderado con influencias mediterr\u00e1neas no r\u00e9xime de precipitaci\u00f3ns. A estaci\u00f3n m\u00e1is chuviosa \u00e9 a primavera mentres que o ver\u00e1n \u00e9 suave e moito menos h\u00famido que na Espa\u00f1a atl\u00e1ntica. Os invernos son fr\u00edos e con neve, con temperaturas m\u00ednimas que por veces descenden dos -10\u00a0\u00b0C.\nHistoria.\nPrehistoria.\nO val do Arlanz\u00f3n, foi asentaci\u00f3n humana desde tempos remotos. A tan s\u00f3 15\u00a0km do centro urbano, at\u00f3pase o sitio paleontol\u00f3xico de Atapuerca, considerada o berce do primeiro europeo. Dat\u00e1ronse restos humanos con m\u00e1is de 800.000 anos de antig\u00fcidade.\nNa zona tam\u00e9n existiron asentamentos prerromanos, dos que hai mostras no cerro do castelo do per\u00edodo neol\u00edtico, preto de 4500 anos a.C. e da primeira Idade de Ferro, preto de 850 anos a.C.\nIdade Antiga.\nA\u00ednda que non se ten constancia de asentamentos importantes na cidade, existen numerosos restos da \u00e9poca romana, sobre todo nas zonas m\u00e1is pr\u00f3ximas ao r\u00edo Arlanz\u00f3n. Ao longo do norte da cidade, discorre unha calzada romana entre os municipios lindeiros de Villayerno Morquillas e Tardajos, de leste a oeste.\nIdade Media.\nNunha cr\u00f3nica \u00e1rabe c\u00edtase unha poboaci\u00f3n saqueada no ano 860 denominada \"Burchia\", que parece corresponder coa actual Burgos.\nCerca do ano 884 Afonso III intentando deter o avance musulm\u00e1n enviou a Diego Porcelos levantar unha fortificaci\u00f3n nun cerro da marxe dereita do r\u00edo Arlanz\u00f3n. Isto contribuir\u00eda a que o lugar fose crecendo pola s\u00faa importancia estrat\u00e9xica.\nNo 931, Fern\u00e1n Gonz\u00e1lez logrou reunir o goberno dos condados de Burgos, Lara, Lantar\u00f3n, Cerdeira e \u00c1raba, deixando a Burgos como capital do condado de Castela.\nCando en 1038 Fernando I era coroado rei de Le\u00f3n, formando o reino de Castela, Burgos \u00e9 elixida a s\u00faa capital.\nEn 1071 Sancho II encerra en Burgos ao seu irm\u00e1n Garc\u00eda para arrebatarlle o reino de Galicia. En 1074 Afonso VI, rei tras o falecemento do seu irm\u00e1n Sancho, cedeu o seu palacio en Burgos para a construci\u00f3n da catedral de Santa Mar\u00eda. Ese mesmo ano as tam\u00e9n irm\u00e1s deste, Elvira e Urraca, trasladan a diocese de Oca a Gamonal.\nTras a conquista de Toledo de 1085 por Afonso VI, Burgos perd\u00eda a capitalidade do Reino de Castela en favor desta cidade. Isto non paralizou o crecemento de Burgos, onde se seguir\u00edan realizando algunhas Cortes.\n\u00c1 mantenta desta cidade, o xe\u00f3grafo \u00e1rabe Al-Idrisi escribe no s\u00e9culo XII:\nAlgunhas cidades espa\u00f1olas e outras do Novo Mundo foron fundadas desde Burgos, como Bilbao, fundaci\u00f3n confirmada polo rei Fernando IV de Castela o 4 de xaneiro de 1301.\nIdade Moderna.\nO s\u00e9culo XVI supuxo para Burgos o s\u00e9culo da s\u00faa plenitude. No final do s\u00e9culo XV e comezos do s\u00e9culo XVI, a cidade que nacera sobre un medio agr\u00edcola, volve as costas ao campo e ded\u00edcase a funci\u00f3ns polarizadas en torno ao comercio. \u00c9 durante o s\u00e9culo XVI cando Burgos explota ao m\u00e1ximo as vantaxes da s\u00faa situaci\u00f3n xeogr\u00e1fica.\nNo final do s\u00e9culo XVI, asistimos ao comezo dun per\u00edodo de decadencia da cidade. As principais causas non foron exclusivamente internas, pois alcanzaron unha categor\u00eda superior: as guerras de Flandres, o descubrimento de Am\u00e9rica, o centralismo dos monarcas absolutos agravado coas circunstancias do traslado da capital a Madrid, entre outros.\nTam\u00e9n influ\u00edron causas de car\u00e1cter localista, como as famosas pestes, que castigaron especialmente a cidade, principalmente no \u00faltimo cuarto de s\u00e9culo, diezmando a s\u00faa poboaci\u00f3n.\nDesarmado o marco econ\u00f3mico e social burgal\u00e9s, decaeron os cami\u00f1os e as v\u00edas de comunicaci\u00f3n; Burgos entrou nun gran sopor e illamento. A crise refl\u00edctese nun documento custodiado no Arquivo Municipal, que di: \"\"A Cidade est\u00e1 tan despoboada e sen xente que a que hai marcha f\u00f3ra por non poder sustentarse, e est\u00e1n as casas e edificios case todos arruinados e derrubados\" \nNeste estado de desolaci\u00f3n permanece Burgos ata as \u00faltimas d\u00e9cadas do s\u00e9culo XVIII, en que o Despotismo ilustrado pareceu renovar levemente a Cidade.\nIntentouse restaurar o Consulado; a Real C\u00e9dula do 16 de marzo de 1763 repu\u00f1a a grande instituci\u00f3n do Consulado, pero un monopolio lanero non ti\u00f1a sentido nunha econom\u00eda de escasa exportaci\u00f3n. En Burgos hab\u00eda que implantalo todo artificialmente: o di\u00f1eiro, os mercadores, os medios de transporte.\nO Consulado languideceu axi\u00f1a e, a partir de 1781, orientouse para unha Academia de Artes e Oficios e outras actividades ben\u00e9fico-culturais, en sinton\u00eda coa mentalidade da \u00e9poca. Algo semellante sucedeu coa Facultade de Medicina, establecida no antigo Hospital da Concepci\u00f3n, instaurada en 1799, desaparecendo arredor de 1817. Nesta \u00e9poca a Cidade experimentou superficiais reformas de urbanismo: \"A Ponte de San Pablo, a reposici\u00f3n de manguardas, a composici\u00f3n de cami\u00f1os, o Consistorio que se vai a constru\u00edr no lugar duns corredores antigos e indecentes\"\".\nIdade Contempor\u00e1nea.\nDurante a guerra civil espa\u00f1ola, a cidade de Burgos foi sede da Xunta de Defensa Nacional. Na cidade tivo tam\u00e9n lugar a formaci\u00f3n do Primeiro Goberno nacional de Espa\u00f1a (1938-1939), durante o cal Francisco Franco asume oficialmente os cargos de \"Xefe de Estado e de Goberno\". O goberno franquista permaneceu en Burgos ata o 18 de outubro de 1939, cando se trasladou a Madrid. O 9 de agosto f\u00f3rmase nesta cidade o segundo goberno franquista.\nO 3 de decembro de 1970, tivo lugar o chamado Proceso de Burgos, un xu\u00edzo contra dezaseis membros da organizaci\u00f3n terrorista ETA acusadas do asasinato de tres persoas. As condenas \u00e1 morte de seis dos procesados non se executaron, conmut\u00e1ndose por penas de reclusi\u00f3n.\nDemograf\u00eda.\nOs datos recollidos polo INE en 2010 apuntan a que Burgos pos\u00fae unha poboaci\u00f3n de 178.574 habitantes, e engrosa a lista de grandes cidades espa\u00f1olas. Esta cifra sup\u00f3n o 47,64% da poboaci\u00f3n total provincial, ocupando dentro dela o primeiro posto demogr\u00e1fico, seguido de Miranda de Ebro e Aranda de Duero. Na comunidade de Castela e Le\u00f3n \u00e9 a segunda cidade m\u00e1is poboada, detr\u00e1s de Valladolid e diante de Salamanca. O xentilicio de Burgos \u00e9 \"burgal\u00e9s\" ou \"burgalesa\".\nA poboaci\u00f3n da cidade experimentou un incremento considerable desde principios do s\u00e9culo XX, sobre todo logo da guerra civil, e especialmente entre 1950 e 1980, debido en parte a un forte proceso de industrializaci\u00f3n producido ao ser nomeada Polo de Desenvolvemento Industrial.\nO \u00fanico decremento de poboaci\u00f3n produciuse nos anos 90, debido \u00e1 crise e \u00e1 migraci\u00f3n de parte da poboaci\u00f3n a municipios da \u00e1rea metropolitana e do alfoz.\nEconom\u00eda.\nO establecemento do Polo de Promoci\u00f3n Industrial de Burgos, unido \u00e1s vantaxes de localizaci\u00f3n debidas \u00e1 posici\u00f3n xeogr\u00e1fica, facilitaron o desenvolvemento da industria, xerando un tecido empresarial. \nA cidade de Burgos representa en torno ao 60% da econom\u00eda provincial e ao 20% da rexional, actuando como un centro econ\u00f3mico provincial, que chega ata ata zonas lim\u00edtrofes de Palencia e A Rioxa.\nXa desde a Idade Media, actuou como un importante centro econ\u00f3mico do norte peninsular, centrado no comercio, sobre todo o relacionado co da la, que tivo o seu apoxeo no s\u00e9culo XV.\nNo s\u00e9culo XX, produciuse unha forte industrializaci\u00f3n, culminada na creaci\u00f3n dos grandes pol\u00edgonos industriais nos anos 70. En 2009, a cidade lidera o sector de fabricaci\u00f3n de pezas para o autom\u00f3bil na comunidade, xa que hai 25 fabricantes que empregan uns 5.000 traballadores.\nNa actualidade, Burgos \u00e9 unha cidade principalmente industrial, a\u00ednda que o sector servizos cada vez ten maior ocupaci\u00f3n e desenvolvemento.\nTen algunhas das empresas de maior facturaci\u00f3n de Castela e Le\u00f3n, como Grupo Antolin, Campofr\u00edo ou San Miguel. Tam\u00e9n destacan pola s\u00faa actividade Aventis Animal Nutrition Espa\u00f1a, Benteler Espa\u00f1a, Industrias del Ubierna, Productos Capilares L\u00f3real, Grupo Cropu, Gonvarri Industrial, Nicol\u00e1s Correa e Interbon.\nTransporte.\nA cidade pos\u00fae un sistema de comunicaci\u00f3ns desenvolvido que, unido \u00e1 s\u00faa privilexiada situaci\u00f3n xeogr\u00e1fica, conv\u00e9rtea no principal nodo de transportes do norte de Espa\u00f1a.\nBurgos \u00e9 a cidade espa\u00f1ola m\u00e1is galardoada en termos de transporte sostible. Iniciativas como a implantaci\u00f3n do biodi\u00e9sel na frota municipal (Polic\u00eda, Bombeiros, Autobuses), a renovaci\u00f3n de parte da frota de autobuses, o sistema Bicibur de pr\u00e9stamo de bicicletas ou o control de acceso de veh\u00edculos ao Centro hist\u00f3rico, recibiron o reco\u00f1ecemento de galard\u00f3ns como Cidade Civitas do ano 2007 ou o Energy Globe Award en 2009.\nAs s\u00faas amplas avenidas, unido \u00e1 recente apertura de roldas interiores e de partes da circunvalaci\u00f3n exterior, permiten un tr\u00e1fico flu\u00eddo, convert\u00e9ndose na capital de provincia en Espa\u00f1a que pos\u00fae un menor n\u00famero de r\u00faas con retenci\u00f3ns, con menos do un por cento.\nEstradas.\nPolo municipio discorren numerosas estradas nacionais, autov\u00edas e autoestradas que unen a cidade con todas as capitais que a rodean. Grazas \u00e1 s\u00faa localizaci\u00f3n, Burgos prosperou economicamente como n\u00f3 de enlaces, tanto de transportes nacionais (Madrid-Pa\u00eds Vasco, Barcelona-Logro\u00f1o-Vigo), como internacionais (Francia-Marrocos, Portugal-Francia, Cami\u00f1o de Santiago Franc\u00e9s).\nO eixo principal e mellor desenvolvido de comunicaci\u00f3ns terrestres \u00e9 a A-1, AP-1 e N-I, que une Burgos con Madrid e a fronteira francesa. Outras autov\u00edas, a A-231 e A-62 que conectan a cidade con Le\u00f3n e Valladolid forman o segundo grande eixo de comunicaci\u00f3ns, fonte dun importante tr\u00e1fico con Portugal e Galicia. Hai previstas novas autov\u00edas conectar\u00e1n coa Rioxa (A-12) e Cantabria (A-73).\nTransporte urbano.\nAutobuses.\nPara o transporte interno na cidade existe unha frota de autobuses urbanos que opera mediante unha trintena de li\u00f1as, d\u00faas delas nocturnas. No ano 2009, contabiliz\u00e1ronse 13\u00a0450\u00a0000 mill\u00f3ns de viaxeiros cun descenso de 388.416 viaxeiros respecto de 2008. En 2011, esp\u00e9rase bater unha marca hist\u00f3rica, pois esp\u00e9rase superar os 14 mill\u00f3ns.\nEn 2010, p\u00faxose en funcionamento o sistema de cart\u00f3ns sen contacto do BonoBus. Ao ano seguinte, instal\u00e1ronse m\u00e1quinas de recarga autom\u00e1tica nas principais paradas da cidade. O prezo do billete \u00e9 un dos dez m\u00e1is baixos de Espa\u00f1a, e o bonob\u00fas ten o prezo por viaxe m\u00e1is baixa de todo o pa\u00eds.\nDesde o ano 2005, Burgos conta co chamado Transporte Metropolitano, un sistema de autobuses que une os municipios do alfoz coa capital. Consta de nove li\u00f1as que ofrecen servizo a m\u00e1is de 15.000 habitantes de 51 municipios.\nBicicleta.\nA pesar de ser a\u00ednda un fen\u00f3meno minoritario, o uso da bicicleta como medio de transporte est\u00e1 aumentando debido a diversas actuaci\u00f3ns como a instalaci\u00f3n de aparcabicicletas ou o Servizo de Rexistro para evitar roubos. A\u00ednda que o seu uso est\u00e1 por baixo da media doutras cidades europeas, estase promovendo o seu uso para intentar reducir o tr\u00e1fico e a contaminaci\u00f3n da cidade.\nA cidade conta cunha rede de carril bici de algo m\u00e1is de 100\u00a0km, convert\u00e9ndose na 6\u00aa cidade espa\u00f1ola en quil\u00f3metros de carril bici, e a primeira en quil\u00f3metros por habitante. O principal eixo \u00e9 o que conecta Gamonal co centro hist\u00f3rico e a universidade.\nCoa construci\u00f3n do futuro Bulevar, disporase doutro carril de bicicletas dobre continuo de 12\u00a0km, compartindo calzada co resto de tr\u00e1fico rodado, mellorando notablemente os tempos de desprazamento entre os extremos da cidade.\nNa cidade existe un servizo p\u00fablico de pr\u00e9stamo gratu\u00edto de bicicletas, \"Bicibur\", o primeiro en Espa\u00f1a destas caracter\u00edsticas. Este servizo permite alugar unha bicicleta de forma gratu\u00edta durante un tempo limitado. Disponse dun total de 17 plataformas de pr\u00e9stamo distribu\u00eddas por toda a cidade, nos puntos de transporte m\u00e1is estrat\u00e9xicos. Actualmente o uso de Bicibur require un previo rexistro, a\u00ednda que se prev\u00e9 introducir un sistema que permita o alugamento cun simple cart\u00f3n bancario, favorecendo a s\u00faa implantaci\u00f3n.\nTranv\u00eda.\nTense proxectada a implementaci\u00f3n dun tranv\u00eda na cidade, que percorrer\u00eda o futuro bulevar, chamado oficialmente Avenida de Valencia. Compor\u00edase dunha li\u00f1a duns 12\u00a0km de lonxitude e ter\u00eda orixe na estaci\u00f3n de tren e fin na universidade. O seu custo est\u00edmase entre os 80 e 120 mill\u00f3ns de euros.\nComo material rodante, pensouse o uso do Translohr, un tranv\u00eda pneum\u00e1tico, de menor custo e con maior seguridade.\nFerrocarril.\nA cidade \u00e9 considerada un eixo ferroviario de primeira orde, pola cal circulan d\u00faas li\u00f1as, ambas as d\u00faas xestionadas por Renfe: a li\u00f1a Madrid-Ir\u00fan, e o ferrocarril directo Madrid-Burgos por Aranda de Duero.\nEn 2010, c\u00famprense 150 anos da chegada do ferrocarril \u00e1 cidade, xa que o primeiro tren fixo presenza o 25 de outubro de 1860. Uniu Madrid coa fronteira francesa e estaba considerada como a principal v\u00eda de comunicaci\u00f3n ferroviaria entre Espa\u00f1a e Europa. \nSituada na metade do traxecto, Burgos pronto se converter\u00eda nun importante n\u00f3 de comunicaci\u00f3ns entre o centro e o norte do pa\u00eds.\nDesde decembro de 2007, a cidade est\u00e1 conectada coas principais capitais de provincia mediante o servizo de alta velocidade Alvia. Tam\u00e9n disp\u00f3n doutros servizos de Longa Distancia e de Media Distancia, que a conectan cos principais n\u00facleos de poboaci\u00f3n do pa\u00eds. Pola estaci\u00f3n, circula unha media diaria de 18 trens de longa distancia e 12 de media distancia, o que se traduce nun n\u00famero de usuarios ao redor dos 330.000 anuais.\nO 12 de decembro de 2008 inaugurouse a nova estaci\u00f3n de ferrocarril, baixo o nome de Burgos-Rosa de Lima, pertencente a Adif. Situada no barrio de Vill\u00edmar, ao nord\u00e9s da cidade, est\u00e1 adaptada para a futura chegada do AVE. A cidade ser\u00e1 unha das as catro paradas da li\u00f1a de alta velocidade Valladolid-Burgos-Vitoria. Actualmente todos os tramos entre Valladolid e Burgos at\u00f3panse en fase de obras.\nBurgos conta cun porto seco, situado en Villafr\u00eda, para o transporte de mercanc\u00edas. Cabe destacar unha dobre conexi\u00f3n semanal de dobre sentido con Barcelona.\nEn setembro de 2011, entrou en funcionamento un tren de mercanc\u00edas procedente do porto de Bilbao e con destino Madrid, servizo que se ten previsto aumentar a 2 frecuencias semanais.\nAeroporto.\nO 10 de xullo de 2008 o aeroporto de Burgos comezou a operar voos comerciais tras a s\u00faa completa remodelaci\u00f3n, na que se investiron preto de 45 mill\u00f3ns de euros. A instalaci\u00f3n aeroportuaria sit\u00faase xunto ao barrio de Villafr\u00eda, a uns 4\u00a0km ao leste do centro da cidade.\nA pesar da s\u00faa recente inauguraci\u00f3n e de entrar en funcionamento en plena crise econ\u00f3mica, no seu primeiro ano conseguiu superar en n\u00famero de pasaxeiros comerciais a outros aeroportos espa\u00f1ois similares, como os de Vitoria, Logro\u00f1o ou Le\u00f3n.\nEn 2011, os destinos ofertados son:\nDurante a \u00e9poca estival, existen os seguintes destinos: \nLugares de interese.\nA orixe medieval da cidade queda patente debido ao gran n\u00famero de edificaci\u00f3ns da \u00e9poca. \nCatedral de Santa Mar\u00eda A Maior.\nTr\u00e1tase do edificio m\u00e1is representativo da cidade. A s\u00faa construci\u00f3n comezou en 1221 seguindo os patr\u00f3ns g\u00f3ticos franceses e foi conclu\u00edda en 1260. Tivo important\u00edsimas modificaci\u00f3ns nos s\u00e9culos XV e XVI (agullas da fachada principal, capela do Condestable, ciborio do cruceiro; estes elementos do g\u00f3tico avanzado dotan ao templo do seu perfil inconfundible). Entre os seus visitantes \u00e9 moi popular por raro o reloxo do Papamoscas. Foi declarada en 1984 Patrimonio da Humanidade pola UNESCO.\nMosteiro de Santa Mar\u00eda la Real de las Huelgas.\nTr\u00e1tase dun mosteiro cisterciense fundado en 1189 polo rei Afonso VIII de Castela, considerado un dos m\u00e1is grandes de Espa\u00f1a. Fai parte do Patrimonio Nacional. \nNel est\u00e1n enterrados boa parte da nobreza castel\u00e1. Tam\u00e9n alberga o Museo de Teas Medievais de Burgos.\nO mosteiro alberga o \"Pend\u00f3n das Navas de Tolosa\", trofeo arrebatado aos \u00e1rabes na Batalla das Navas de Tolosa, que est\u00e1 considerado o mellor tapiz almohade que se conserva.\nCartuxa de Santa Mar\u00eda de Miraflores.\nConxunto mon\u00e1stico edificado a uns tres quil\u00f3metros da propia cidade de Burgos. Foi fundado en 1441 polo rei Xo\u00e1n II de Castela, grazas \u00e1 doaz\u00f3n que o propio monarca realizou dun palacio de caza \u00e1 Orde cartuxa, onde se instalaron ata que un incendio producido en 1452 provocou a destruci\u00f3n do edificio. En 1453 decidiuse constru\u00edr o conxunto que chegou aos nosos d\u00edas, concibido para ser sepultura dos pais de Isabel a Cat\u00f3lica.\nNa s\u00faa construci\u00f3n traballaron alg\u00fans dos mellores arquitectos, escultores e pintores da \u00e9poca, tales como Sim\u00f3n de Colonia, Gil de Silo\u00e9, ou Pedro Berruguete, entre outros, convert\u00e9ndose nun dos conxuntos m\u00e1is destacados dentro da arte g\u00f3tica de final do s\u00e9culo XV.\nEn 2010 estanse realizando labores de rehabilitaci\u00f3n, como a da porta isabelina de acceso \u00e1 cartuxa.\nArco de Santa Mar\u00eda.\n\u00c9 un dos monumentos m\u00e1is emblem\u00e1ticos de Burgos. Tr\u00e1tase dunha das antigas doce portas de acceso \u00e1 cidade na Idade Media, reconstru\u00edda como arco en honra de Carlos I de Espa\u00f1a. Comunica a ponte de Santa Mar\u00eda, sobre o r\u00edo Arlanz\u00f3n, coa praza de San Fernando, onde se ergue a catedral.\nCastelo.\nAt\u00f3pase situado no cerro do seu nome elevado a 75 m sobre o nivel da cidade. Foi mandado levantar polo conde Diego Porcelos nos tempos da Reconquista, no ano 884, e baixo o mandato de Afonso III.\nO edificio defensivo chegou a converterse en grande alc\u00e1zar Real e lugar de prisi\u00f3n, e lugar de aloxamento de nobres. A construci\u00f3n final do castelo tivo lugar no final do s\u00e9culo XV ou a principios do s\u00e9culo XVI. En 1813, os soldados de Napole\u00f3n fix\u00e9rono voar pouco antes de abandonar a cidade."}
{"id": "28033", "revid": "25871", "url": "https://gl.wikipedia.org/wiki?curid=28033", "title": "Dhoodaan", "text": "Cabdullahi Macallin Axmed, co\u00f1ecido co alcume literario de Dhoodaan (Dollo, 1941 - abril de 2013) foi un escritor et\u00edope de lingua somal\u00ed.\nTraxectoria.\nNado nunha familia de pastores de Ogad\u00e9n, territorio de lingua somal\u00ed, non tivo educaci\u00f3n formal, op\u00faxose o r\u00e9xime revolucionario et\u00edope. A\u00ednda que ten escasa obra publicada, consid\u00e9rase un dos grandes poetas da literatura somal\u00ed e os seus poemas son moi populares para os somal\u00eds."}
{"id": "28034", "revid": "89787", "url": "https://gl.wikipedia.org/wiki?curid=28034", "title": "Weezer", "text": "Weezer \u00e9 unha banda de rock alternativo estadounidense formada nos \u00c1nxeles (California) en 1992. Est\u00e1 liderada polo seu vocalista e guitarrista Rivers Cuomo e completan a s\u00faa formaci\u00f3n dende o ano 2001 Pat Wilson (bater\u00eda, guitarra e coros), Brian Bell (guitarra, coros e teclados) e Scott Shriner (baixo, coros e teclados).\nTras asinar con Geffen Records en 1993, Weezer publicou o seu \u00e1lbum de estrea autotitulado, tam\u00e9n co\u00f1ecido como \"Blue Album\", en maio de 1994. Respaldado polos v\u00eddeos musicais dos sinxelos \"Buddy Holly\", \"Undone - The Sweater Song\", e \"Say It Ain't So\", o \"Blue Album\" converteuse nun grande \u00e9xito. O segundo \u00e1lbum de Weezer, \"Pinkerton\" (1996), cun son m\u00e1is escuro e abrasivo, foi un fracaso comercial e inicialmente recibiu recensi\u00f3ns mesturadas ou negativas, a\u00ednda que acadou un status de culto a a aclamaci\u00f3n da cr\u00edtica anos m\u00e1is tarde. Estes dous traballos adoitan a citarse entre os mellores \u00e1lbums dos anos 90. Tras a xira de \"Pinkerton\", o baixista Matt Sharp deixou a banda e Weezer entrou en hiato.\nEn 2001 Weezer regresou co \"Green Album\" e co novo baixista Mikey Welsh. Cun son m\u00e1is pop, e promocionado polos sinxelos \"Hash Pipe\" e \"Island in the Sun\", o \u00e1lbum foi un \u00e9xito comercial e recibiu polo xeral cr\u00edticas positivas. Tras a xira do \"Green Album\" Welsh foi substitu\u00eddo por Scott Shriner. O cuarto \u00e1lbum de Weezer, \"Maladroit\" (2002), conseguiu boas cr\u00edticas pero vendas pobres. \"Make Believe\" (2005) tivo recensi\u00f3ns diversas, pero o seu sinxelo \"Beverly Hills\" foi o primeiro da banda en chegar ao n\u00famero 1 da lista estadounidense \"Modern Rock Tracks\" e o primeiro en entrar no top 10 da lista \"Billboard\" Hot 100.\nNo ano 2008 Weezer lanzou o \"Red Album\"; oseu sinxelo principal, \"Pork and Beans\", converteuse na terceira canci\u00f3n de Weezer en chegar ao n\u00famero 1 da \"Modern Rock Tracks\", respaldado por un video musical ga\u00f1ador dun Grammy. \"Raditude\" (2009) e \"Hurley\" (2010) contaban cunha \"produci\u00f3n pop moderna\" e con temas coescritos con outros artistas, conseguindo recensi\u00f3ns diversas e vendas moderadas. \"Everything Will Be Alright in the End\" (2014) e o \"White Album\" (2016) regresaron a un estilo rock e conseguiron cr\u00edticas m\u00e1is positivas; \"Pacific Daydream\" (2017) ti\u00f1a un son pop m\u00e1is \"mainstream\". En 2019 Weezer lanzou un \u00e1lbum de versi\u00f3ns, o \"Teal Album\", seguido polo \"Black Album\". En 2021 a banda publicou \"OK Human\", cun son pop orquestral, seguido polo inspirado no hard rock \"Van Weezer\". Weezer vendeu 35 mill\u00f3ns de \u00e1lbums en todo o mundo, 10,2 deles nos Estados Unidos.\nBiograf\u00eda.\nFormaci\u00f3n.\nO vocalista e guitarrista Rivers Cuomo mudouse aos \u00c1nxeles en 1989 coa s\u00faa banda de metal do instituto Avant Garde, despois chamada Zoom. Tras a disoluci\u00f3n do grupo Cuomo co\u00f1eceu ao bater\u00eda Patrick Wilson, e mudouse con el e co seu amigo Matt Sharp. Wilson e Cuomo formaron unha banda, Fuzz, e recrutaron a Scottie Chapman como baixista. Chapman marchou despois duns poucos concertos; a banda reformouse como Sixty Wrong Sausages, co amigo de Cuomo Pat Finn no baixo e Jason Cropper na guitarra, pero o grupo desf\u00edxose ao pouco tempo. Cuomo mudouse a Santa Monica e gravou ducias de demos, inclu\u00eddas as futuras canci\u00f3ns Weezer \"The World Has Turned and Left Me Here\" e \"Undone - The Sweater Song\". Sharp entusiasmouse coas demos, e converteuse no baixista do grupo e no seu representante de facto.\nWeezer formouse nos \u00c1nxeles o 14 de febreiro de 1992. A banda comezou a compo\u00f1er algunhas canci\u00f3ns e a tocar en pequenos clubs locais, sendo o seu primeiro concerto como \"teloneros\" da banda do actor Keanu Reeves, chamada Dogstar. A pesar de non destacar moito nos seus inicios, a banda seguiu tocando.\nO 25 de xu\u00f1o de 1993 asinaron un contrato coa discogr\u00e1fica Geffen Records. Na \u00e9poca hab\u00eda unha verdadeira carreira entre as discogr\u00e1ficas para descubrir novas bandas, en gran parte debido ao \u00e9xito do Nirvana e o consecuente estoupido do rock alternativo. Weezer pasou un tempo en Nova York, co fin de gravar o seu primeiro \u00e1lbum no famosos Electric Lady Studios, onde contaron coa produci\u00f3n de Ric Ocasek (ex-The Cars, banda pop de moito \u00e9xito nos anos 80). Durante as gravaci\u00f3ns do \u00e1lbum de estrea, titulado \"Weezer\", Jason Cropper deixou a banda, e foi substitu\u00eddo polo baixista Brian Bell, que tocaba nun grupo chamado Carnival Art.\nO son da banda, rotulado de powerpop, era unha mestura de melod\u00edas sinxelas, guitarras pesadas e letras inocentes, combinado con influencias do rock dos anos 70, de bandas como Cheap Trick ou Kiss e sonoridades de guitarra de conxuntos como Pixies.\n\"Blue Album\".\nO primeiro disco da banda foi lanzado o 10 de maio de 1994, e foi un \u00e9xito dende o principio. A pesar de que a discogr\u00e1fica non quer\u00eda lanzar ning\u00fan sinxelo do \u00e1lbum finalmente edit\u00e1ronse tres: \"Undone - The Sweater Song\", \"Buddy Holly\" e \"Say It Ain't So\". \"Buddy Holly\" ga\u00f1ou varios premios Grammy e MTV Awards naquel ano e o \u00e1lbum chegou a vender dous mill\u00f3ns de copias nos Estados Unidos. Particularmente, os videoclips axudaron moito ao \u00e9xito de \"Weezer\". Os v\u00eddeos de \"Undone\" e \"Buddy Holly\" foron dirixidos polo director Spike Jonze.\nDespois de varios meses de xira, Weezer decidiu parar por un tempo. Rivers ingresou na Universidade de Harvard, Matt e Pat montaron un proxecto paralelo chamado The Rentals e Brian volveu a tocar na banda na que tocaba antes de Weezer, Space Twins.\n\"Pinkerton\".\nNo fin de 1995, a banda tomouse un descando polo Nadal. Cuomo viaxou \u00e1 s\u00faa casa de Connecticut, e usando un gravador de oito pistas comezou a traballar en demos para o novo traballo de Weezer. A s\u00faa idea era a de realizar unha \"space rock opera\", e de a\u00ed sa\u00edu a demo \"Songs from the Black Hole\". A banda comezou a traballar na idea de Cuomo en sesi\u00f3ns de gravaci\u00f3n intermitentes durante a primavera e o ver\u00e1n de 1995. Finalmente descartaron realizar un \u00e1lbum conceptual e o disco quedou formado por temas compostos antes da edici\u00f3n do seu primeiro \u00e1lbum e alg\u00fan escrito por Cuomo mentres estaba en Harvard. \nEn setembro de 1996, foi lanzado o tan esperado segundo \u00e1lbum de Weezer, titulado \"Pinkerton\". O disco ten un son un pouco m\u00e1is pesado que o anterior, a\u00ednda que segue mantendo as melod\u00edas accesibles que son unha das marcas rexistradas do son da banda. Dese \u00e1lbum foron lanzados tres sinxelos: \"El Scorcho\", \"The Good Life\" e \"Pink Triangle\".\n\"Pinkerton\" non repetiu as vendas do \u00e1lbum anterior, pero foi moi ben recibido pola cr\u00edtica. A explicaci\u00f3n pode estar no feito de que a banda non quixo gravar novos videoclips innovadores, unha especie de resposta do l\u00edder da banda, Rivers Cuomo, aos cr\u00edticos que consideraban a Weezer unha banda dunha soa canci\u00f3n. Cando Geffen insistiu e lanzou un v\u00eddeo para a canci\u00f3n \"The Good Life\", o momento xa non era bo para o rock alternativo, e a MTV e os medios en xeral prest\u00e1ronlle pouca atenci\u00f3n \u00e1 banda. O \u00e1lbum chegou a vender 500.000 copias nos Estados Unidos.\nDespois da finalizaci\u00f3n da promoci\u00f3no de \"Pinkerton\", a banda embarcouse nun longo per\u00edodo de inatividade, Rivers Cuomo retornou a Harvard e os outros integrantes pasaron a dedicarse a proxectos paralelos.\nEn 1998 Matt Sharp anunciou a s\u00faa sa\u00edda definitiva de Weezer para dedicarse integralmente a The Rentals. No lugar de Matt foi chamado o baixista Mikey Welsh, que tocaba na banda de Juliana Hatfield.\nEn 1999 a banda volveu a se reunir para ensaiar canci\u00f3ns para o pr\u00f3ximo disco. En 2000, xa con alg\u00fan material novo listo, Weezer volveu a tocar en directo, facendo unha pequena xira polos Estados Unidos e posteriormente participando do \"Warped Tour\" ao lado de Green Day. Todos os concertos da banda en 2000 esgotaron as entradas e a expectativa era grande entre os seareiros para o lanzamento do terceiro \u00e1lbum, que aparecer\u00eda en marzo de 2001.\n\"Green Album\".\nAs\u00ed como o seu disco de estrea, o novo \u00e1lbum foi autotitulado (enseguida apelidado como \"Green Album\" pola cor da s\u00faa capa), e foi recibido con frenes\u00ed tanto polo p\u00fablico como pola cr\u00edtica por ser unha especie de retorno do son m\u00e1is alegre, sinxelo e contaxiante (e por iso m\u00e1is accesible) do inicio da carreira da banda. O disco estreouse entre os 10 m\u00e1is vendidos da lista da Billboard (feito raro para un disco de rock hoxe en d\u00eda).\nDespis do lanzamento Weezer sa\u00edu novamente de xira polos Estados Unidos, onde se atoparon cunha nova xeraci\u00f3n de seareiros grazas a emisi\u00f3n na MTV dos seus videoclips para os temas \"Hash Pipe\" e \"Island in the Sun\".\nO d\u00eda 16 de agosto do 2001 a MTV informou do ingreso de Mikey Welsh nun hospital psiqui\u00e1trico. Estivera en paradoiro desco\u00f1ecido dende que desaparecera misteriosamente despois da rodaxe do v\u00eddeo de \"Island in the Sun\". Weezer tivo que buscar un baixista que o substitu\u00edse e, a trav\u00e9s dun amigo com\u00fan, Cuomo conseguiu o tel\u00e9fono de Scott Shriner. Foi convidado a unirse \u00e1 banda e aceptou.\nA\u00ednda no 2001 a banda volveu ao estudio para gravar o seu novo \u00e1lbum. Foron sesi\u00f3ns bastante prol\u00edficas, onde compuxeron e gravaron varias canci\u00f3ns antes de que rematase o ano. A banda puxo a disposici\u00f3n dos seareiros algunhas versi\u00f3ns e demos in\u00e9ditas na s\u00faa p\u00e1xina oficial en internet.\n\"Maladroit\".\nPara o seu seguinte traballo a banda adoptou un enfoque m\u00e1is experimental, permitindo aos seus seguidores descargar mesturas en progreso de novas canci\u00f3ns para escoitar as s\u00faas opini\u00f3ns. O quinto \u00e1lbum de Weezer, \"Maladroit\", foi lanzado o 14 de maio de 2002, con boas cr\u00edticas, pero menos vendas que o seu antecesor, a\u00ednda que chegou ao terceiro lugar da Billboard. Realiz\u00e1ronse dous v\u00eddeos de temas deste \u00e1lbum, para \"Dope Nose\" e para \"Keep Fishin'\", obtendo este \u00faltimo gran rotaci\u00f3n na MTV. No ver\u00e1n, a banda sa\u00edu de xira ao lado de The Strokes, e anunciou un novo disco en breve.\nWeezer comezou a gravar demos entre as xiras, sendo a maior\u00eda descartadas. Finalmente decidiron tomarse un descanso despois de editar dous discos tan seguidos, e durante este per\u00edodo Bell e Wilson editaron \u00e1lbums cos seus respectivos proxectos paralelos, Space Twins e The Special Goodness.\nEn marzo do 2004 lanzouse o DVD \"Video Capture Device\", que inclu\u00eda v\u00eddeos caseiros, actuaci\u00f3ns en televisi\u00f3n, directos, videoclips, anuncios e comentarios da banda.\n\"Make Believe\".\nO sucesor de \"Maladroit\" non chegar\u00eda ata o ano 2005, despois de moitas sesi\u00f3ns de estudio que foron dende decembro do 2003 ata o outono do ano seguinte. As primeiras demos foron subidas \u00e1 p\u00e1xina da banda e tiveron moito \u00e9xito, pero ningunha de\u00f1las aparecer\u00eda no \u00e1lbum. \"Make Believe\" foi editado o 10 de maio do 2005 e tivo opini\u00f3ns divididas a pesar do \u00e9xito comercial: mentres que para alg\u00fans era o mellor disco da banda dende \"Pinkerton\", para outros tratabase dun sinal de decadencia.\nO primeiro sinxelo do novo \u00e1lbum foi \"Beverly Hills\", unha das canci\u00f3ns de sonoridade m\u00e1is diferenciada gravada polo grupo, e non foron poucas as cr\u00edticas negativas. O sinxelo chegou a estar varios meses nas listas despois da s\u00faa edici\u00f3n. \"Beverly Hills\" foi nomeada ao premio Grammy \u00e1 mellor canci\u00f3n de rock, o primeiro nomeamento de Weezer a estes premiso. O seu v\u00eddeo tam\u00e9n ser\u00eda nomeado ao premio dos MTV V\u00eddeo Music Awards de mellor v\u00eddeo de rock.\nO segundo sinxelo do \u00e1lbum foi \"We Are All on Drugs\". A MTV rexeitou emitir a canci\u00f3n, polo que Weezer regravouna cambiando o \"on drugs\" por \"in love\", e cham\u00e1ndoa \"We Are All in Love\". O terceiro sinxelo ser\u00eda \"Perfect Situation\", que pasou catro semanas no n\u00fameor 1 da lista \"Billboard Modern Rock\". \"This Is Such a Pity\" converter\u00edase no curto sinxelo, pero non se realizou ning\u00fan v\u00eddeo para o tema.\nNa xira de divulgaci\u00f3n do seu quinto disco, Weezer tocou polos Estados Unidos ao lado de nomes como Pixies e Red Hot Chili Peppers.\nRivers Cuomo estudou o seu derradeiro semestre en Harvard no ano 2005, para licenciarse definitivamente. Matt Sharp pola s\u00faa banda, anunciou o 24 de outubro que regresaba \u00e1 s\u00faa banda The Rentals.\nDurante o 2006 a banda tomouse un descanso xiras e promoci\u00f3ns e xurdiron moitos rumores de separaci\u00f3n. Pero en febreiro do 2007, Rick Rubin anunciaba nunha entrevista \u00e1 MTV que Cuomo envi\u00e1ralle unhas maquetas e que a banda a\u00ednda estaba unida.\nA mediados do 2007 comezou a falarse da pr\u00f3xima aparici\u00f3n dun novo \u00e1lbum da banda. No mes de xu\u00f1o Cuomo confirmou na p\u00e1xina oficial de Weezer que o seu sexto \u00e1lbum sair\u00eda \u00e1 venda a principios do ano seguinte.\n\"Red Album\".\nEn maio do 2008, Weezer editou o sinxelo \"Pork and Beans\", acompa\u00f1ado dun videoclip subido a YouTube, realizado con personaxes que se fixeron famosas en v\u00eddeos aparecidos nesta p\u00e1xina. O \u00e1lbum, titulado novamente \"Weezer\" e alcumado coma \"The Red Album\", foi editado en xu\u00f1o dese ano coa produci\u00f3n de Rick Rubin.\nSegundo Cuomo o proceso de gravaci\u00f3n foi moi \"experimental\", e nel inclu\u00edron temas m\u00e1is longos en non tradicionais, usaron caixas de ritmos e sintetizadores, incorporaron rap sure\u00f1o e contrapuntos barrocos, ademais de composici\u00f3ns dos outros membros da banda e cambios de instrumentos entre eles \u00e1 hora de gravar.\n\"Pork and Beans\" estivo na cima da lista \"Billboard Modern Rock Tracks\" durante 11 semanas, e o seu v\u00eddeo ga\u00f1ou o Grammy para o mellor v\u00eddeo curto. O segundo sinxelo, \"Troublemaker\", estreouse no n\u00famero 39 da lista \"Billboard Hot Modern Rock Tracks\" e conseguiu acadar o posto 2. No mes de outubro do 2008 a banda anunciou que o terceiro sinxelo ser\u00eda \"The Greatest Man That Ever Lived (Variations on a Shaker Hymn)\".\nA banda realizou 5 concertos no Xap\u00f3n a principios de setembro, e comezou a alcumada xira \"Troublemaker\", formada por 21 datas en Norteam\u00e9rica, inclu\u00edndo d\u00faas no Canad\u00e1. Angels &amp; Airwaves e Tokyo Police Club un\u00edronse a eles como abreconcertos e a banda de Brian Bell The Relationship tam\u00e9n actuou con estes nun feixe de datas.\n\"Raditude\".\nWeezer sa\u00edu de xira con Blink-182 no ano 2009, facendo unha parada o 30 de agosto no \"Virgin Festival\" no Merriweather Post Pavilion de Columbia, Maryland. O bater\u00eda Josh Freese uniuse \u00e1 banda temporalmente para tocar xa xira mentres Pat Wilson cambiouse \u00e1 guitarra. Freese afirmou ser un seareiro de Weezer e non quer\u00eda deixar pasar a oportunidade de tocar con eles.\nA portada para o seu novo traballo, \"Raditude\", foi revelada o 11 de setembro, sendo unha fotograf\u00eda ga\u00f1adora dun concurso do National Geographic onde aparece un can saltando. O \u00e1lbum foi editado o d\u00eda 3 de novembro, estre\u00e1ndose como o s\u00e9timo m\u00e1is vendido desa semana na lista \"Billboard 200\". A banda programou unha xira de promoci\u00f3n para decembro, que se estender\u00eda ata principios do ano 2010. O 6 de decembro Rivers Cuomo resultou ferido cando o autob\u00fas da xira sufriu un accidente debido a unha placa de xeo. Cuomo rompeu tres costelas e o seu asistente d\u00faas. Weezer cancelou as datas da xira e reanudar\u00edaa o 20 de xaneiro.\nTam\u00e9n nese mes de decembro revelouse que a banda non continuar\u00eda co selo Geffen Records. O grupo afirmou que continuar\u00eda editando material novo, The band stated that they would still release new material, pero non ti\u00f1an claro como, se auto-editado, a trav\u00e9s da rede, ou asinando con outra discogr\u00e1fica. Finalmente Weezer foi fichada polo selo independente Epitaph.\n\"Hurley\".\nNo mes de agosto do 2010 a banda anunciou que o seu seguinte traballo levar\u00eda o nome de \"Hurley\" e que ser\u00eda editado o 14 de setembro a trav\u00e9s do selo Epitaph Records. O nome est\u00e1 collido da personaxe Hugo \"Hurley\" Reyes da serie televisiva \"Lost\". Jorge Garcia, o actor que encarna a Hurley, declarou que aparecer na portada do \u00e1lbum era \"unha das maiores honras da s\u00faa carreira\". \"Hurley\" editouse finalmente o d\u00eda 10 de setembro.\nEn novembro de 2010 Weezer publicou un \u00e1lbum recompilatorio formado por versi\u00f3ns regrabadas de temas non usados durante varios anos, \"Death to False Metal\". O mesmo d\u00eda tam\u00e9n apareceu unha versi\u00f3n \"deluxe\" de \"Pinkerton\", que inclu\u00eda 25 demos, descartes e temas ao vivo. O 12 de decembro de 2011 publicouse o terceiro volume da serie \"Alone\", titulado \"Alone III: The Pinkerton Years\", formado por demos e descartes das sesi\u00f3ns do \"Pinkerton\". A banda tam\u00e9n contribu\u00edu cunha versi\u00f3n do tema de The Cars \"You Might Think\" \u00e1 banda sonora da pel\u00edcula de Disney-Pixar \"Cars 2\".\nO 8 de outubro de 2011 o antigo baixista de Weezer Mikey Welsh foi atopado morto nunha habitaci\u00f3n dun hotel de Chicago. A banda actuou na cidade o d\u00eda seguinte e dedicoulle o concerto a Welsh, que \u00eda asistir ao mesmo.\nWeezer comezou a traballar no que noveno \u00e1lbum de estudio en setembro de 2010 coa intenci\u00f3n de publicalo en 2011, pero o ano rematou sen ning\u00fan lanzamento. A banda foi cabeza de cartel nun cruceiro de catro d\u00edas con tem\u00e1tica roqueira dende Miami ata Cozumel que partiu o 19 de xaneiro de 2012. No mes de xullo dese ano Weezer foi cabeza de cartel do primeiro Bunbury Music Festival en Cincinnati, Ohio.\nA comezos de 2013 a banda levou a s\u00faa xira \"Memories\" a Australia, sendo a s\u00faa primeira xira por ese pa\u00eds dende 1996. O grupo tocou os seus primeiros dous \u00e1lbums na s\u00faa totalidade en varios locais. Weezer tam\u00e9n foi cabeza de cartel na xira \"Punkspring 2013\" no Xap\u00f3n e posteriormente nese mesmo ano tam\u00e9n xirou polo Canad\u00e1 e os Estados Unidos. A banda tocou varias noites en distintas cidades estadounidenses. Nos concertos das primeiras noites dedic\u00e1ronse a tocar os seus \u00e9xitos, e despois o \"Blue album\" na s\u00faa totalidade, de principio a fin. Na segunda noite tocaron \"Pinkerton\" do mesmo xeito."}
{"id": "28035", "revid": "98629", "url": "https://gl.wikipedia.org/wiki?curid=28035", "title": "Red Hot Chili Peppers", "text": "Red Hot Chili Peppers \u00e9 un grupo musical de rock baseado no estado estadounidense de California, fundado no ano 1983. O seu principal estilo \u00e9 un rock cun toque funk, pero incorpora tam\u00e9n elementos dutros x\u00e9neros como o punk rock e o rock psicod\u00e9lico. No presente a banda est\u00e1 formada polos membros fundadores do grupo, Anthony Kiedis e Flea, xunto co bater\u00eda Chad Smith e o guitarrista John Frusciante.\nActuaron en Galicia nunha ocasi\u00f3n, no ver\u00e1n de 2004, no Monte do Gozo co gallo das festas do Xacobeo 2004.\nHistoria.\nFormaci\u00f3n e primeiro \u00e1lbum (1983\u20131984).\nA banda (orixinalmente \"Tony Flow and the Miraculously Majestic Masters of Mayhem\") foi formada na Fairfax High School por un grupo de alumnos que asist\u00edan a dita escola: Anthony Kiedis, Hillel Slovak, Jack Irons, e Michael \"Flea\" Balzary. Este \u00faltimo acababa de rematar unha breve estad\u00eda coma baixista dun dos primeiros grupos hardcore punk dos \u00c1nxeles chamado Fear, pero o seu interese nos sons negros f\u00edxolle renunciar en 1983.\nSlovak e Irons, \u00e1 s\u00faa vez, estaban noutro grupo chamado What is This?, pero os membros m\u00e1is permanentes dos Chili Peppers (Anthony e Flea) xa non quixeron entrar no mercado punk. A primeira actuaci\u00f3n deles foi no Rhythm Lounge, \u00e1 cal acudiron 30 persoas. Para ese concerto compuxeran unha canci\u00f3n inspirada claramente pola fusi\u00f3n de punk, rap e funk do sinxelo \"The Magnificient Seven\" de The Clash, pero coa nova actitude salvaxe e maior velocidade do hardcore, a despois co\u00f1ecida coma \"Out in L.A.\". O rendemento ao vivo da banda foi tan bo que se lles pediu regresar a semana seguinte. Debido a este inagardado \u00e9xito, os membros da banda trocaron o nome polo de Red Hot Chili Peppers, debido a que veron o nome orixinal un pouco inc\u00f3modo. Logo seguiron realizando varios concertos por clubs de L.A. e cabarets coma o Kit Kat Club. \u00c9 nestes primeiros intres cando comezan a facerse populares polas s\u00faas actuaci\u00f3ns nas que aparec\u00edan completamente n\u00fas, con s\u00f3 un calcet\u00edn nos xenitais. Seis das canci\u00f3ns que tocaban neses shows foron gravadas na s\u00faa primeira demo.\nVarios meses despois da s\u00faa primeira actuaci\u00f3n, a banda firmou coa compa\u00f1\u00eda discogr\u00e1fica EMI. Pero, d\u00faas semanas antes, What Is This? obtivera un contrato con MCA, polo que Slovak e Irons deixaron Red Hot Chili Peppers e dedic\u00e1ronse a What is this?. Kiedis e Flea non pensaron en disolver a banda, sen\u00f3n que decidiron recrutar a novos membros. Cliff Mart\u00ednez, un co\u00f1ecido de Flea, pediu sumarse aos Chili Peppers pouco despois. Tam\u00e9n se unir\u00eda Jack Sherman, o rei pirata.\nAndy Gill, o guitarrista de Gang of Four, tam\u00e9n pioneiros na incorporaci\u00f3n do funk ao estilo punk, foi contratado para producir o seu primeiro \u00e1lbum. A pesar de que Kiedis e Flea dubidaron, el empurrou \u00e1 banda a tocar m\u00fasica m\u00e1is vi\u00e1bel comercialmente. Nun principio Kiedis quer\u00eda titular o disco \"True men don't kill coyotes\", pero a compa\u00f1\u00eda quer\u00eda que o t\u00edtulo fose \"The Red Hot Chili Peppers\", ao que o grupo tivo que acceder finalmente. O disco sa\u00edu o 10 de agosto de 1984 e foi un fracaso comercial. Vendeu aproximadamente 25.000 unidades e obtivo pouco reco\u00f1ecemento. A seguinte xira estivo un pouco mellor, a\u00ednda que Kiedis e Sherman ti\u00f1an unha relaci\u00f3n moi tensa. Sherman foi despedido pouco despois e Slovak regresou \u00e1 banda, despois de fartarse de What is This?.\n\"Freaky Styley\" (1985).\nGeorge Clinton (o lendario l\u00edder de Parliament e Funkadelic) foi elixido (a petici\u00f3n de Anthony e Flea) para producir o seguinte \u00e1lbum da banda, \"Freaky Styley\".\nO \u00e1lbum foi gravado no famoso \"Detroit's famed R&amp;B and funky United Sound Systems studios\" no bordo da Universidad Estatal de Wayne. Clinton mesturou diversos elementos do punk e o funk no repertorio da banda, que permitiron incorporar variedade \u00e1 m\u00fasica. De feito, na canci\u00f3n \"Hollywood\", que \u00e9 unha adaptaci\u00f3n do tema \"Africa\" dos lendarios Funkateers de Nueva Orleans The Meters, participa no saxof\u00f3n o m\u00fasico Maceo Parker, que ao igual c\u00f3 baixista Bootsy Collins, gravara para o forxador do Funk, James Brown, e o mesmo Clinton.\nO \u00e1lbum foi publicado o 16 de agosto de 1985, pero inda que a banda tivo unha relaci\u00f3n moito mellor con Clinton que con Gill, o \u00e1lbum foi apenas m\u00e1is exitoso que o primeiro \u00e1lbum, e non tivo chegada a ning\u00fan Chart, pese a contar coa produci\u00f3n dunha lenda vivente coma o \"Dr. Funkenstein\". A posterior xira non foi considerada o suficientemente produtiva para a banda.\n\"The Uplift Mofo Party Plan\" (1986-1988).\nCliff Mart\u00ednez foise do grupo no ver\u00e1n de 1986, e a banda contratou temporalmente a Chuck Biscuits para rematar a xira. Jack Irons quedou sen traballo e, separado doutros compromisos, reintegrouse ao grupo. Anthony, Flea e Hillel quedaron moi sorprendidos. O grupo elixiu a Michael Beinhorn, quen colaborara con Herbie Hancock e formara grupos como Material e Tackheads, para producir o seu pr\u00f3ximo \u00e1lbum. Estaban outra vez os catro compo\u00f1entes orixinais da banda. As canci\u00f3ns comezaron a formarse rapidamente, e o \u00e1lbum comezou a ter forma, usando a mesma mestura de funk e ritmos que \"Freaky Styley\", pero con sons moito m\u00e1is agresivos de punk e metal. Reun\u00edndose os catro integrantes, comezaron o proceso de creaci\u00f3n.\nO 29 de setembro de 1987, \"The Uplift Mofo Party Plan\" sa\u00edu \u00e1 venda, convert\u00e9ndose no primeiro \u00e1lbum dos Red Hot Chili Peppers en aparecer nalg\u00fan Chart. A pesar de que chegaron s\u00f3 ao posto # 148 no \"Billboard Hot 200\", este foi un \u00e9xito importante en comparaci\u00f3n aos dous primeiros \u00e1lbums.\nDurante este per\u00edodo, Kiedis e Slovak estaban desenvolvendo graves h\u00e1bitos de adicci\u00f3n \u00e1s drogas, a mi\u00fado ata abandonaban a banda. A adicci\u00f3n \u00e1 hero\u00edna levou a Slovak \u00e1 morte o 27 de xullo de 1988 aos 25 anos de idade. Kiedis abandonou a cidade e non asistiu ao funeral de Slovak, considerando que a situaci\u00f3n era surrealista. Fuxiu a M\u00e9xico onde permaneceu uns meses para desintoxicarse. Jack Irons, posteriormente, abandonou o grupo, dicindo que el non quer\u00eda formar parte dun grupo onde os seus amigos falec\u00edan. Foi internado nun psiqui\u00e1trico.\n\"Mother's Milk\" (1989-1990).\nAnte a morte de Hillel Slovak a banda en primeiro lugar contratou a D.H. Peligro dos Dead Kennedys como bater\u00eda e ao guitarrista de P-Funk DeWayne \"Blackbyrd\" McKnight, pero estes non contaban coa chispa suficiente como para continuar na banda, polo que ser\u00edan despedidos. Posteriormente contratar\u00edan a John Frusciante como guitarra. Frusciante realizara unha audici\u00f3n para ingresar na banda Thelonious Monster, pero D.H. Peligro faloulle a Flea del, e uns d\u00edas m\u00e1is tarde improvisaron no garaxe deste, que decidiu xunto a Kiedis que era a substituci\u00f3n perfecta para Hillel.\nTres semanas antes de entrar no estudio a banda continuaba sen bater\u00eda, e un amigo recomendoulles a Chad Smith. Decidiron darlle unha oportunidade, e nunha audici\u00f3n Chad abrum\u00f3 ao grupo pola forza e complexidade dos seus ritmos. Despois desta sesi\u00f3n de improvisaci\u00f3n admitiron a Chad como novo bater\u00eda da banda.\nO grupo entrou no estudio, pero esta gravaci\u00f3n estivo entorpecida polos conflitos co produtor do \u00e1lbum, Michael Beinhorn, que ti\u00f1a como proposta que John tocase riffs de heavy metal, o cal o molestou xa que este estilo non se axustaba ao seu.\n\"Mother's Milk\" foi lanzado o 15 de agosto de 1989 e tivo no tema tributo a Hillel Slovak, \"Knock Me Down\", a que foi a s\u00faa primeia canci\u00f3n en chegar ao top 10 das canci\u00f3ns de rock. Tam\u00e9n tiveron un grande \u00e9xito coa interpretaci\u00f3n de \"Higher Ground\" de Stevie Wonder. \"Mother's Milk\" vendeu uns 2 mill\u00f3ns de copias ao redor do mundo. Tam\u00e9n se editaron como sinxelos os temas \"Knock Me Down\" e \"Taste The Pain\", e a cara B destes, a canci\u00f3n \"Show Me Your Soul\", foi usada na banda sonora da pel\u00edcula \"Pretty Woman\".\n\"Blood Sugar Sex Magik\" (1991-1992).\nO contrato da banda con EMI rematara e comezaron a buscar outra discogr\u00e1fica para lanzar o seu seguinte \u00e1lbum. O grupo chegou a un pre-acordo con Sony BMG/Epic, coa condici\u00f3n de que Sony mercara o seu \u00faltimo \u00e1lbum con EMI. Este proceso tardou meses e, a\u00ednda que xa se realizara o acordo con Sony/Epic, Mo Ostin, de Warner Bros, chamou a Kiedis para felicitalo polo contrato, e felicitou \u00e1 compa\u00f1\u00eda discogr\u00e1fica rival. Kiedis pensou \"A persoa m\u00e1is xenial e m\u00e1is aut\u00e9ntica que co\u00f1ecimos durante todas as negociaci\u00f3ns acababa de chamarme persoalmente para animarme a facer unha exitosa gravaci\u00f3n para unha compa\u00f1\u00eda rival. Ese era o tipo de individuo para o que quer\u00eda estar traballando\". Kiedis levou a cabo a s\u00faa idea, e finalmente abandonou o contrato con Sony para asinar con Warner Bros.\nDeid\u00eduse que a gravaci\u00f3n do \u00e1lbum deb\u00eda realizarse nun sitio diferente, e Rick Rubin, produtor do mesmo, suxer\u00edu unha mansi\u00f3n supostamente embruxada. Para a gravaci\u00f3n do traballo Rubin deixou \u00e1 banda completa liberdade nas s\u00faas composici\u00f3ns, xa que os Red Hot tiveran problemas por esas circunstancias.\nA s\u00faa colaboraci\u00f3n con Rick Rubin, que xa traballara con Run DMC, Beastie Boys, Slayer ou Danzig, levounos ao estrelato coa edici\u00f3n de \"Blood Sugar Sex Magik\" o 24 de setembro de 1991. O primeiro sinxelo ser\u00eda \"Give It Away\", e grazas a el a banda ga\u00f1ar\u00eda un Grammy pola mellor canci\u00f3n de hard rock, e conseguir\u00edan o seu primeiro n\u00famero 1 na lista \"Modern Rock\" estadounidense. A promoci\u00f3n do disco continuou co lanzamento da balada \"Under The Bridge\", que foi un \u00e9xito a nivel mundial. Na canci\u00f3n Anthony Kiedis narra a s\u00faa batalla coas drogas, e tr\u00e1tase do tema dos Red Hot que m\u00e1is alto chegou ba lista \"Billboard Hot 100\", acadando o seu segundo posto. Outros sinxelos do \u00e1lbum foron \"Suck My Kiss\" e \"Breaking The Girl\".\nEn maio de 1992 John Frusciante deixou a banda durante unha xira polo Xap\u00f3n, alegando que se sent\u00eda alienado. Flea dixo que a xira de promoci\u00f3n do \u00e1lbum fora moi dura e que non ti\u00f1an practicamente tempo para durmir. A\u00ednda que a raz\u00f3n principal da s\u00faa sa\u00edda foron as constantes discusi\u00f3ns con Anthony ao longo da xira. Jhn foi substitu\u00eddo inicialmente por Arik Marshall, que aparece nos v\u00eddeos de \"Breaking The Girl\" e \"If You Have To Ask\". Posteriormente ocupar\u00eda o seu lugar Jesse Tobias e finalmente chegar\u00eda Dave Navarro, guitarrista de Jane's Addiction, para cubrir a vacante deixada por Frusciante, que nos anos que estivo f\u00f3ra da banda (volver\u00eda en 1998) estivo deprimido e loitando contra as drogas. Tam\u00e9n traballou na m\u00fasica como solista, editando dous disco, un deles retirado do mercado polo propio Frusciante.\nO \u00e1lbum \"Blood Sugar Sex Magik\" vendeu m\u00e1is de 15 mill\u00f3ns de copias a nivel mundial, s\u00f3 superado en cifras por \"Californication\". \"Blood Sugar Sex Magik\" foi colocado no posto 310 da lista da \"Rolling Stone\" dos \"500 mellores \u00e1lbums de todos os tempos\". En 1993, con Arik Marshall no canto de John Frusciante, prestan a s\u00faa voz para a s\u00faa aparici\u00f3n na serie de televisi\u00f3n \"The Simpsons\" no cap\u00edtulo \"O drama de Krusty\".\n\"One Hot Minute\" (1995).\n\"One Hot Minute\" \u00e9 o sexto \u00e1lbum de estudio da banda e foi lanzado o 12 de setembro do ano 1995. Pola sa\u00edda de John Frusciante, este \u00e1lbum foi gravado polo anterior guitarrista de Jane's Addiction, Dave Navarro. A s\u00faa presenza alterou o son dos Red Hot Chili Peppers. Finalmente Navarro foi despedido da banda no 1998 por diferenzas creativas.\nEste \u00e1lbum ten menos contido sexual que os anteriores \u00e1lbums e explora asuntos m\u00e1is escuros como as drogas, a depresi\u00f3n, a angustia e a dor. Anthony Kiedis, quen reincidira en 1994 nas s\u00faas adicci\u00f3ns \u00e1 hero\u00edna e \u00e1s anfetaminas, logo de estar limpio m\u00e1is de cinco anos, abordou as letras cunha mirada \u00e1s drogas e \u00f3s seus duros efectos.Tam\u00e9n cont\u00e9n \"riffs\" de guitarra de heavy metal.\n\"One Hot Minute\" cont\u00e9n catro sinxelos: \"Warped\", \"Aeroplane\", \"Coffee Shop\", e \"My Friends\", e chegou ao posto catro do Billaboard 200."}
{"id": "28036", "revid": "89787", "url": "https://gl.wikipedia.org/wiki?curid=28036", "title": "Pixies", "text": "Pixies \u00e9 unha banda de rock alternativo estadounidense formada en Boston, Massachusetts en 1986. O grupo separouse en 1993 pero volveu a reunirse en 2004. Os seus membros actuais son Black Francis (voz e guitarra), Joey Santiago (guitarra), David Lovering (bater\u00eda) e Paz Lenchantin (baixo). O d\u00eda 14 de xu\u00f1o do 2013 a banda anunciou a trav\u00e9s da s\u00faa p\u00e1xina de Facebook que a baixista Kim Deal deixaba o grupo.\nTraxectoria.\nFormaci\u00f3n da banda.\nA banda formouse en Boston, Massachusetts, a comezos de 1986, por Charles Thompson (que despois mudar\u00eda o seu nome polo de Black Francis), nas voces e na guitarra, e o seu compa\u00f1eiro de cuarto na universidade Joey Santiago na guitarra.\nA trav\u00e9s dun anuncio atoparon a Kim Deal, unha baixista de Ohio, que tocara antes na s\u00faa cidade natal nunha banda chamada The Breeders coa s\u00faa irm\u00e1, Kelly. Pouco despois recrutaron ao bater\u00eda David Lovering (amigo de Deal), e as\u00ed formaron Pixies. Reza a lenda que o nome da banda foi sacado aleatoriamente do dicionario por Joey (o nome pode traducirse como \"fadas\"). Foi tam\u00e9n nesa \u00e9poca cando Charles decidiu, inspirado por Iggy Pop, mudar o seu nome para Black Francis.\nPrimeiro traballo, \"Come On Pilgrim\".\nEn 1986, os Pixies estaban tocando en Boston, nun concerto coa banda Throwing Muses, da guitarrista Tanya Donnevy (que m\u00e1is tarde participar\u00eda en The Breeders). Ao representante de Throwing Muses e director dos Fort Apache Studios, Gary Smith, que estaba entre o p\u00fablico, gustoulle o son dos Pixies e ofreceulles a gravaci\u00f3n dun disco. En marzo de 1987, a banda gravou 17 canci\u00f3ns. Esa demo ser\u00eda co\u00f1ecida como \"The Purple Tape\", pola cor de fondo da cinta, e acabou caendo nas mans de Ivo Watts, un dos donos do selo ingl\u00e9s 4AD, que na \u00e9poca tam\u00e9n era a discogr\u00e1fica de Throwing Muses. Impresionado co material, Watts contratou aos Pixies e lanzou un EP chamado \"Come on Pilgrim\", que ten 8 dos 17 temas da demo orixinal de \"The Purple Tape\".\n\"Surfer Rosa\".\nNo ano seguinte a banda entrou no estudio para a gravaci\u00f3n do seu primeiro LP, ao lado do produtor Steve Albini. O \u00e1lbum \"Surfer Rosa\" foi lanzado na primavera de 1988 e recebiu boas cr\u00edticas. A banda f\u00edxose m\u00e1is co\u00f1ecida e acabou cambiando de selo, asinando pola Elektra Records.\nNestes primeiros dou discos dos Pixies a baixista Kim Deal asinou como Mrs. John Murphy, e incluso a \u00fanica m\u00fasica composta por ela en \"Sufer Rosa\", \"Gigantic\", \u00e9 asinada con ese nome. Kim Deal usar\u00eda o seu aut\u00e9ntico nome a partir de \"Doolittle\", xa coa Elektra.\nContrato cunha grande e \"Doolitle\".\nA finais de 1988 a banda volta ao estudio co produtor ingl\u00e9s Gil Norton. O disco \"Doolitle\" foi lanzado na primavera de 1989, e consid\u00e9rase o mellor da banda. Grazas aos temas m\u00e1is comerciais \"Monkey Gone to Heaven\" e \"Here Comes Your Man\", o disco tivo bastante \u00e9xito e chega ao Top 10 ingl\u00e9s. A pesar destas canci\u00f3ns m\u00e1is comerciais, o son da banda continua sendo o mesmo.\nA xira \"Sex and Death\" que seguiu tivo moito \u00e9xito, sobre todo en Europa. Nos directos a banda amosaba as s\u00faas extravagancias, como o de tocar as canci\u00f3ns por orde alfab\u00e9tica ou a actitude de Black Francis, que nunca se dirix\u00eda ao p\u00fablico, deixando que fose Kim Deal a que o fixese.\nDescanso e proxectos paralelos.\nEn 1989 a banda decide darse un descanso e alg\u00fans dos seus integrantes ad\u00edcanse a proxectos paralelos. Kim Deal, xunto con Tanya Donnevy (de Throwing Muses) e Josephine Wiggs (de Perfect Disaster), resuscitou a banda The Breeders e lanzou o \u00e1lbum \"Pod\" en 1990 producido por Steve Albini. Black Francis comezar\u00eda unha pequena xira en solitario.\nEse ano a banda volve a reunirse para a gravaci\u00f3n dun novo disco. Producido por Gil Norton, \"Bossanova\" ed\u00edtase a finais de 1990 e segue a mesma li\u00f1a ques discos anteriores, a\u00ednda que cunha influencia m\u00e1is marcada do surf rock. Ese ano The Pixies ser\u00eda unhas das cabezas de cartel do Reading Festival, en Inglaterra.\n\"Trompe Le Monde\".\nNesa \u00e9poca era evidente que as relaci\u00f3ns entre Black Francis e Kim Deal non eran boas, e aumentaron os rumores sobre a disoluci\u00f3n da banda. Por\u00e9n, The Pixies entrou no estudio novamente con Gil Norton para a gravaci\u00f3n dun novo traballo. O resultado fou \"Trompe Le Monde\", lanzado en 1991. O son da banda ach\u00e9gase un pouco ao hard rock neste novo \u00e1lbum.\nDespois de actuar como abreconcertos de U2 na xira \"ZooTV\", a banda decidiu tomarse un novo descanso. Kim Deal aproveitou para gravar o EP \"Saffari\" con The Breeders, e Black Francis comezou a gravar un disco en solitario.\nSeparaci\u00f3n.\nEn 1992, pouco antes do lanzamento do disco, titulado \"Frank Black\", Francis anunciou nunha entrevista na BBC o fin da banda debido \u00e1s malas relaci\u00f3ns con Deal.\nDespois da separaci\u00f3n sa\u00edron alg\u00fans discos recompilatorios, destacando \"Death to the Pixies\" de 1997 e \"Complete B-Sides\" de 2001. Outros lanzamentos foron \"Pixies (The Purple Tape)\" e \"Pixies at the BBC\". En 2003 comezan a aparecer rumores dunha posible reuni\u00f3n dos Pixies para a realizaci\u00f3n dunha xira mundial.\nVolta \u00e1 actividade.\nA finais de 2003 Black Francis confirmou a reuni\u00f3n da banda, e os Pixies deron o seu primeiro concerto o 13 de abril do 2004 en Minneapolis, Minnesota. Seguiulle unha xira a trav\u00e9s dos Estados Unidos e o Canad\u00e1 que durante o ano estendeuse ao Brasil, Europa e o Xap\u00f3n.\nNo mes de xu\u00f1o dese ano a banda editou o sinxelo \"Bam Thwok\" exclusivamente para a tenda de iTunes. 4AD reeditou \"\", xunto cun DVD acompa\u00f1\u00e1ndo o disco. No mes de agosto foron cabezas de cartel, xunto con The Strokes, nos festivais \"V Festival\" e no \"T in the Park\".\nEn 2005 tocaron nos festivais estadounidenses de \"Lollapalooza\" e de \"Sasquatch!\" e apareceron nalg\u00fans eventos europeos, coma os festivais de \"Reading\" e de \"Leeds\". En xullo de 2005 Francis anunciou que a banda agardaba gravar un novo \u00e1lbum nos meses seguintes, o primeiro dende 1991, pero a idea finalmente no se levou a cabo.\nA banda continuou actuando nos anos 2006 e 2007 e Francis comezou a dicir en entrevistas que a reuni\u00f3n estaba chegando ao seu fin. Pero a mediados do 2008 suxer\u00edu novamente a posibilidade da gravaci\u00f3n dun novo traballo.\nO 13 de marzo do 2009 anunciaron que tocar\u00edan no \"Isle of Wight Festival\", tocando o domingo xusto antes do cabeza de cartel, Neil Young.\n. O 21 de abril confirmaron que unha nova edici\u00f3n poder\u00eda reservarse a partir do 15 de xu\u00f1o. O disco, \"Minotaur\", ser\u00eda un \"box set\" dos \u00e1lbums anteriores do grupo con m\u00e1is material gr\u00e1fico, dispo\u00f1ible en edici\u00f3n de luxo e edici\u00f3n limitada. O dese\u00f1o gr\u00e1fico ser\u00eda feito por Vaughan Oliver e Simon Larbalestier, os responsables dese traballo nos \u00e1lbums orixinais. Para coincidir coa data realizouse unha exposici\u00f3n, \u00e1 que s\u00f3 pod\u00eda accederse con invitaci\u00f3n, onde se amosaban as obra elixidas para \"Minotaur\" en Londres. Tam\u00e9n realizaron un concerto segredo no evento a onde asistiron Oliver, Larbalestier, un grupo de xornalistas e celebridades do indie (Kevin Shields, Dirty Pretty Things, Klaxons e The Horrors).\nPara celebrar o 20 aniversario da edici\u00f3n de \"Doolittle\", Pixies anunciou unha pequena xira europea en outubro do 2009 que pasar\u00eda por Londres, Glasgow, \u00c1msterdam, Dubl\u00edn e Frankfurt. Posteriormente tam\u00e9n se anunciaron 14 datas adicionais polos Estados Unidos en novembro e contaban tam\u00e9n con achegarse a Australia e Nova Zelandia a principios do 2010.\nEn xu\u00f1o do 2010 continuaron a xira de \"Doolittle\" con 11 datas nos Estados Unidos e anunciouse unha pequena xira por Suram\u00e9rica.\nMarcha de Kim Deal.\nO 14 de xu\u00f1o de 2013 a trav\u00e9s do seu perfil de Twitter a banda anunciou que Kim Deal deixara os Pixies. D\u00faas semanas despois o grupo publicou unha canci\u00f3n nova, \"Bagboy\", como descarga gratu\u00edta a trav\u00e9s da s\u00faa p\u00e1xina web. A canci\u00f3n contaba con Jeremy Dubs nas voces no lugar de Deal.\nO 1 de xullo a banda anunciou a adici\u00f3n da guitarrista e vocalista de The Muffs and The Pandoras Kim Shattuck para substitu\u00edr a Deal para a xira europea de 2013. O 3 de setembro Pixies publicou un EP con canci\u00f3ns novas titulado \"EP1\". O 29 de novembro Shattuck anunciou que fora despedida da banda ese mesmo d\u00eda. No mes de decembro anunciouse que a baixista de The Entrance Band e A Perfect Circle Paz Lenchantin unir\u00edase aos Pixies para a xira de 2014."}
{"id": "28037", "revid": "98629", "url": "https://gl.wikipedia.org/wiki?curid=28037", "title": "Eneida", "text": "A Eneida (en lat\u00edn, \"Aeneis\") \u00e9 un poema \u00e9pico latino. Foi escrito por Publio Virxilio Mar\u00f3n no s\u00e9culo I a.C., probablemente entre o 29 a.C. e o 19 a.C.. Conta a historia lendaria de Eneas, un pr\u00edncipe troiano que foxe da destruci\u00f3n e saqueo de Troia, viaxando polo Mediterr\u00e1neo ata chegar \u00f3 Lacio e conseguir fundar un reino que ser\u00e1 o antecedente de Roma.\nCaracter\u00edsticas.\nA maior obra de Virxilio est\u00e1 escrita en hex\u00e1metros dact\u00edlicos. A causa da morte do poeta aparece con pequenos defectos e incoherencias tanta na composici\u00f3n como na estrutura.\nA \"Eneida\", por vontade expresa do seu autor, deb\u00eda ser destru\u00edda, \u00f3 non ser exposta a revisi\u00f3n final que el ti\u00f1a previsto facer. Augusto interveu para salvar o poema e encargoulle a edici\u00f3n do poema manuscrito a Vario Rufo, poeta notable da \u00e9poca, e a Tucca, amigo persoal de Virxilio. Foi publicada sen adici\u00f3ns nin emendas torn\u00e1ndose verdadeira literatura de car\u00e1cter sacro para os romanos.\nA obra consta de d\u00faas partes de extensi\u00f3n semellante: a primeira (libros I-VI), que toma como modelo a Odisea, narra as viaxes de Eneas polas costas de \u00c1frica ata arribar primeiro a Cartago onde \u00e9 acollido pola ra\u00ed\u00f1a Dido e posteriormente a Italia; a segunda (libros VII-XII), que se reclama a si mesma como unha especie de Il\u00edada, as guerras pola conquista do Lacio, coa derrota de Turno e a fundaci\u00f3n de Alba Longa por parte de Ascanio, da que xurdir\u00e1 a cidade de Roma.\nAl\u00e9n de sublimar a epopea dos devanceiros de Roma, a \"Eneida\" \u00e9 un poema encomi\u00e1stico dedicado \u00e1 persoa do emperador Augusto.\nModelos dos que parte a obra.\nDise que, m\u00e1is a\u00ednda que unha imitaci\u00f3n da \"Il\u00edada\" e da \"Odisea\", Virxilio exp\u00faxose unha sorte de competici\u00f3n con Homero. As\u00ed, fronte aos 24 cantos de que se comp\u00f3n cada unha das epopeas hom\u00e9ricas, a \"Eneida\" componse de 12.\nP\u00f3dese atopar paralelismos, coas s\u00faas correspondentes oposici\u00f3ns, entre as d\u00faas obras gregas e estoutra latina:\nO poema de Virxilio comp\u00e1rase tam\u00e9n coas \"Argon\u00e1uticas\" de Apolonio, e \u00e9 f\u00e1cil que o poeta romano tivese presente a traduci\u00f3n latina de Varr\u00f3n. Tam\u00e9n neste caso, hai similitudes e diferenzas entre unha obra e a outra en varios aspectos, empezando polos amores de Dido e Eneas e os de Xas\u00f3n e Medea.\nOs modelos latinos m\u00e1is importantes dos que se valeu Virxilio para a composici\u00f3n da \"Eneida\" e para o contraste con eles son a \"Guerra p\u00fanica\" (\"Poenicum Bellum\") de Nevio e, sobre todo, os \"Anais\" (\"Annales\") de Ennio, o gran cl\u00e1sico da \u00e9pica romana nese tempo. En varias pasaxes da \"Eneida\" c\u00edtanse outros do poema de Ennio, \u00e1s veces literalmente."}
{"id": "28038", "revid": "34681", "url": "https://gl.wikipedia.org/wiki?curid=28038", "title": "Massa Makan Diabat\u00e9", "text": "Massa Makan Diabat\u00e9, nado en Kita en 1938 e finado en Bamaco o 27 de xaneiro de 1988, foi un escritor de Mal\u00ed.\nTraxectoria.\nNaceu no seo dunha familia de griots (cantores populares) malink\u00e9s, e cando ti\u00f1a sete anos comezou a s\u00faa formaci\u00f3n para se converter nun griot, a\u00ednda que o deixou para estudar en Guinea e posteriormente trasladouse a Par\u00eds para estudar sociolox\u00eda e ciencias pol\u00edticas.\nComezou escribindo contos e traduci\u00f3ns de historias malink\u00e9s."}
{"id": "28039", "revid": "98629", "url": "https://gl.wikipedia.org/wiki?curid=28039", "title": "Econom\u00eda de Uganda", "text": "Uganda ten importantes recursos naturais, que incl\u00faen terras f\u00e9rteis, chuvias regulares e dep\u00f3sitos minerais de cobre e cobalto. A agricultura \u00e9 o principal sector da econom\u00eda e emprega uns 80% da forza de traballo. O caf\u00e9 \u00e9 o principal produto agr\u00edcola exportado."}
{"id": "28040", "revid": "1987", "url": "https://gl.wikipedia.org/wiki?curid=28040", "title": "Moussa Diagana", "text": "Moussa Diagana, nado en M'Bout en 1946, \u00e9 un escritor mauritano en lingua francesa.\nTraxectoria.\nEstudou en Nouakchott, Tunisia e a Sorbona."}
{"id": "28041", "revid": "25871", "url": "https://gl.wikipedia.org/wiki?curid=28041", "title": "Nafissatou Diallo", "text": "Nafissatou Niang Diallo, nada en Dakar en 1941 e finada en 1982, foi unha escritora senegalesa. De etnia wolof, quedou orfa cando ti\u00f1a un ano e educouna unha avoa materna, escritora precoz comezou a escribir na s\u00faa infancia. Estudou na escola de comadroas de Dakar e no Instituto de Puericultura de Tolosa."}
{"id": "28042", "revid": "98629", "url": "https://gl.wikipedia.org/wiki?curid=28042", "title": "Xos\u00e9 I de Espa\u00f1a", "text": "Xos\u00e9 Bonaparte, co\u00f1ecido tam\u00e9n como Xos\u00e9 I Bonaparte ou Xos\u00e9 Napole\u00f3n I, nado o 7 de xaneiro de 1768 en Corte (C\u00f3rsega, daquela na Rep\u00fablica de X\u00e9nova) e finado o 28 de xullo de 1844 en Florencia (Gran Ducado de Toscana), foi un pol\u00edtico, diplom\u00e1tico e avogado franc\u00e9s, irm\u00e1n m\u00e1is vello de Napole\u00f3n Bonaparte, deputado por C\u00f3rsega no Consello dos Cincocentos (1797-1799) e secretario do mesmo, e novamente no Corpo Lexislativo (1799-1800), ministro plenipotenciario e membro do Consello de Estado (1800-1804), Pr\u00edncipe e Gran Elector do Primeiro Imperio Franc\u00e9s (1804-1806), rei de N\u00e1poles e Siclia entre o 30 de marzo de 1806 e o 5 de xullo de 1808 co nome de Xos\u00e9 I e rei de Espa\u00f1a e das Indias entre o 6 de xu\u00f1o de 1808 e o 11 de decembro de 1813 co nome de Xos\u00e9 I, e tenente xeneral do Imperio franc\u00e9s (1814).\nEn Espa\u00f1a, a s\u00faa proclamaci\u00f3n como monarca foi precipitada polo incremento da violencia que seguiu ao episodio do Levantamento do 2 de maio e culminou nun per\u00edodo de convulsi\u00f3ns e intrigas pol\u00edticas instigadas pola estratexia do emperador Napole\u00f3n I para obter a abdicaci\u00f3n do trono da dinast\u00eda reinante de Carlos IV de Espa\u00f1a asegurando a influencia e a primac\u00eda do Primeiro Imperio Franc\u00e9s e incrementando a dependencia espa\u00f1ola para cos intereses pol\u00edticos, econ\u00f3micos e militares bonapartistas, en detrimento das s\u00faas naci\u00f3ns inimigas, principalmente Portugal e Gran Breta\u00f1a. Por\u00e9n, lonxe de obter unha lexitimaci\u00f3n ante a maior\u00eda da opini\u00f3n p\u00fablica e de frear a din\u00e1mica do enfrontamento armado, esta proclamaci\u00f3n foi rexeitada polos \u00f3rganos de poder aut\u00f3ctonos como o Consello de Castela e a Xunta Suprema Central e, m\u00e1is adiante, polas Cortes reunidas en C\u00e1diz, decidindo a xeneralizaci\u00f3n do conflito da guerra da Independencia espa\u00f1ola. Neste contexto, o goberno de Xos\u00e9 I Bonaparte, que deb\u00eda distinguirse polo seu car\u00e1cter reformista xurdido da Carta de Baiona, s\u00f3 puido exercerse nas zonas baixo o control militar do Ex\u00e9rcito imperial e, a\u00ednda que a maior parte das s\u00faas acci\u00f3ns non puideron concretarse ante a continua hostilidade, ou foron derrogadas durante o reinado de Fernando VII de Espa\u00f1a, outras perduraron, como as melloras do urbanismo en varias cidades.\nXos\u00e9 Bonaparte fundou a Gran Loxa Nacional de Espa\u00f1a e foi Gran Mestre do Grande Oriente de Francia, e do Grande Oriente de Italia..\nFoi distinguido coa Grande Aguia da Lexi\u00f3n de Honor.\nEn Espa\u00f1a foi alcumado despectivamente como \"Pepe Botella\" e \"Pepe Plazuelas\".\nPrimeiros anos.\nXos\u00e9 Bonaparte naceu en Corte, na illa de C\u00f3rsega, o 7 de xaneiro de 1768, sendo bautizado co nome de Giuseppe Napoleone Buonaparte.\nEra fillo de Carlo Buonaparte e Mar\u00eda Letizia Ramolino e irm\u00e1n m\u00e1is vello do futuro emperador Napole\u00f3n Bonaparte. Estudou leis en Pisa (Italia).\nXos\u00e9 Bonaparte co\u00f1eceu \u00e1 que ser\u00eda a s\u00faa esposa, Xulia Clary, grazas \u00e1 princesa Desideria, irm\u00e1 m\u00e1is nova de Xulia. Desideria era a noiva do futuro emperador, chegando incluso a comprometerse en 1795, pero coa que Napole\u00f3n rompeu o compromiso para casar con Xosefina de Beauharnais.\nXulia e Xos\u00e9 casaron o 1 de agosto de 1794 na localidade de Cuges-les-Pins, no departamento de Bocas do R\u00f3dano.\nTras o casamento a parella instalouse en X\u00e9nova, onde Xos\u00e9 Bonaparte, xurista de profesi\u00f3n, traballou como avogado. A s\u00faa vida tranquila en Italia, que tanto agradaba a Xulia, ser\u00eda breve, xa que Napole\u00f3n se apoiar\u00eda no seu irm\u00e1n para a realizaci\u00f3n das s\u00faas ambici\u00f3ns pol\u00edticas. Durante as Guerras napole\u00f3nicas a responsabilidade de Xos\u00e9 Bonaparte acrecentouse. En 1796 tomou parte na campa\u00f1a de Napole\u00f3n en Italia. Ao ano seguinte, durante a Primeira Rep\u00fablica francesa, actuou como diplom\u00e1tico, primeiro na corte de Parma e despois en Roma. Foi membro do Consello dos Cincocentos, o \u00f3rgano lexislativo inferior na \u00e9poca do Directorio, en 1798.\nMentres que a carreira pol\u00edtica de Xos\u00e9 alcanzaba cotas cada vez m\u00e1is altas, Xulia esforz\u00e1base en crear unha familia afastada do poder e da pol\u00edtica internacional. En 1796 nacer\u00eda a primeira filla do matrimonio, Xulia, que falecer\u00eda aos poucos meses do parto. Cinco anos despois, en 1801, naceu a s\u00faa segunda filla, Zenaida, que chegar\u00eda a ser infanta de Espa\u00f1a e incluso, segundo alg\u00fans historiadores, princesa de Asturias, ao ser a filla m\u00e1is vella dos reis. En 1802 Xulia Clary dar\u00eda a luz a s\u00faa terceira e \u00faltima filla, Carlota, que chegar\u00eda a ser, a\u00ednda que por pouco tempo, ra\u00ed\u00f1a de Holanda, xa que casou co seu primo o pr\u00edncipe Napole\u00f3n Lu\u00eds Bonaparte, fillo de Lu\u00eds Bonaparte.\nXulia era, segundo parece, moi capaz de comportarse de acordo coa etiqueta da corte, pero prefer\u00eda vivir unha vida privada rodeada da s\u00faa familia no seu castelo de Mortefontaine, no departamento de Oise (que comprara en 1800), afastada da corte, as\u00ed como do seu ad\u00faltero c\u00f3nxuxe.\nEn 1804, cando se proclamou emperador, fixo ao seu irm\u00e1n Xos\u00e9 \"Pr\u00edncipe Imperial\", polo que Xulia foi \"Princesa Imperial\". Durante a coroaci\u00f3n do emperador, Xulia foi encargada, coas s\u00faas cu\u00f1adas, de termar da cola da emperatriz Xosefina.\nDurante as Guerras Napole\u00f3nicas actuou como enviado do seu irm\u00e1n e firmou tratados cos Estados Unidos, Austria, Gran Breta\u00f1a e os Estados Pontificios. Desde 1806 at\u00e9 1808, Xos\u00e9 Bonaparte gobernou o reino de N\u00e1poles por nomeamento do seu irm\u00e1n.\nReinado en N\u00e1poles.\nNapole\u00f3n nomeou a Xos\u00e9 en 1806 rei de N\u00e1poles (reino daquela denominado de N\u00e1poles e Sicilia), funci\u00f3n que desempe\u00f1ar\u00eda durante dous anos, Xulia prefiriu permanecer separada do rei, xaque prefer\u00eda vivir unha vida privada rodeada da s\u00faa familia no seu castelo de Mortefontaine, no departamento de Oise (que comprara en 1800), afastada da corte, as\u00ed como do seu ad\u00faltero c\u00f3nxuxe, a\u00ednda que cerimoniosamente foi tratada como ra\u00ed\u00f1a na corte imperial de Par\u00eds.\nFinalmente a ra\u00ed\u00f1a reuniuse con Xos\u00e9 en N\u00e1poles antes de abril de 1808, cando foi enviada al\u00ed por Napole\u00f3n para que o apoiase, xa que nese momento Xos\u00e9 enfront\u00e1nase a unha rebeli\u00f3n. Cando abandonaron o reino, os napolitanos estaban convencidos de que levaran con eles moitos obxectos de valor e comentaban: \"o rei chegou como un soberano e sa\u00edu como un bandido. A ra\u00ed\u00f1a chegou vestida con farrapos e sa\u00edu como unha soberana\".\nPese a que sempre se afirmou que a raz\u00f3n das reticencias da ra\u00ed\u00f1a a viaxar a N\u00e1poles se deb\u00eda ao seu mal estado de sa\u00fade, actualmente crese que \u00e1 ra\u00ed\u00f1a Xulia lle chegaran rumores da existencia dunha amante do seu marido. Sexa como for, a estancia en N\u00e1poles ser\u00eda breve, xa que aos pocos meses Xos\u00e9 Bonaparte ser\u00eda nomeado por Napole\u00f3n rei de Espa\u00f1a.\nReinado en Espa\u00f1a.\nNomeamento e primeiras medidas de goberno.\nTras as abdicaci\u00f3ns de Baiona os dereitos sobre a corona espa\u00f1ola recaeeron sobre o emperador, quen, o 6 de xu\u00f1o publicou o decreto de nomeamento do seu irm\u00e1no maior como rei de Espa\u00f1a e das Indias.\nPor\u00e9n, o reinado efectivo de Xos\u00e9 I, \"premier et dernier\" (\"primeiro e \u00faltimo\") como o chamou nas sus \"M\u00e9moires\" o zeneral Thi\u00e9bault, comezou o 7 de xullo de 1808, despois de xurar a nova Constituci\u00f3n e de recibir, acto seguido, o xuramento de fidelidade dos compo\u00f1entes da Xunta Espa\u00f1ola de Baiona.\nA s\u00faa chegada a Madrid ocorreu en plena guerra da Independencia espa\u00f1ola, tras a sublevanci\u00f3n popular do 2 de maio contra as tropas napole\u00f3nicas, co\u00f1ecida como o levantamento do 2 de maio.\nPromulgou a Constituci\u00f3n de Baiona nun intento de ga\u00f1ar o apoio dos ilustrados espa\u00f1ois (os chamados afrancesados), sen lograr facer triunfar o programa reformista do seu goberno. O feito de que fose imposto polo invasor, as\u00ed como as s\u00faas medidas liberais e ilustradas, toparon coa hostilidade popular e alle\u00e1ronlle o apoio do pobo espa\u00f1ol, incluso de moitos dos propios ilustrados.\nEn 1808 creou o Ministerio de Polic\u00eda, antecedente hist\u00f3rico do actual Ministerio do Interior de Espa\u00f1a. Tam\u00e9n publicou (decembro de 1809) o anuncio da fundaci\u00f3n dun museo de Belas Artes, baixo a denominaci\u00f3n de \"Museo Xosefino\". A s\u00faa pretensi\u00f3n era equiparar Madrid a outras capitais europeas que xa contaban con museos reais abertos ao p\u00fablico. Por outro lado, con dita instituci\u00f3n pretend\u00eda reter as obras de arte que o seu irm\u00e1n Napole\u00f3n e certos militares franceses estaban levando a Francia.\nO museo como tal non chegou a fundarse; ser\u00eda o seu sucesor no trono espa\u00f1ol, Fernando VII, quen abordou a s\u00faa creaci\u00f3n, inaugur\u00e1ndoo en 1819, como Museo do Prado.\nDurante o seu reinado co\u00f1eceuse polo alcume despectivo de \"Pepe Botella\", en referencia a un suposto alcoholismo, que parece seguro que non era certo.\nO pobo de Madrid tam\u00e9n o alcumou como \"Pepe plazuelas\", xa que abriu moitas prazas na capital, principalmente derribando igrexas e conventos. A m\u00e1is importante foi a plaza de Oriente, diante do Palacio Real.\nDerrota.\nXos\u00e9 tivo que fuxir ante a derrota das tropas francesas na batalla de Bail\u00e9n. A intervenci\u00f3n do propio emperador Bonaparte, xunto co groso do seu ex\u00e9rcito, conseguiu que puidera establecer o seu goberno na capital. Pero a situaci\u00f3n en Espa\u00f1a chegou a ser insost\u00edbel. Finalmente, en 1813, tras a derrota na batalla de Arapiles, o 22 de xullo de 1812, Xos\u00e9 abandonou Madrid para fuxir a Francia. Ao seu paso por Vitoria, foi alcanzado polas tropas do duque de Wellington que derrotaron ao seu ex\u00e9rcito. Sa\u00edu definitivamente de Espa\u00f1a o 13 de xu\u00f1o de 1813 sen o seu valioso \"equipaxe\", que consist\u00eda nas xoias da coroa espa\u00f1ola e obras de arte, para refuxiarse en Francia, onde permaneceu at\u00e9 a ca\u00edda de Napole\u00f3n. A derrota de Arapiles forzou a Napole\u00f3n a devolver a coroa do pa\u00eds a Fernando VII, mediante o tratado de Valen\u00e7ay, finalizando as\u00ed a guerra da Independencia espa\u00f1ola.\nVida privada.\nDurante a s\u00faa primeira fuxida da capital volve a encontrarse en Vitoria con Mar\u00eda del Pilar Acedo y Sarri\u00e1, condesa del Vado e de Echauz, esposa do marqu\u00e9s de Montehermoso, Ortu\u00f1o Aguirre del Corral, un nobre afrancesado que formou parte dos deputados que aprobaron a constituci\u00f3n de Baiona. Xos\u00e9 fai ao marqu\u00e9s Grande de Espa\u00f1a, xentilhome de c\u00e1mara e lle outorga a Real Orde de Espa\u00f1a. Ademais c\u00f3mpralle por 300.000 reais o Palacio de Montehermoso en Vitoria, que converte no seu moment\u00e1neo Palacio Real.\nAmbos acomp\u00e1\u00f1ano na s\u00faa viaxe a Par\u00eds en 1811 para o bautizo de Napole\u00f3n II de Francia, pero Ortu\u00f1o falece en Par\u00eds. Mar\u00eda del Pilar permanecer\u00e1 ao lado de Xos\u00e9 at\u00e9 a s\u00faa fuxida definitiva Francia onde, perdido o trono, perdido o interese.\nAdemais mantivo relaci\u00f3ns coa condesa de Jaruco, un romance que lle custou cinco mill\u00f3ns de reais. Mar\u00eda Teresa Montalvo y O'Farril casara moi nova con ent\u00f3n hombre m\u00e1is rico de Cuba, a\u00ednda que o seu marido se arruinou na corte de Carlos IV. O seu t\u00edo materno era Ministro da Guerra de Xos\u00e9 I. Ao falecer, encaprichar\u00edase da s\u00faa filla Mar\u00eda de las Mercedes, esposa do Capit\u00e1n Xeneral da s\u00faa Guardia, Christophe-Antoine Merlin. Xos\u00e9 I nom\u00e9ao conde de Merlin en 1810, e manteno constantemente en misi\u00f3ns f\u00f3ra de Madrid. Referente a isto corr\u00eda a copla popular:\nA cantante italiana de \u00f3pera Fineschi, a francesa Nancy Derjeux (cuxo marido fixo ping\u00fces negocios de subministraci\u00f3n \u00e1s tropas francesas en Espa\u00f1a) e a baronesa Burke, esposa do embaixador de Dinamarca, completan as conquistas amorosas de Xos\u00e9.\n\u00daltimos anos: o exilio americano (1813-1844).\nTras a s\u00faa sa\u00edda de Espa\u00f1a, Xos\u00e9 Bonaparte trasladouse aos Estados Unidos onde, grazas \u00e1 venda das xoias da coroa espa\u00f1ola, constru\u00edu unha mansi\u00f3n en Point Breeze (Filadelfia) luxosamente amoblada e cunha impresionante colecci\u00f3n de libros raros e obras de arte; rodeouna ademais dun gran parque cun estanque artificial. Al\u00ed tratou con personalidades como o senador e xurista Joseph Hopkinson, que viv\u00eda tam\u00e9n en Bordentown e representaba no Congreso a Pensilvania; o banquiero Nicholas Biddle, cuxa propiedade, \"Andalusia\", estaba xusto ao outro lado do r\u00edo Delaware; a escritora Frances Wright, o banqueiro e fil\u00e1ntropo de orixe francesa Stephen Girard, durante alg\u00fan tempo a maior fortuna estadounidense; o presidente John Quincy Adams e o seu Secretario de Estado Henry Clay; o pol\u00edtico Daniel Webster ou o marqu\u00e9s de La Fayette.\nNos Estados Unidos, Bonaparte residiu sen a compa\u00f1a da s\u00faa muller, que coidaba das s\u00faas fillas en Europa. Xulia, durante a guerra da Independencia espa\u00f1ola, deu refuxio \u00e1 s\u00faa irm\u00e1 Desideria Clary que, polo seu matrimonio co pr\u00edncipe Carlos, herdeiro de Suecia, que era en realidade un cidad\u00e1n enimigo, as\u00ed como \u00e1 s\u00faa cu\u00f1ada Catarina de W\u00fcrttemberg, na s\u00faa casa de Mortefontaine e, cando as tropas aliadas tomaron Par\u00eds en 1814, Xulia refuxiouse na casa de Desideria nesa cidade. Despois da deposici\u00f3n de Napole\u00f3n, Xulia comprou o castelo de Prangins, en Su\u00edza, cerca do lago L\u00e9man.\nEn 1815, durante os Cen D\u00edas, Xulia foi a darlle a benvida a Napole\u00f3n no Palacio de Par\u00eds, co vestido da corte imperial, xunto \u00e1 s\u00faa antiga fillastra Hortensia de Beauharnais, a esposa de Lu\u00eds Bonaparte.\nDespois da batalla de Waterloo e a segunda e definitiva ca\u00edda de Napole\u00f3n, Xos\u00e9 comprou unha propiedad no estado de Nova Jersey, cerca do r\u00edo Delaware, co produto da venda de pintura espa\u00f1ola roubada no Palacio Real de Madrid, e en varios castelos, mosteiros e casas de concellos. En 1816, Desideria, que era princesa de Suecia, quixo levar a Xulia con ela ao seu regreso a Suecia; o seu marido Carlos, por\u00e9n, pensou que isto era imprudente, porque Xulia era membro da familia Bonaparte e a s\u00faa presenza no pa\u00eds poder\u00eda ser tomada como un signo de que el se puxera ao lado do deposto Napole\u00f3n e, ao final, non foi.\nXos\u00e9 estaba, pois, sen esposa, pero viv\u00eda cunha amante estadounidense, e usaba o t\u00edtulo de \"conde de Survilliers\", entregado a obras de beneficencia e a protexer aos bonapartistas emigrados por medio da masoner\u00eda at\u00e9 1841, cando recibiu autorizaci\u00f3n para instalarse en Florencia. Xulia foi coas s\u00faas d\u00faas fillas a vivir a Frankfurt, onde permaneceu durante seis anos, separada do seu esposo franco-americano, onde intentou, malvendendo en non poucas ocasi\u00f3ns o patrimonio que o su marido furtara en Espa\u00f1a, refacer a s\u00faa vida co apoio das s\u00faas fillas, xa adultas. M\u00e1is tarde instalouse en Bruxelas e logo en Florencia, no Palacio Serristori. En 1823, foi a Suecia canda a s\u00faa irm\u00e1 Desideria, xa ra\u00ed\u00f1a de Suecia.\nFonalmente, en 1840, Xos\u00e9 reuniuse con Xulia en Florencia. Xos\u00e9 Bonaparte morreu o 28 de xullo de 1844 en Florencia, aos 76 anos de idade. Xulia faleceu na mesma cidade oito meses m\u00e1is tarde, o 7 de abril de 1845, \u00e1 idade de 73 anos. Foron enterrados xuntos na Bas\u00edlica da Santa Cruz de Florencia.\nPero 17 anos m\u00e1is tarde, en 1862, o autoproclamado emperador Napole\u00f3n III levou o restos de Xos\u00e9 Bonaparte a Francia, e inhumounos nos Inv\u00e1lidos \u00e1 dereita do seu irm\u00e1n, o emperador Napole\u00f3n I.\nOs restos de Xulia a\u00ednda est\u00e1n na Bas\u00edlica da Santa Cruz, ao lado dos da s\u00faa filla, Carlota, que morreu de parto en Lucca o 3 de marzo de 1839, aos 37 anos de idade.\nDescendencia.\nXos\u00e9 Bonaparte e Xulia Clary tiveron tres fillas:\nAdenais, Xos\u00e9 Bonaparte tivo varios fillos extramatrimoniais coas s\u00faas diferentes amantes: \nNa ficci\u00f3n.\nFilmograf\u00eda.\nXos\u00e9 Bonaparte aparece en varias pel\u00edculas:"}
{"id": "28043", "revid": "736", "url": "https://gl.wikipedia.org/wiki?curid=28043", "title": "Breogan", "text": ""}
{"id": "28044", "revid": "624", "url": "https://gl.wikipedia.org/wiki?curid=28044", "title": "Birago Diop", "text": "Birago Diop, nado en Dacar en 1906 e finado en 1989, foi un escritor senegal\u00e9s.\nTraxectoria.\nDe etnia wolof, estudou veterinaria en Francia e as\u00f3ciase ao movemento da Negritude, exerceu no Sud\u00e1n, Costa do Marfil, o Alto Volta e Mauritania e foi embaixador en Tunisia. Reivindica a cultura africana tradicional na s\u00faa obra en prosa, mentres a s\u00faa obra po\u00e9tica \u00e9 m\u00e1is persoal e intimista."}
{"id": "28045", "revid": "89787", "url": "https://gl.wikipedia.org/wiki?curid=28045", "title": "Beiro, Ourense", "text": "Santa Baia de Beiro \u00e9 unha parroquia situada ao norte do concello de Ourense, a 8\u00a0km da capital. Segundo o IGE en 2014 ti\u00f1a 269 habitantes (133 homes e 136 mulleres), distribu\u00eddos entre 8 entidades de poboaci\u00f3n, o que sup\u00f3n un aumento con respecto ao ano 1999 cando ti\u00f1a 218 habitantes. Entre 1836 e 1943 pertenceu ao Concello de Canedo.\nPatrimonio.\nA igrexa parroquial \u00e9 de arquitectura rom\u00e1nica. O seu t\u00edmpano orixinal est\u00e1 nunha casa particular de Turei.\nDesta parroquia foi titular o l\u00edder agrarista Basilio \u00c1lvarez."}
{"id": "28046", "revid": "89787", "url": "https://gl.wikipedia.org/wiki?curid=28046", "title": "Afonso", "text": "Afonso \u00e9 un nome propio galego-portugu\u00e9s de home, que prov\u00e9n do xerm\u00e1nico \"Adelfuns\", composto por unha ra\u00edz g\u00f3tica \"ath-\", que poder\u00eda vir de \"hathu\" 'loita' e outra ra\u00edz \"funs\" (disposto, valente). En Galicia, a maior parte dos apelidos \"Afonso\" que se documentan na Idade Media foron castelanizados como \"Alonso\" durante os s\u00e9culos XVI e XIX, por iso hoxe \u00e9 m\u00e1is frecuente como apelido a forma castelanizada c\u00e1 propia. Alfonso tam\u00e9n est\u00e1 admitida como variante; como nome persoal, espallouse en Galicia a ra\u00edz da chegada a Espa\u00f1a da dinast\u00eda dos Borb\u00f3ns, no s\u00e9culo XIX, coa adaptaci\u00f3n da forma francesa \"Alphonse\". Durante a Idade Media foi un dos nomes galegos m\u00e1is com\u00fans; como peculiaridade con respecto aos outros nomes, non admite sufixo patron\u00edmico -ez, co que o patron\u00edmico (actualmente apelido) \u00e9 id\u00e9ntico ao nome propio.\nNo ano 2010, 34 persoas levaban o nome como \"Afonso\" mentres a variante \"Alfonso\", coincidente co castel\u00e1n, lev\u00e1bana 7172 residentes.\nPersonalidades.\nResp\u00e9ctase o nome de procedencia de orixe \"(Castel\u00e1n, galego, ingl\u00e9s, franc\u00e9s etc...)\""}
{"id": "28047", "revid": "119", "url": "https://gl.wikipedia.org/wiki?curid=28047", "title": "Alfonso Rodr\u00edguez Castelao", "text": ""}
{"id": "28048", "revid": "56817", "url": "https://gl.wikipedia.org/wiki?curid=28048", "title": "Afonso I", "text": "Afonso I \u00e9 o nome dos seguintes monarcas:"}
{"id": "28049", "revid": "1131", "url": "https://gl.wikipedia.org/wiki?curid=28049", "title": "Afonso II", "text": "Afonso II pode referirse aos seguintes reis:"}
{"id": "28052", "revid": "634", "url": "https://gl.wikipedia.org/wiki?curid=28052", "title": "Ghost Recon", "text": ""}
{"id": "28053", "revid": "1131", "url": "https://gl.wikipedia.org/wiki?curid=28053", "title": "Digital Fortress", "text": "Digital Fortress (\"fotaleza dixital\"), \u00e9 a primeira novela de ciencia ficci\u00f3n escrita polo norteamericano Dan Brown, publicada en 1998.\nSinopse.\nSusan Fletcher \u00e9 unha cript\u00f3grafa estrela da NSA, unha axencia de intelixencia estadounidense especializada na interceptaci\u00f3n de informaci\u00f3n. Susan e chamada polo xefe do departamento de criptograf\u00eda para que lle axude cunha emerxencia; un ex-membro da NSA, Ensei Tankado desenvolveu un algoritmo que nin o maior ordenador do mundo especializado na desencriptaci\u00f3n o deu conseguido, o ordenador \u00e9 o TRANSLTR en poder da NSA obviamente. Ensei Tankado colgou o programa criptogr\u00e1fico na s\u00faa web, pero estaba autocifrado e ti\u00f1a a intenci\u00f3n de vender o contrasinal que o descifraba a empresa que lle pagara m\u00e1is por el. A \u00fanica forma de que non publique o contrasinal \u00e9 que a NSA reco\u00f1eza a existencia do TRANSLTR; se Tankado morrese asasinado pola NSA un compa\u00f1eiro ser\u00eda o encargado de revelarlle a todo o mundo o contrasinal. A NSA esta en crise, xa que se o programa se distrib\u00fae non poder\u00e1n descifrar as mensaxes.\nEnsei Tankado aparece morto en Sevilla, supostamente por un ataque o coraz\u00f3n, a NSA debe atopar o amigo de Tankado que ten o contrasinal, pero sen que este se entere de que morreu xa que poder\u00eda dar a co\u00f1ecer o contrasinal do programa e ent\u00f3n ser\u00eda a ru\u00edna para a NSA.\nMentres Trevor Strathmore env\u00eda a David Becker a Espa\u00f1a para que leve todas as pertenzas de Ensei Tankado a NSA para atopar algunha pista.\nC\u00f3digo criptogr\u00e1fico.\n\u00d3 remate do libro aparece o seguinte c\u00f3digo:\n128 - 10 - 93 - 85 - 10 - 128 - 98 - 112 - 6 - 6 - 25 - 126 - 39 - 1 - 68 - 78\nPara descifralo debemos anotar a primeira letra do cap\u00edtulo correspondente a cada n\u00famero. Unha vez feito sae a luz a mensaxe \"We are watching you\", que significa \"Estamoste observando\", refer\u00edndose \u00f3 lema da NSA que o controla todo.\nPol\u00e9mica.\nA novela provocou unha pol\u00e9mica sobre todo nos cidad\u00e1ns de Sevilla xa que o autor reflicte esta cidade como corrupta e terceiromundista."}
{"id": "28055", "revid": "56817", "url": "https://gl.wikipedia.org/wiki?curid=28055", "title": "NGC 4463", "text": "NGC 4463 \u00e9 un c\u00famulo estelar aberto da constelaci\u00f3n de Musca. NGC 4463 ten unha magnitude aparente de 7,2 e un di\u00e1metro aparente de 5 minutos de arco."}
{"id": "28060", "revid": "22570", "url": "https://gl.wikipedia.org/wiki?curid=28060", "title": "Efecto adverso (medicina)", "text": "En medicina, un efecto adverso \u00e9 un efecto secundario dunha medicina, terapia, tratamento ou operaci\u00f3n, que conduce a un resultado de consecuencias negativas (dores, alerxia, complicaci\u00f3ns serias e mesmo a morte).\nA observaci\u00f3n de efectos adversos pode dar lugar a retirar unha medicina do mercado se o risco \u00e9 frecuente ou serio en comparaci\u00f3n co efecto beneficioso previsto. Os efectos adversos div\u00eddense en tolerables, graves e letais."}
{"id": "28063", "revid": "23204", "url": "https://gl.wikipedia.org/wiki?curid=28063", "title": "System of a Down", "text": "System of a Down (denominada habitualmente SOAD ou System) \u00e9 unha banda estadounidense de metal alternativo formada nos \u00c1nxeles (California) en 1994. Est\u00e1 composta por Serj Tankian (voz), Daron Malakian (guitarra/voz), Shavo Odadjian (baixo) e John Dolmayan (bater\u00eda), sendo os catro de ascendencia armenia.\nA banda editou cinco \u00e1lbums de estudio; tres dos cales estre\u00e1ronse no n\u00famero 1 da lista \"Billboard 200\". System of a Down foi nomeado para catro Grammy, e ga\u00f1ou o premio \u00e1 mellor actuaci\u00f3n hard rock no 2006, polo tema \"B.Y.O.B.\". O 13 de agosto dese ano o grupo entrou nun hiato indefinido, pero anunciou unha reuni\u00f3n o 29 de novembro do 2010, realizando varios concertos en festivais europeos o ano seguinte. A xira de reuni\u00f3n continuou a trav\u00e9s de Norteam\u00e9rica e Suram\u00e9rica con varias datas anunciadas ao longo dese ver\u00e1n.\nHistoria, estilos e influencias.\nTr\u00e1tase dun dos grupos m\u00e1is intelixentes e creativos da escena do Alternative Metal norteamericano. Todas as etiquetas qu\u00e9danse curtas para definir System of a Down. Metal, Hard core, hip hop, g\u00f3tico, folclore armenio e ritmos \u00e9tnicos enl\u00e1zanse dunha maneira sorprendente e absolutamente innovadora na m\u00fasica do cuarteto dos \u00c1nxeles. Hai que engadir ademais as s\u00faas potentes li\u00f1as mel\u00f3dicas e as s\u00faas letras cargadas de poes\u00eda e de comentarios pol\u00edticos e sociais. En 1993, Serj Tankian e Daron Malakian coincidiron nun estudo de gravaci\u00f3n. Ambos compart\u00edan as mesmas ideas e as mesmas orixes armenias e decidiron unir os seus talentos musicais. Daquel encontro naceu un grupo -inicialmente chamado Soil- coa intenci\u00f3n de demostrar \u00f3 mundo que a\u00ednda quedan cousas novas que facer no mundo da m\u00fasica. A formaci\u00f3n quedou completa con Shavo Odadjian, un amigo e seareiro que decidiu tocar o baixo, e o bater\u00eda John Dolmayan. Unha maqueta con tres temas f\u00edxoos populares nos ambientes heavys californianos e Rick Rubin (o produtor de Slayer, Red Hot Chili Peppers, Danzig e os Beastie Boys) decidiu fichalos para o seu selo American Recordings. As s\u00faas expectativas non se viron defraudadas, xa que a f\u00f3rmula social e musical deulles, dende o lanzamento do seu primeiro \u00e1lbum, en 1998, un consider\u00e1bel \u00e9xito, tanto de p\u00fablico, que fixo de \"System of a Down\" disco de platino, como dos cr\u00edticos musicais. O seu segundo \u00e1lbum, \"Toxicity\", lanzounos internacionalmente e consagrounos como unha banda orixinal e transgresora. Non defraudou o seu terceiro traballo, \"Steal this \u00e1lbum!\", que segu\u00eda a li\u00f1a do grupo sen deixar de ser orixinal. No 2005 sacan dous traballos, que en realidade tr\u00e1tase dun disco dobre: \"Mezmerize\" e \"Hypnotize\". Estes dous \u00e1lbums est\u00e1n tan vencellados entre si, que os seus dous t\u00edtulos mesmo son sin\u00f3nimos: significan \"hipnotizar\".\nFoi elixida a mellor banda alternativa de rock nos MTV Awards celebrados en Lisboa.\nEn maio do 2006 anunciaron que far\u00edan unha par\u00e9ntese duns cantos anos, pero desmentiron que se fosen separar.\nReuni\u00f3n.\nO 29 de novembro do 2010 System of a Down anunciou oficialmente que se reunir\u00eda para tocar en varios festivais europeos en xu\u00f1o do 2011. Entre estes inclu\u00edanse o \"Download Festival\" brit\u00e1nico, \"Greenfield Festival\" en Su\u00edza, os alem\u00e1ns \"Rock am Ring/Rock im Park\", o sueco \"Metaltown\", o austr\u00edaco \"Nova Rock Festival\" e o fin\u00e9s \"Provinssirock\"."}
{"id": "28064", "revid": "22570", "url": "https://gl.wikipedia.org/wiki?curid=28064", "title": "John Bush", "text": "John Bush, nado nos \u00c1nxeles (California) o 24 de agosto de 1963, \u00e9 un cantante estadounidense de heavy metal.\nTraxectoria.\nJohn Bush foi un dos fundadores da banda Armored Saint en 1982 e gravou os primeiros \u00e1lbums con ela ao ano seguinte. En 1992 deixou Armored Saint para entrar en Anthrax, en 1999 volveu de novo \u00e1 s\u00faa antiga banda coa que segue na actualidade."}
{"id": "28066", "revid": "25916", "url": "https://gl.wikipedia.org/wiki?curid=28066", "title": "Alquimia", "text": "A alquimia \u00e9 unha antiga pr\u00e1ctica protocient\u00edfica e filos\u00f3fica que combina elementos da qu\u00edmica, a metalurxia, a f\u00edsica, a medicina, a astrolox\u00eda, a semi\u00f3tica, o misticismo, o espiritualismo e a arte. Practicouse no Antigo Exipto, na India, na China, na Grecia Antiga e no Imperio Romano, no Imperio Isl\u00e1mico, e despois en Europa ata o s\u00e9culo XIX, nunha complexa rede de escolas e sistemas filos\u00f3ficos que abrangue polo menos 2.500 anos.\nHistoria e caracter\u00edsticas.\nA alquimia occidental estivo sempre estreitamente relacionada co hermetismo, un sistema filos\u00f3fico e espiritual que ten as s\u00faas ra\u00edces en Hermes Trimexisto, unha deidade sincr\u00e9tica grecoexipcia e lendario alquimista. Estas d\u00faas disciplinas influenciaron o nacemento do rosacrucismo, un importante movemento esot\u00e9rico do s\u00e9culo XVII. No s\u00e9culo XIX, mentres a alquimia dominante evolucionaba cara a moderna qu\u00edmica, os seus aspectos m\u00edsticos e herm\u00e9ticos convert\u00e9ronse no centro de interese dunha moderna alquimia espiritual, na que as manipulaci\u00f3ns materiais eran consideradas meros s\u00edmbolos de transformaci\u00f3ns espirituais.\nOs alquimistas non segu\u00edan o que hoxe se co\u00f1ece como m\u00e9todo cient\u00edfico e gran parte do \u00abco\u00f1ecemento\u00bb que produciron foi posteriormente achado banal, limitado, err\u00f3neo ou sen sentido. Actualmente, a disciplina \u00e9 de interese principalmente para os historiadores da ciencia e a filosof\u00eda, as\u00ed como polos seus aspectos m\u00edsticos, esot\u00e9ricos e art\u00edsticos. No entanto, a alquimia foi unha das principais precursoras das ciencias modernas, e debemos aos antigos alquimistas o descubrimento de moitas substancias e procesos que son alicerces fundamentais das actuais industrias qu\u00edmica e metal\u00farxica.\nExist\u00edan tres obxectivos principais na s\u00faa pr\u00e1ctica. Un deles era a transmutaci\u00f3n dos metais inferiores en ouro, o outro a obtenci\u00f3n do Elixir da Longa Vida, unha panacea universal, un remedio que curaria todas as doenzas e dar\u00eda vida eterna a aqueles que o inxerisen. Estes obxectivos poder\u00edan ser atinxidos ao obter a pedra filosofal, unha substancia m\u00edtica. Finalmente, o terceiro obxectivo era crear vida humana artificial, o \"homunculus\"."}
{"id": "28067", "revid": "54334", "url": "https://gl.wikipedia.org/wiki?curid=28067", "title": "Linhe", "text": "Linhe \u00e9 unha cidade de Mongolia Interior, na China. A cidade conta con 186.000 habitantes (1999) e administrativamente depende da cidade de Baynnur."}
{"id": "28068", "revid": "22570", "url": "https://gl.wikipedia.org/wiki?curid=28068", "title": "Grapt\u00f3lito", "text": "Os grapt\u00f3litos son f\u00f3siles de animais en colonias que viviron entre o C\u00e1mbrico superior e o Carbon\u00edfero inferior. Tiveron unha distribuci\u00f3n mundial e son fundamentais para datar as rochas paleozoicas.\nAs colonias de grapt\u00f3litos, denominadas rhabdosome, constit\u00faense a partir dun individuo inicial que se denomina sicula. Un estol\u00f3n quitinizado constit\u00fae o eixo central da colonia, que pos\u00fae un n\u00famero variable de ponlas ou \u00e9stipes. O estol\u00f3n comporta unha serie de thecas, que \u00e9 onde viv\u00edan os individuos que compu\u00f1an a colonia."}
{"id": "28069", "revid": "31997", "url": "https://gl.wikipedia.org/wiki?curid=28069", "title": "Dereito internacional", "text": "O dereito internacional \u00e9 o conxunto de normas, convenios e tratados que regulan as relaci\u00f3ns entre os distintos estados e tam\u00e9n concirne a estrutura e funci\u00f3ns das organizaci\u00f3ns internacionais. O dereito internacional difire dos sistemas xur\u00eddicos en que se aplica a estados m\u00e1is que a cidad\u00e1ns privados e est\u00e1 integrado por acordos entre estados - tratados internacionais (tratados propiamente, pactos, convenios, cartas), memorandos, intercambio de notas diplom\u00e1ticas, anexos, protocolos de tratados\u2013, polo costume internacional, as\u00ed como polos principios xerais do dereito. Tradicionalmente, difer\u00e9nciase entre dereito internacional p\u00fablico e dereito internacional privado pero \u00e9 o primeiro o que se adoita denominar simplemente dereito internacional, por canto o dereito internacional privado non configura un sistema autosuficente."}
{"id": "28072", "revid": "839", "url": "https://gl.wikipedia.org/wiki?curid=28072", "title": "Confederaci\u00f3n Brasileira de Atletismo", "text": "A Confederaci\u00f3n Brasileira de Atletismo (\"Confedera\u00e7\u00e3o Brasileira de Atletismo\", CBAt) \u00e9 o \u00f3rgano responsable de administrar, dirixir, controlar, difundir e incentivar a pr\u00e1ctica do atletismo, organizar competici\u00f3ns e representar o atletismo no Brasil. Creouse en 1977, a\u00ednda que non comezou a funcionar ata 1979, a s\u00faa primeira sede estivo no R\u00edo de Xaneiro pero dende 1944 ten a s\u00faa sede en Manaus e o actual presidente \u00e9 Roberto Gesta de Mello dende 1987.\nNa CBAt est\u00e1n inclu\u00eddas 27 federaci\u00f3ns territoriais que representan a m\u00e1is de 500 clubs, 20.000 atletas, 900 \u00e1rbitros e 700 t\u00e9cnicos federados."}
{"id": "28080", "revid": "1987", "url": "https://gl.wikipedia.org/wiki?curid=28080", "title": "Pensamento", "text": "\"Este artigo trata sobre a actividade ps\u00edquica, para a planta de flor ver o artigo pensamento.\"\nO pensamento \u00e9 a actividade e a creaci\u00f3n da mente, o que permite ao individuo modelar o mundo en relaci\u00f3n coas s\u00faas metas, plans, fins e desexos. \u00c9 o produto das construci\u00f3ns mentais elaboradas froito da actividade do cerebro. Xa que \u00e9 unha das actividades fundamentais do ser humano, o pensamento \u00e9 estudado por diversas disciplinas, entre as que destacan a filosof\u00eda e a psicolox\u00eda. O obxectivo b\u00e1sico do pensamento \u00e9 dotar de significado o mundo exterior e a un mesmo, manipulando a informaci\u00f3n. A intelixencia \u00e9 a habilidade persoal para pensar dun xeito m\u00e1is efectivo. Segundo a concepci\u00f3n empregada, un pensamento pode ser sin\u00f3nimo de idea ou do acto de producila. Cando se fala de pensamento, xeralmente faise referencia a calquera actividade intelectual ou mental. Neste sentido, pode facer referencia ao acto do pensamento ou \u00e1s ideas resultantes ou elaboraci\u00f3ns das mesmas ideas. Hai conceptos similares que \u00e9 preciso considerar, como a cognici\u00f3n, a sensibilidade, a consciencia e a imaxinaci\u00f3n.\nNo seu sentido m\u00e1is com\u00fan, os termos pensamento e pensar ref\u00edrense a procesos cognitivos conscientes que poden ocorrer independentemente da estimulaci\u00f3n sensorial. As s\u00faas formas m\u00e1is paradigm\u00e1ticas son o xu\u00edzo, o razoamento, a formaci\u00f3n de conceptos, a resoluci\u00f3n de problemas e a deliberaci\u00f3n. Pero tam\u00e9n adoitan inclu\u00edrse outros procesos mentais, como considerar unha idea, a memoria ou a imaxinaci\u00f3n. Estes procesos poden ocorrer internamente independentemente dos \u00f3rganos sensoriais, a diferenza da percepci\u00f3n. Pero cando se entende no sentido m\u00e1is amplo, calquera evento mental pode entenderse como unha forma de pensamento, inclu\u00edndo a percepci\u00f3n e os procesos mentais inconscientes. Nun sentido lixeiramente diferente, o termo \"pensamento\" non se refire aos procesos mentais en si, sen\u00f3n aos estados mentais ou sistemas de ideas provocados por estes procesos.\nPropux\u00e9ronse diversas teor\u00edas do pensamento, algunhas das cales pretenden captar os trazos caracter\u00edsticos do pensamento. Os plat\u00f3nicos soste\u00f1en que o pensamento consiste en discernir e inspeccionar as formas plat\u00f3nicas e as s\u00faas interrelaci\u00f3ns. Implica a capacidade de discriminar entre as propias formas plat\u00f3nicas puras e as meras imitaci\u00f3ns que se atopan no mundo sensorial. Segundo o \"aristotelismo\", pensar en algo \u00e9 instanciar na mente a esencia universal do obxecto do pensamento. Estes universais abstraense da experiencia sensorial e non se entenden como existentes nun mundo intelixible inmutable, en contraste co platonismo. O conceptualismo est\u00e1 estreitamente relacionado co aristotelismo: identifica o pensamento con evocar mentalmente conceptos no canto de instanciar esencias. As \"teor\u00edas de fala interna\" afirman que o pensamento \u00e9 unha forma de fala interna na que as palabras se expresan silenciosamente na mente do pensador. Segundo alg\u00fans relatos, isto ocorre nunha lingua normal, como o ingl\u00e9s ou o galego. A \"hip\u00f3tese da linguaxe do pensamento\", doutra banda, sost\u00e9n que isto sucede no medio dunha linguaxe mental \u00fanica chamado \"mental\u00e9s\". O punto central desta idea \u00e9 que os sistemas de representaci\u00f3n ling\u00fc\u00edstica constr\u00faense a partir de representaci\u00f3ns at\u00f3micas e compostas e que esta estrutura tam\u00e9n se atopa no pensamento. Os \"asociacionistas\" entenden o pensamento como a sucesi\u00f3n de ideas ou imaxes. Est\u00e1n particularmente interesados nas leis de asociaci\u00f3n que gobernan como se desenvolve o tren de pensamento. Os \"condutistas\", pola contra, identifican o pensamento con disposici\u00f3ns condutuales para levar a cabo un comportamento p\u00fablico intelixente como unha reacci\u00f3n a est\u00edmulos externos particulares. O \"computacionalismo\" \u00e9 a m\u00e1is recente destas teor\u00edas. Ve o pensamento en analox\u00eda a como funcionan as computadoras en termos de almacenamento, transmisi\u00f3n e procesamento de informaci\u00f3n.\nNa literatura acad\u00e9mica disc\u00fatense varios tipos de pensamento. Un \"xu\u00edzo\" \u00e9 unha operaci\u00f3n mental na que unha proposici\u00f3n \u00e9 evocada e logo afirmada ou negada. O \"razoamento\", doutra banda, \u00e9 o proceso de sacar conclusi\u00f3ns a partir de premisas ou evidencia. Tanto xulgar como razoar dependen da posesi\u00f3n dos conceptos relevantes, que se adquiren no proceso da \"aprendizaxe de conceptos\". No caso da resoluci\u00f3n de problemas, o pensamento pretende alcanzar un obxectivo predefinido superando certos obst\u00e1culos. A \"reflexi\u00f3n\" \u00e9 unha forma importante de pensamento pr\u00e1ctico que consiste en formular posibles cursos de acci\u00f3ns e avaliar as raz\u00f3ns a favor e en contra deles. Isto pode levar a unha decisi\u00f3n elixindo a opci\u00f3n m\u00e1is favorable. Tanto a \"memoria epis\u00f3dica\" como a \"imaxinaci\u00f3n\" presentan obxectos e situaci\u00f3ns internamente, nun intento de reproducir fielmente o que se experimentou anteriormente ou como unha reorganizaci\u00f3n libre, respectivamente. O \"pensamento inconsciente\" \u00e9 o pensamento que sucede sen ser experimentado directamente. \u00c1s veces post\u00falase para explicar como se resolven os problemas dif\u00edciles nos casos en que non se empregou o pensamento consciente.\nO pensamento disc\u00fatese en varias disciplinas acad\u00e9micas. A \"fenomenolox\u00eda\" inter\u00e9sase pola experiencia de pensar. Unha pregunta importante neste campo ref\u00edrese ao car\u00e1cter experiencial do pensamento e en que medida este car\u00e1cter pode explicarse en termos de experiencia sensorial. A \"metaf\u00edsica\" inter\u00e9sase, entre outras cousas, pola relaci\u00f3n entre a mente e a materia. Tr\u00e1tase da cuesti\u00f3n de como o pensamento pode encaixar no mundo material como o describen as ciencias naturais. A \"psicolox\u00eda cognitiva\" ten como obxectivo entender o pensamento como unha forma de procesamento da informaci\u00f3n. A \"psicolox\u00eda do desenvolvemento\", doutra banda, investiga o desenvolvemento do pensamento desde o nacemento ata a madurez e preg\u00fantase de que factores depende este desenvolvemento. O \"psican\u00e1lise\" salienta o papel do inconsciente na vida mental. Outros campos relacionados co pensamento incl\u00faen a ling\u00fc\u00edstica, a neurociencia, a intelixencia artificial, a biolox\u00eda e a sociolox\u00eda. Varios conceptos e teor\u00edas est\u00e1n intimamente relacionados co tema do pensamento. O termo \"lei do pensamento\" ref\u00edrese a tres leis fundamentais da l\u00f3xica: o principio de non contradici\u00f3n, o principio do terceiro exclu\u00eddo e o principio de identidade. O \"pensamento contrafatual\" implica representaci\u00f3ns mentais de situaci\u00f3ns e eventos non reais nos que o pensador trata de avaliar cal ser\u00eda o caso se as cousas fosen diferentes. Os \"experimentos mentais\" adoitan empregar o pensamento contrafactual para ilustrar teor\u00edas ou para probar a s\u00faa plausibilidade. O \"pensamento cr\u00edtico\" \u00e9 unha forma de pensamento razoable, reflexiva e enfocada en determinar que crer ou como actuar. O \"pensamento positivo\" implica centrar a atenci\u00f3n nos aspectos positivos da situaci\u00f3n e est\u00e1 intimamente relacionado co optimismo.\nDefinici\u00f3n.\nOs termos \"pensamento\" e \"pensar\" ref\u00edrense a unha ampla variedade de actividades psicol\u00f3xicas. No seu sentido m\u00e1is com\u00fan, ent\u00e9ndense como procesos conscientes que poden ocorrer independentemente da estimulaci\u00f3n sensorial. Isto incl\u00fae varios procesos mentais diferentes, como considerar unha idea ou proposici\u00f3n ou xulgala como verdadeira. Neste sentido, a memoria e a imaxinaci\u00f3n son formas de pensamento, pero a percepci\u00f3n non o \u00e9. Nun sentido m\u00e1is restrinxido, s\u00f3 os casos m\u00e1is paradigm\u00e1ticos consid\u00e9ranse como pensamento. Estes involucran procesos conscientes que son conceptuais ou ling\u00fc\u00edsticos e suficientemente abstractos, como xulgar, inferir, resolver problemas e deliberar. \u00c1s veces os termos \"pensamento\" e \"pensar\" ent\u00e9ndense nun sentido moi amplo como refer\u00edndose a calquera forma de proceso mental, consciente ou inconsciente. Neste sentido, poden usarse como sin\u00f3nimos do termo \"mente\". Este uso at\u00f3pase, por exemplo, na tradici\u00f3n cartesiana, onde as mentes ent\u00e9ndense como cousas pensantes, e nas ciencias cognitivas. Pero este sentido pode inclu\u00edr a restrici\u00f3n que tales procesos te\u00f1en que conducir a un comportamento intelixente para ser considerados pensamento. Un contraste que \u00e1s veces se atopa na literatura acad\u00e9mica \u00e9 o que existe entre pensar e sentir. Neste contexto, pensar as\u00f3ciase cun enfoque sobrio, desapaixonado e racional do seu tema, mentres que sentir implica unha implicaci\u00f3n emocional directa.\nOs termos \"pensamento\" e \"pensar\" tam\u00e9n poden utilizarse para referirse non aos procesos mentais en si, sen\u00f3n aos estados mentais ou sistemas de ideas provocados por estes procesos. Neste sentido, adoitan ser sin\u00f3nimos do termo \"crenza\" e os seus cognados e poden referirse aos estados mentais que pertencen a un individuo ou son com\u00fans entre un determinado grupo de persoas. As discusi\u00f3ns sobre o pensamento na literatura acad\u00e9mica a mi\u00fado deixan impl\u00edcito que sentido do termo te\u00f1en en mente.\nA palabra pensamento prov\u00e9n do lat\u00edn \"pensar\" (estimar ou comparar) e o sufixo -\"mento\" (instrumento, medio ou resultado de).\nTeor\u00edas do pensamento.\nPropux\u00e9ronse diversas teor\u00edas do pensamento. O seu obxectivo \u00e9 captar os trazos caracter\u00edsticos do pensamento. As teor\u00edas aqu\u00ed enumeradas non son exclusivas: pode ser posible combinar algunhas sen levar a unha contradici\u00f3n.\nPlatonismo.\nSegundo o platonismo, pensar \u00e9 unha actividade espiritual na que se distinguen e inspeccionan as formas plat\u00f3nicas e as s\u00faas interrelaci\u00f3ns. Esta actividade ent\u00e9ndese como unha forma de fala interior silenciosa na que a alma fala por si mesma. As formas plat\u00f3nicas son vistas como universais existentes nun \u00e1mbito de realidade inmutable diferente do mundo sensible. Os exemplos incl\u00faen as formas de bondade, beleza, unidade e igualdade. Segundo este punto de vista, a dificultade de pensar consiste en ser capaz de captar as formas plat\u00f3nicas e distinguilas como orixinais das meras imitaci\u00f3ns que se atopan no mundo sensorial. Isto significa, por exemplo, distinguir a beleza en si mesma das imaxes derivadas da beleza. Un problema para este punto de vista \u00e9 explicar como os seres humanos poden aprender e pensar sobre as formas plat\u00f3nicas que pertencen a un \u00e1mbito de realidade diferente. O propio Plat\u00f3n trata de resolver este problema a trav\u00e9s da s\u00faa teor\u00eda do recordo, segundo a cal a alma xa estivo antes en contacto coas formas plat\u00f3nicas e, por tanto, \u00e9 capaz de lembrar como son. Pero esta explicaci\u00f3n depende de varias suposici\u00f3ns xeralmente non aceptadas no pensamento contempor\u00e1neo.\nAristotelismo e conceptualismo.\nOs aristot\u00e9licos soste\u00f1en que a mente \u00e9 capaz de pensar en algo instanciando a esencia do obxecto do pensamento. As\u00ed, ao pensar en \u00e1rbores, a mente instancia a arboridade. Esta instanciaci\u00f3n non ocorre na materia, como \u00e9 o caso das \u00e1rbores reais, sen\u00f3n na mente, a\u00ednda que a esencia universal instanciada en ambos os casos \u00e9 a mesma En contraste co platonismo, estes universais non se entenden como formas plat\u00f3nicas que existen nun mundo intelixible inmutable. En cambio, s\u00f3 existen na medida en que se instancian. A mente aprende a discriminar universais a trav\u00e9s da abstracci\u00f3n da experiencia. Esta explicaci\u00f3n evita varias das obxecci\u00f3ns expostas contra o platonismo.\nO conceptualismo est\u00e1 estreitamente relacionado co aristotelismo. Sost\u00e9n que pensar consiste en evocar conceptos mentalmente. Alg\u00fans destes conceptos poden ser innatos, pero a maior\u00eda debe aprenderse a trav\u00e9s da abstracci\u00f3n da experiencia sensorial antes de que poidan usarse no pensamento. \nArgumentouse en contra destes puntos de vista que te\u00f1en problemas para explicar a forma l\u00f3xica do pensamento. Por exemplo, para pensar que ou chover\u00e1 ou nevar\u00e1, non \u00e9 suficiente instanciar as esencias de choiva e neve ou evocar os conceptos correspondentes. A raz\u00f3n disto \u00e9 que a relaci\u00f3n disxuntiva entre a choiva e a neve non se capta desta maneira. Outro problema compartido por estas posici\u00f3ns \u00e9 a dificultade de dar unha explicaci\u00f3n satisfactoria de como a mente aprende esencias ou conceptos a trav\u00e9s da abstracci\u00f3n.\nTeor\u00eda de fala interna.\nAs teor\u00edas de fala interna afirman que o pensamento \u00e9 unha forma de fala interna. Este punto de vista \u00e1s veces denom\u00ednase \"nominalismo psicol\u00f3xico\". Afirma que pensar implica evocar palabras en silencio e conectalas para formar oraci\u00f3ns mentais. O co\u00f1ecemento que unha persoa ten dos seus pensamentos pode explicarse como unha forma de escoitar o propio mon\u00f3logo silencioso. A mi\u00fado atrib\u00faense tres aspectos centrais ao fala interna: \u00e9 similar a escoitar sons nun sentido importante, implica o uso da linguaxe e constit\u00fae un plan motor que poder\u00eda usarse para o fala real. Esta conexi\u00f3n coa linguaxe est\u00e1 apoiada polo feito de que o pensamento adoita ir acompa\u00f1ado de actividade muscular nos \u00f3rganos da fala. Esta actividade pode facilitar o pensamento en certos casos, pero non \u00e9 necesaria para iso en xeral. Segundo alg\u00fans relatos, o pensamento non ocorre nunha linguaxe regular, como o ingl\u00e9s ou o galego, sen\u00f3n que ten o seu propio tipo de linguaxe cos s\u00edmbolos e a sintaxe correspondente. Esta teor\u00eda co\u00f1\u00e9cese como a hip\u00f3tese da linguaxe do pensamento.\nA teor\u00eda de fala interna ten unha forte plausibilidade inicial, xa que a introspecci\u00f3n suxire que, de feito, moitos pensamentos van acompa\u00f1ados de fala interna. Pero os seus opo\u00f1entes adoitan soster que isto non \u00e9 certo para todos os tipos de pensamento. Argumentouse, por exemplo, que as formas de so\u00f1ar esperto constit\u00faen un pensamento non ling\u00fc\u00edstico. Esta cuesti\u00f3n \u00e9 relevante para a pregunta de se os animais te\u00f1en a capacidade de pensar. Se o pensamento est\u00e1 necesariamente ligado \u00e1 linguaxe, isto suxerir\u00eda que existe unha brecha importante entre os humanos e os animais, xa que s\u00f3 os humanos te\u00f1en unha linguaxe suficientemente complexa. Pero a existencia de pensamentos non ling\u00fc\u00edsticos suxire que esta brecha pode non ser tan grande e que alg\u00fans animais realmente pensan.\nHip\u00f3tese da linguaxe do pensamento.\nExisten varias teor\u00edas sobre a relaci\u00f3n entre linguaxe e pensamento. Unha versi\u00f3n prominente na filosof\u00eda contempor\u00e1nea ch\u00e1mase a hip\u00f3tese da linguaxe do pensamento. Afirma que o pensamento ocorre no medio dunha linguaxe mental. Esta linguaxe, a mi\u00fado denominado \"mental\u00e9s\", \u00e9 similar \u00e1s linguaxes regulares en varios aspectos: componse de palabras que est\u00e1n conectadas entre si de maneira sint\u00e1ctica para formar oraci\u00f3ns. Esta afirmaci\u00f3n non se basea simplemente nunha analox\u00eda intuitiva entre a linguaxe e o pensamento. En cambio, proporciona unha definici\u00f3n clara das caracter\u00edsticas que un sistema de representaci\u00f3n debe incorporar para ter unha estrutura ling\u00fc\u00edstica. No nivel da sintaxe, o sistema de representaci\u00f3n ten que posu\u00edr dous tipos de representaci\u00f3ns: representaci\u00f3ns at\u00f3micas e compostas. As representaci\u00f3ns at\u00f3micas son b\u00e1sicas, mentres que as representaci\u00f3ns compostas est\u00e1n constitu\u00eddas por outras representaci\u00f3ns compostas ou por representaci\u00f3ns at\u00f3micas. No nivel da sem\u00e1ntica, o contido sem\u00e1ntico ou o significado das representaci\u00f3ns compostas debe depender do contido sem\u00e1ntico dos seus constitu\u00edntes. Un sistema de representaci\u00f3n est\u00e1 estruturado ling\u00fcisticamente se cumpre estes dous requisitos.\nA hip\u00f3tese da linguaxe do pensamento afirma que o mesmo ocorre co pensamento en xeral. Isto significar\u00eda que o pensamento est\u00e1 composto por certos constitu\u00edntes representacionales at\u00f3micos que poden combinarse como se describiu anteriormente. \u00c1 parte desta caracterizaci\u00f3n abstracta, non se fan m\u00e1is afirmaci\u00f3ns concretas sobre como o cerebro implementa o pensamento humano ou que outras similitudes ten coa linguaxe natural. A hip\u00f3tese da linguaxe do pensamento foi introducida por primeira vez por Jerry Fodor. Argumenta a favor desta afirmaci\u00f3n ao considerar que constit\u00fae a mellor explicaci\u00f3n dos trazos caracter\u00edsticos do pensamento. Unha destas caracter\u00edsticas \u00e9 a produtividade: un sistema de representaci\u00f3ns \u00e9 produtivo se pode xerar un n\u00famero infinito de representaci\u00f3ns \u00fanicas baseadas nun n\u00famero baixo de representaci\u00f3ns at\u00f3micas. Isto apl\u00edcase ao pensamento, xa que os seres humanos son capaces de xerar un n\u00famero infinito de pensamentos distintos a\u00ednda que as s\u00faas capacidades mentais son bastante limitadas. Outros trazos caracter\u00edsticos do pensamento incl\u00faen a \"sistematicidade\" e a \"coherencia inferencial\". Fodor argumenta que a hip\u00f3tese da linguaxe do pensamento \u00e9 certa porque explica como o pensamento pode ter estas caracter\u00edsticas e porque non hai unha boa explicaci\u00f3n alternativa. Alg\u00fans argumentos en contra da hip\u00f3tese da linguaxe do pensamento bas\u00e9anse en redes neuronais, que son capaces de producir un comportamento intelixente sen depender de sistemas de representaci\u00f3n. Outras obxecci\u00f3ns c\u00e9ntranse na idea de que algunhas representaci\u00f3ns mentais ocorren de forma non ling\u00fc\u00edstica, por exemplo, en forma de mapas ou imaxes.\nOs inform\u00e1ticos interes\u00e1ronse especialmente na linguaxe do pensamento, xa que ofrece formas de pechar a brecha entre o pensamento no cerebro humano e os procesos computacionais implementados polas computadoras. A raz\u00f3n disto \u00e9 que os procesos sobre representaci\u00f3ns que respectan a sintaxe e a sem\u00e1ntica, como as inferencias segundo o modus ponens, poden ser implementados por sistemas f\u00edsicos usando relaci\u00f3ns causais. Os mesmos sistemas ling\u00fc\u00edsticos poden implementarse a trav\u00e9s de diferentes sistemas materiais, como cerebros ou computadoras. Desta maneira, as computadoras poden \"pensar\".\nAsociacionismo.\nUnha visi\u00f3n importante na tradici\u00f3n empirista foi o asociacionismo, a visi\u00f3n de que o pensamento consiste na sucesi\u00f3n de ideas ou imaxes. Consid\u00e9rase que esta sucesi\u00f3n r\u00e9xese por leis de asociaci\u00f3n, que determinan como se desenvolve o tren do pensamento. Estas leis son diferentes das relaci\u00f3ns l\u00f3xicas entre os contidos dos pensamentos, que se atopan no caso de extraer inferencias pasando do pensamento das premisas ao pensamento da conclusi\u00f3n. Propux\u00e9ronse varias leis de asociaci\u00f3n. Segundo as leis da semellanza e do contraste, as ideas tenden a evocar outras ideas que son moi semellantes a elas ou as opostas. A lei de contig\u00fcidade, pola contra, afirma que se d\u00faas ideas foron experimentadas con frecuencia xuntas, ent\u00f3n a experiencia dunha tende a provocar a experiencia da outra. Neste sentido, a historia da experiencia dun organismo determina que pensamentos ten o organismo e como se desenvolven estes pensamentos. Pero tal asociaci\u00f3n non garante que a conexi\u00f3n sexa significativa ou racional. Por exemplo, debido \u00e1 asociaci\u00f3n entre os termos \"fr\u00edo\" e \"Idaho\", o pensamento \"esta cafeter\u00eda \u00e9 fr\u00eda\" poder\u00eda levar ao pensamento \"Rusia deber\u00eda anexionarse Idaho\".\nUnha forma de asociacionismo \u00e9 o imaxismo. Afirma que pensar implica entreter unha secuencia de imaxes onde imaxes anteriores evocan imaxes posteriores baseadas nas leis de asociaci\u00f3n. Un problema con esta visi\u00f3n \u00e9 que podemos pensar en cousas que non podemos imaxinar. Isto \u00e9 especialmente relevante cando o pensamento implica obxectos moi complexos ou infinitos, o que \u00e9 com\u00fan, por exemplo, no pensamento matem\u00e1tico. Unha cr\u00edtica dirixida ao asociacionismo en xeral \u00e9 que a s\u00faa pretensi\u00f3n \u00e9 demasiado ampla. Existe un amplo consenso en que os procesos asociativos estudados polos asociacionistas desempe\u00f1an alg\u00fan papel no desenvolvemento do pensamento. Pero a afirmaci\u00f3n de que este mecanismo \u00e9 suficiente para comprender todo o pensamento ou todos os procesos mentais non adoita aceptarse.\nCondutismo.\nSegundo o condutismo, o pensamento consiste en disposici\u00f3ns condutuales para participar en certos comportamentos publicamente observables como a reacci\u00f3n a est\u00edmulos externos particulares. Desde este punto de vista, ter un pensamento particular \u00e9 o mesmo que ter unha disposici\u00f3n para comportarse de certa maneira. Este punto de vista adoita estar motivado por consideraci\u00f3ns emp\u00edricas: \u00e9 moi dif\u00edcil estudar o pensamento como un proceso mental privado, pero \u00e9 moito m\u00e1is f\u00e1cil estudar como reaccionan os organismos ante unha certa situaci\u00f3n cun comportamento determinado. Neste sentido, \u00e9 especialmente relevante a capacidade de resolver problemas non a trav\u00e9s de h\u00e1bitos existentes, sen\u00f3n a trav\u00e9s de novos enfoques creativos. O termo \"condutismo\" tam\u00e9n se utiliza \u00e1s veces nun sentido lixeiramente diferente cando se aplica ao pensamento para referirse a unha forma espec\u00edfica de teor\u00eda de fala interna. Este punto de vista c\u00e9ntrase na idea de que a fala interna relevante \u00e9 unha forma derivada da fala externa regular. Este sentido superponse coa forma en que o condutismo ent\u00e9ndese m\u00e1is comunmente na filosof\u00eda da mente, xa que o investigador non observa estes actos de fala interna sen\u00f3n que s\u00f3 se deducen do comportamento intelixente do suxeito. Isto segue sendo fiel ao principio condutista xeral de que se require evidencia condutual para calquera hip\u00f3tese psicol\u00f3xica.\nUn problema para o condutismo \u00e9 que a mesma entidade adoita comportarse de maneira diferente a pesar de atoparse na mesma situaci\u00f3n que antes. Este problema consiste no feito de que os pensamentos ou estados mentais individuais xeralmente non corresponden a un comportamento particular. As\u00ed, pensar que o pastel \u00e9 saboroso non conduce automaticamente a comelo, xa que varios outros estados mentais a\u00ednda poden inhibir este comportamento, por exemplo, a crenza de que ser\u00eda descort\u00e9s facelo ou de que o pastel est\u00e1 envelenado.\nComputacionalismo.\nAs teor\u00edas computacionalistas do pensamento, que adoitan atoparse nas ciencias cognitivas, entenden o pensamento como unha forma de procesamento de informaci\u00f3n. Estes puntos de vista desenvolv\u00e9ronse co auxe dos ordenadores na segunda parte do s\u00e9culo XX, cando varios te\u00f3ricos viron o pensamento en analox\u00eda coas operaci\u00f3ns inform\u00e1ticas. Segundo tales puntos de vista, a informaci\u00f3n pode estar codificada de maneira diferente no cerebro, pero en principio, as mesmas operaci\u00f3ns te\u00f1en lugar al\u00ed tam\u00e9n, correspondentes ao almacenamento, a transmisi\u00f3n e o procesamento de informaci\u00f3n. Pero a\u00ednda que esta analox\u00eda ten certa atracci\u00f3n intuitiva, os te\u00f3ricos tiveron problemas para dar unha explicaci\u00f3n m\u00e1is expl\u00edcita do que \u00e9 a computaci\u00f3n. Outro problema consiste en explicar o sentido en que pensar \u00e9 unha forma de computaci\u00f3n. O punto de vista tradicionalmente dominante define a computaci\u00f3n en termos de m\u00e1quinas de Turing, a\u00ednda que os relatos contempor\u00e1neos a mi\u00fado c\u00e9ntranse nas redes neuronais para as s\u00faas analox\u00edas. Unha m\u00e1quina de Turing \u00e9 capaz de executar calquera algoritmo baseado nuns poucos principios moi b\u00e1sicos, como ler un s\u00edmbolo dunha cela, escribir un s\u00edmbolo nunha cela e executar instruci\u00f3ns baseadas nos s\u00edmbolos lidos. Desta maneira \u00e9 posible realizar o razoamento deductivo seguindo as regras de inferencia da l\u00f3xica formal, as\u00ed como simular moitas outras funci\u00f3ns da mente, como o procesamento da linguaxe, a toma de decisi\u00f3ns e o control motor. Pero o computacionalismo non s\u00f3 afirma que o pensamento \u00e9 en certo sentido similar \u00e1 computaci\u00f3n. En cambio, afirma que pensar simplemente \u00e9 unha forma de computaci\u00f3n ou que a mente \u00e9 unha m\u00e1quina de Turing.\nAs teor\u00edas computacionalistas do pensamento \u00e1s veces div\u00eddense en enfoques funcionalistas e representacionalistas. Os enfoques funcionalistas definen os estados mentais a trav\u00e9s dos seus papeis causales, pero permiten tanto os eventos externos como os internos na s\u00faa rede causal. O pensamento pode verse como unha forma de programa que pode ser executado da mesma maneira por moitos sistemas diferentes, como os humanos, os animais e mesmo os robots. Segundo un destes puntos de vista, se algo \u00e9 un pensamento s\u00f3 depende do seu papel \"na produci\u00f3n doutros estados internos e sa\u00eddas verbais\". O representacionalismo, doutra banda, c\u00e9ntrase nas caracter\u00edsticas representacionales dos estados mentais e define os pensamentos como secuencias de estados mentais intencionales. Neste sentido, o computacionalismo adoita combinarse coa hip\u00f3tese da linguaxe do pensamento ao interpretar estas secuencias como s\u00edmbolos cuxa orde se rexe por regras sint\u00e1cticas.\nExpux\u00e9ronse varios argumentos contra o computacionalismo. Nun sentido, parece trivial, xa que case calquera sistema f\u00edsico pode describirse como executando c\u00e1lculos e, por tanto, como pensando. Por exemplo, argumentouse que os movementos moleculares dunha parede regular poden entenderse como a computaci\u00f3n dun algoritmo, xa que son \"isomorfos \u00e1 estrutura formal do programa\" en cuesti\u00f3n baixo a interpretaci\u00f3n correcta. Isto levar\u00eda \u00e1 conclusi\u00f3n implausible de que a parede est\u00e1 a pensar. Outra obxecci\u00f3n c\u00e9ntrase na idea de que o computacionalismo s\u00f3 capta alg\u00fans aspectos do pensamento, pero \u00e9 incapaz de explicar outros aspectos cruciais da cognici\u00f3n humana.\nCompo\u00f1entes do pensamento.\nO pensamento \u00e9 unha operaci\u00f3n complexa que consta de diversos compo\u00f1entes. Os m\u00e1is reco\u00f1ecidos son os seguintes:\nPercepci\u00f3n.\nEn contra do racionalismo, que consideraba os sentidos enganan, crese que a percepci\u00f3n ten un papel fundamental aportando datos ao pensamento. A percepci\u00f3n vai m\u00e1is al\u00e1 da simple sensaci\u00f3n; \u00e9 a ordenaci\u00f3n que fai o cerebro do que lle chega do mundo exterior por medio da vista, o o\u00eddo, o tacto, o olfacto ou o gusto. Para o empirismo, a percepci\u00f3n \u00e9 a fonte fundamental do co\u00f1ecemento.\nMemoria.\nA memoria permite almacenar pensamentos baixo a forma de lembranzas e recuperalos cando sexa necesario. \u00c9 b\u00e1sica para a supervivencia e a posibilidade de aprendizaxe. A memoria condiciona en parte a percepci\u00f3n, e d\u00e1 un significado ou outro \u00e1s cousas novas para colocalas dentre do sistema xeral do pensamento. Ad\u00f3itase distinguir entre memoria a curto prazo e a longo prazo.\nConsciencia.\nA consciencia \u00e9 a sensaci\u00f3n de ser un suxeito e de estar esperto para poder pensar. Oponse a inconsciencia, postulada por Sigmund Freud. Interv\u00e9n no pensamento como o centro ordenador de todos os outros compo\u00f1entes. Incl\u00fae a sensaci\u00f3n de ter un corpo e de ocupar un espazo material.\nEmoci\u00f3ns.\nA\u00ednda que tradicionalmente se consideraba que a raz\u00f3n e as emoci\u00f3ns son termos opostos, est\u00e1 claro que ambas as d\u00faas infl\u00faen \u00e1 hora de formular un pensamento. O sentimento de almacenamento xunto coa lembranza, permite a transformaci\u00f3n posterior deste \u00faltimo. Por este motivo, unha lembranza consideraba positiva ten m\u00e1is posibilidades de ser evocada. Canto m\u00e1is forte \u00e9 unha emoci\u00f3n, m\u00e1is afecta \u00e1 concepci\u00f3n posterior; por iso, un trauma pode bloquear a percepci\u00f3n de determinadas experiencias.\nTipos de pensamento.\nNa literatura acad\u00e9mica disc\u00fatese unha gran variedade de tipos de pensamento. Un enfoque com\u00fan div\u00eddeos naquelas formas que te\u00f1en como obxectivo a creaci\u00f3n de co\u00f1ecemento te\u00f3rico e aquelas que te\u00f1en como obxectivo producir acci\u00f3ns ou decisi\u00f3ns correctas. Pero non existe unha taxonom\u00eda universalmente aceptada que resuma todos estes tipos. Nalg\u00fans casos, o mesmo pensamento particular pode pertencer a diferentes categor\u00edas ao mesmo tempo. Tam\u00e9n pode depender da definici\u00f3n de pensamento se alg\u00fans dos tipos enumerados aqu\u00ed realmente cualifican como \"pensamento\".\nEntreter, xulgar e razoar.\nPensar identif\u00edcase a mi\u00fado co acto de xulgar. Un xu\u00edzo \u00e9 unha operaci\u00f3n mental na que unha proposici\u00f3n \u00e9 evocada e logo afirmada ou negada. Implica decidir que crer e apunta a determinar se a proposici\u00f3n xulgada \u00e9 verdadeira ou falsa.\n Propux\u00e9ronse varias teor\u00edas do xu\u00edzo. O enfoque tradicionalmente dominante \u00e9 a teor\u00eda da combinaci\u00f3n. Afirma que os xu\u00edzos consisten na combinaci\u00f3n de conceptos. Segundo esta teor\u00eda, xulgar que \"todos os homes son mortais\" \u00e9 combinar os conceptos \"home\" e \"mortal\". Os mesmos conceptos poden combinarse de diferentes maneiras, o que corresponde a diferentes formas de xu\u00edzo, por exemplo, como \"alg\u00fans homes son mortais\" ou \"ning\u00fan home \u00e9 mortal\".\nOutras teor\u00edas do xu\u00edzo c\u00e9ntranse m\u00e1is na relaci\u00f3n entre a proposici\u00f3n xulgada e a realidade. Segundo Franz Brentano, un xu\u00edzo \u00e9 unha crenza ou unha increenza na existencia dalgunha entidade. Neste sentido, s\u00f3 hai d\u00faas formas fundamentais de xu\u00edzo: \"A existe\" e \"A non existe\". Cando se aplica \u00e1 oraci\u00f3n \"todos os homes son mortais\", a entidade en cuesti\u00f3n \u00e9 \"homes inmortais\", dos cales se di que non existen. Importante para Brentano \u00e9 a distinci\u00f3n entre a mera representaci\u00f3n do contido do xu\u00edzo e a afirmaci\u00f3n ou a negaci\u00f3n do contido. A mera representaci\u00f3n dunha proposici\u00f3n adoita denominarse \"entreter unha proposici\u00f3n\". Este \u00e9 o caso, por exemplo, cando un considera unha proposici\u00f3n, pero a\u00ednda non decidiu se \u00e9 verdadeira ou falsa. O termo \"pensar\" pode referirse tanto a xulgar como a soamente entreter. Esta diferenza \u00e9 a mi\u00fado expl\u00edcita na forma de expresar o pensamento: \"pensar que\" xeralmente implica un xu\u00edzo, mentres que \"pensar en\" ref\u00edrese \u00e1 representaci\u00f3n neutral dunha proposici\u00f3n sen unha crenza que a acompa\u00f1e. Neste caso, a proposici\u00f3n \u00e9 soamente \"entretida\" pero a\u00ednda non \"xulgada\". Algunhas formas de pensamento poden involucrar a representaci\u00f3n de obxectos sen ningunha proposici\u00f3n, como cando algu\u00e9n est\u00e1 a pensar na s\u00faa avoa.\nRelaci\u00f3n entre o pensamento e a linguaxe.\nO razoamento dedutivo usa a l\u00f3xica para pasar das xeneralizaci\u00f3ns a unha conclusi\u00f3n m\u00e1is concreta e espec\u00edfica. A raz\u00f3n dedutiva \u00e9 o contrario da raz\u00f3n inductiva, que utiliza a l\u00f3xica para pasar de algo concreto dado a xeneralizaci\u00f3ns. Moitos campos de estudo bas\u00e9anse no razoamento dedutivo, polo que \u00e9 importante que os estudantes aprendan a desenvolver este m\u00e9todo de pensamento cr\u00edtico. Os mestres usan diversas actividades divertidas para ensinar e practicar o razoamento dedutivo.Ent\u00f3n definimos que facemos uso do razoamento dedutivo na vida diaria xa sexa para determinar un d\u00eda, unha hora, unha estrutura ou unha fisiolox\u00eda, en fin, ao que chegamos \u00e9 que todo na vida der\u00edvase da l\u00f3xica, a determinaci\u00f3n e a raz\u00f3n.\nPensamento cr\u00edtico.\nO pensamento cr\u00edtico \u00e9 un tipo espec\u00edfico de pensamento que analiza a validez do razoamento que se considera verdadeiro. Este pensamento implica cuestionar as afirmaci\u00f3ns propias e alleas, ser consciente dos prexu\u00edzos e falsidades aceptados pola costume ou pola coherencia co sistema de crenzas dominante. Pretende analizar ou avaliar a estrutura e a coherencia dos razoamentos, especialmente as opini\u00f3ns ou afirmaci\u00f3ns que a xente acepta como verdadeiras no contexto da vida coti\u00e1. Tal avaliaci\u00f3n pode basearse na observaci\u00f3n, experiencia, razoamento ou o m\u00e9todo cient\u00edfico. O pensamento cr\u00edtico bas\u00e9ase en valores intelectuais que intentan ir m\u00e1is al\u00e1 de impresi\u00f3ns e opini\u00f3ns particulares, polo que require claridade, exactitude, precisi\u00f3n, evidencia e xustiza. Polo tanto, ten unha vertente anal\u00edtica e unha valorativa. A\u00ednda que usa a l\u00f3xica, tenta superar o aspecto formal desta para comprender e avaliar os argumentos no seu contexto e proporcionar ferramentas intelectuais para distinguir o razoable do irrazonable, o verdadeiro do falso.\nO pensamento cr\u00edtico est\u00e1 intimamente ligado ao escepticismo e ao estudo e detecci\u00f3n de falacias.\nBiolox\u00eda do pensamento.\nBioloxicamente, o pensamento humano recae no cerebro; \u00e9 no cerebro onde se orixina o pensamento, froito da interacci\u00f3n entre os mill\u00f3ns de neuronas que cont\u00e9n (aproximadamente uns 100 mil mill\u00f3ns), as conexi\u00f3ns entre estas (arredor de cen bill\u00f3ns, 1014) e os neurotransmisores.\nPor\u00e9n, esta percepci\u00f3n \u00e9 relativamente nova: no antigo Exipto, durante a momificaci\u00f3ns, retir\u00e1base o cerebro xunto con outras v\u00edsceras como unha cousa impura, xa que se cr\u00eda que o coraz\u00f3n era o responsable da intelixencia. Durante os seguintes 5\u00a0000 anos, esta visi\u00f3n foi evolucionando, xa que actualmente co\u00f1\u00e9cese que \u00e9 o \u00f3rgano que serve para as funci\u00f3ns mentais, a\u00ednda que, coloquialmente, se mantiveran algunhas relaci\u00f3ns entre o coraz\u00f3n e certas funci\u00f3ns emocionais. \nComo todos os \u00f3rganos, o cerebro evolucionou. A s\u00faa evoluci\u00f3n amosa todos os estados polos que pasou o ser humano, xa que o cerebro evolucionou de dentro cara a f\u00f3ra. A parte m\u00e1is interior, e m\u00e1is antiga, est\u00e1 composta polo tronco do enc\u00e9falo, que rexe as funci\u00f3ns biol\u00f3xicas b\u00e1sica (o latexo do coraz\u00f3n, a respiraci\u00f3n...); sobre este at\u00f3pase o complexo R, xa presente nos r\u00e9ptiles, onde radica a agresividade, a territorialidade, a xerarqu\u00eda social e o ritual; arredor deste at\u00f3pase o sistema l\u00edmbico, fonte importante dos estados de \u00e1nimo e as emoci\u00f3ns, da preocupaci\u00f3n e o coidado dos novos. Finalmente, na parte exterior \u00e1chase o c\u00f3rtex cerebral. O c\u00f3rtex cerebral comprende d\u00faas terceiras partes da masa cerebral, e \u00e9 \u00ab\"onde a materia \u00e9 transformada en consciencia\"\u00bb. \nUn pensamento est\u00e1 composto por centenares de impulsos electroqu\u00edmicos. O hemisferio dereito do c\u00f3rtex \u00e9 o responsable, principalmente, do reco\u00f1ecemento de formas, a intuici\u00f3n, a sensibilidade e as intuici\u00f3ns creativas; mentres que o esquerdo sustenta o pensamento racional, anal\u00edtico e cr\u00edtico.\nPsicolox\u00eda do pensamento.\nOs psic\u00f3logos concentr\u00e1ronse no pensamento como un exercicio intelectual para atopar unha resposta a unha pregunta ou a soluci\u00f3n dun problema pr\u00e1ctico.\nA psicolox\u00eda cognitiva \u00e9 unha rama da psicolox\u00eda que estuda os procesos mentais internos, tales como a resoluci\u00f3n de problemas, a memoria e o linguaxe. A escola de pensamento derivada deste enfoque \u00e9 co\u00f1ecida como o \" cognitivismo \", que est\u00e1 interesada en como as persoas mentalmente representan e procesan a informaci\u00f3n. Tivo as s\u00faas bases na chamada \" psicolox\u00eda da Gestalt \" de Max Wertheimer, Wolfgang K\u00f6hler e Kurt Koffka, e nos traballos de Jean Piaget, que proporcionaron unha teor\u00eda das etapas e fases que describen o desenvolvemento cognitivo dos nenos.\nOs psic\u00f3logos cognitivos utilizan enfoques psicof\u00edsicos e experimentais para comprender, diagnosticar e resolver problemas, concentr\u00e1ndose nos procesos mentais que hai entre as acci\u00f3ns de est\u00edmulo e resposta. A teor\u00eda cognitiva afirma que as soluci\u00f3ns aos problemas toman unha forma algor\u00edtmica (normas que non necesariamente ent\u00e9ndense, pero propo\u00f1en unha soluci\u00f3n) ou heur\u00edstica (regras que se entenden, pero que non sempre garanten soluci\u00f3ns). Noutros casos, as soluci\u00f3ns poden atoparse coa perspicacia, unha repentina toma de conciencia mediante relaci\u00f3ns.\nPsicolox\u00eda social.\nA psicolox\u00eda social \u00e9 o estudo de como interaccionan as persoas e os grupos. Os estudosos nesta \u00e1rea interdisciplinaria son normalmente psic\u00f3logos ou soci\u00f3logos. A pesar da semellanza, as investigaci\u00f3ns psicol\u00f3xicas e sociol\u00f3xicas tenden a diferir nos seus obxectivos, enfoques, m\u00e9todos e terminolox\u00eda. O per\u00edodo de maior colaboraci\u00f3n entre os soci\u00f3logos e psic\u00f3logos foi durante os anos inmediatamente posteriores \u00e1 segunda guerra mundial.\nO inconsciente colectivo, tam\u00e9n co\u00f1ecido como \" subconsciente colectivo \", \u00e9 un termo de psicolox\u00eda anal\u00edtica, ideado por Carl Jung. \u00c9 unha parte da mente inconsciente, compartida pola sociedade, un pobo, ou todos os humanos, nun sistema interconectado que \u00e9 o produto de todas as experiencias com\u00fans e cont\u00e9n conceptos tanto de ciencia como de relixi\u00f3n e moral. Mentres que Freud non distingu\u00eda entre a psicolox\u00eda dun \"individuo\" e unha \"psicolox\u00eda colectiva\", Jung distingue o inconsciente colectivo do particular. O inconsciente colectivo tam\u00e9n se co\u00f1ece como \"un dep\u00f3sito das experiencias da nosa especie\".\nNa psicolox\u00eda do desenvolvemento, Jean Piaget foi un pioneiro no estudo do desenvolvemento do pensamento desde o nacemento ata a madurez. Na s\u00faa teor\u00eda do desenvolvemento cognitivo, o pensamento bas\u00e9ase en acci\u00f3ns sobre a contorna. Isto \u00e9, Piaget suxire que a contorna se entende mediante asimilaci\u00f3ns de obxectos nos esquemas de acci\u00f3n dispo\u00f1ibles, e estes acom\u00f3danse aos obxectos, ata o punto de que os esquemas dispo\u00f1ibles quedan curtos respecto as demandas. Como resultado desta interacci\u00f3n entre asimilaci\u00f3n e acomodaci\u00f3n, o pensamento desenv\u00f3lvese cunha serie de etapas que difiren cualitativamente as unhas das outras nas formas de representaci\u00f3n e na complexidade da inferencia e a comprensi\u00f3n. \u00c9 dicir, o pensamento evoluciona desde un estado no que se basea nas percepci\u00f3ns e acci\u00f3ns na \u00e9poca sensor-motora durante os primeiros dous anos de vida, ata as representaci\u00f3ns internas da infancia. Posteriormente, as representaci\u00f3ns organ\u00edzanse gradualmente, e ent\u00f3n operan sobre os principios abstractos que organizan propiedades concretas, na fase de operaci\u00f3ns formais. Durante os \u00faltimos anos, a concepci\u00f3n de Piaget sobre o pensamento integrouse con concepci\u00f3ns do procesamento de informaci\u00f3n. As\u00ed, consid\u00e9rase que o pensamento \u00e9 o resultado dos mecanismos responsables da representaci\u00f3n e o procesamento da informaci\u00f3n. Nesta concepci\u00f3n, o tempo de reacci\u00f3n, as funci\u00f3ns executivas e a memoria de traballo son as funci\u00f3ns b\u00e1sicas que fundamentan o pensamento.\nA psicolox\u00eda positiva defende que os aspectos positivos da psicolox\u00eda humana son tan importantes como os trastornos do comportamento ou outros s\u00edntomas negativos. Na s\u00faa obra \"Character Strengths and Virtues\", Peterson e Seligman listan unha serie de caracter\u00edsticas positivas. Non se espera que unha persoa pos\u00faa todas as fortalezas, nin tampouco se espera que conte\u00f1a a totalidade destas forzas. A lista alenta o pensamento positivo que se constr\u00fae sobre as fortalezas dunha persoa, no canto de tentar atopar como solucionar os seus \"s\u00edntomas\"."}
{"id": "28081", "revid": "197", "url": "https://gl.wikipedia.org/wiki?curid=28081", "title": "Userbox", "text": ""}
{"id": "28083", "revid": "98629", "url": "https://gl.wikipedia.org/wiki?curid=28083", "title": "Placebo (grupo musical)", "text": "Placebo (do lat\u00edn \"placeo\" \"agradar\", 1\u00aa pers. futuro) \u00e9 unha banda inglesa de rock alternativo formada en 1994 por Brian Molko (guitarra e voz), Stefan Olsdal (baixo) e Robert Schultzberg (bater\u00eda). Este \u00faltimo deixoulle o seu posto a Steve Hewitt en 1998, que \u00e1 s\u00faa vez foi substitu\u00eddo por Steve Forrest a mediados do ano 2008.\nBiograf\u00eda.\nA banda inglesa Placebo foi formada polos amigos da infancia Brian Molko e Stefan Olsdal. A pesar do primeiro ser estadounidense e o segundo escoc\u00e9s, co\u00f1ec\u00e9ranse nun colexio en Luxemburgo, e despois dalg\u00fan tempo sen verse, volveron a atoparse en Londres en 1994. Nese mesmo ano deciden formar a banda, que se chamou inicialmente Ashtray Heart (Brian cantaba e tocaba a guitarra e Stefan o baixo). Para a bater\u00eda recrutaron a Robert Schultzberg, que estaba en Inglaterra para aprender m\u00e1is sobre percusi\u00f3n e xa co\u00f1ec\u00eda a Stefan, co cal tocara nunha banda de garaxe en Escocia. Despois diso, deciden trocar o nome e chamarse \"Placebo\", e ao final de 1995 lanzan un sinxelo chamado \"Bruise Pristine\", polo selo independente Fierce Panda Records.\n\"Placebo\".\nA banda comeza a chamar a atenci\u00f3n de moita xente, lanzando alg\u00fans sinxelos m\u00e1is (entre eles, \"Nancy Boy\", que chegou a estar no cuarto lugar do Top Five ingl\u00e9s) antes de lanzar o seu primeiro disco, auto-titulado, en 1996. Ese disco foi producido por Brad Wood e sa\u00edu polo selo Caroline Records. O son da banda logo se destacou por ser algo entre o punk e o pop, pero cunha certa identidade, diferenci\u00e1ndose de bandas como Green Day e Offspring. O son ten un forte acento alternativo, con melod\u00edas m\u00e1is serias e intelixentes que as das d\u00faas bandas citadas. Destacan canci\u00f3ns como \"Teenage Angst\", co seu refr\u00e1n ultra-depresivo (\"since I was born, I start to decay, now nothing ever ever goes my way\"), \"Bionic\", que ten un riff de guitarra bel\u00edsimo e unha melod\u00eda moi linda, e a apegadiza \"36 degrees\".\nA banda pasa o resto de 1996 e gran parte de 1997 na estrada, tocando con nomes como Sex Pistols e Weezer, e ao poucos van chamando tam\u00e9n a atenci\u00f3n de varios artistas, entre eles, Michael Stipe (R.E.M.), Bono (U2) e David Bowie. Participan, inclusive, na festa do 50 aniversario de Bowie, e tocan tam\u00e9n na xira Popmart de U2. En Inglaterra, o \u00e1lbum ga\u00f1a o disco de ouro e a banda \u00e9 cada vez m\u00e1is co\u00f1ecida, non s\u00f3 polo seu son, sen\u00f3n tam\u00e9n pola estra\u00f1a imaxe do vocalista e guitarrista Brian Molko. A\u00ednda en 1997, a banda participa na pel\u00edcula \"Velvet Goldmine\", que foi producida por Michael Stipe (R.E.M.) e protagonizada por Ewan McGregor.\n\"Without You I'm Nothing\".\nEn 1998, xa pola Virgin, lanzan un segundo \u00e1lbum, chamado \"Without You I'm Nothing\", que foi producido por Steve Osborne. A banda xa non ti\u00f1a a Robert Schultzberg, que deixara o seu lugar a Steve Hewitt. Este \u00e9 un disco un pouco diferente do primeiro: amosa unha banda m\u00e1is madura, con m\u00fasicas m\u00e1is introspectivas e clim\u00e1ticas, con moitas baladas e un certo toque g\u00f3tico. As letras de Brian son tam\u00e9n m\u00e1is tristes, o que se reflicte nas s\u00faas emotivas interpretaci\u00f3ns.\n\"Black Market Music\".\nO terceiro \u00e1lbum, \"Black Market Music\" confirma a sonoridade do disco anterior, con toques m\u00e1is introspectivos e intimistas e a mesma atmosfera g\u00f3tica que se fac\u00eda presente en \"Without You I'm Nothing\". O disco non foi moi ben recibido pola cr\u00edtica, principalmente en Inglaterra; a cr\u00edtica americana amosou opini\u00f3ns divididas, con alg\u00fans considerando \"Black Market Music\" o mellor traballo de Placebo ata o momento. O grupo seguiu ao longo de 2000 e 2001 facendo concertos en todo o mundo e participando de diversos festivais.\n\"Sleeping with Ghosts\".\n2003 marca o lanzamento dun novo disco, \"Sleeping With Ghosts\". Producido por Jim Abbiss, o cuarto \u00e1lbum de Placebo segue m\u00e1is ou menos a li\u00f1a do lanzamento anterior, desta vez cunha mellor receptividade por parte dos seareiros e da cr\u00edtica.\nNa metade do 2004 \u00e9 lanzado o DVD \"Soulmates Never Die - Live in Paris 2003\", que recolle a banda tocando en Par\u00eds, coa participaci\u00f3n especial de Frank Black. En decembro \u00e9 lanzado o recompilatorio \"Once More with Feeling: Singles 1996-2004\" (que trae d\u00faas canci\u00f3ns in\u00e9ditas), \u00e1 parte dun DVD chamado \"Placebo - Once More with Feeling - Videos 1996-2004\", cos seus videoclips m\u00e1is co\u00f1ecidos.\n\"Meds\".\nEn setembro de 2005 Placebo rematou a gravaci\u00f3n do seu \u00faltimo \u00e1lbum, \"Meds\", o cal foi lanzado o 13 de marzo do 2006. O seu produtor foi Dimitri Tokovoi, amigo do grupo que xa lles producira no pasado un par de versi\u00f3ns, \"The Ballad of Melody Nelson\" e \"Running Up That Hill\". O disco conta ademais coa participaci\u00f3n de dous m\u00fasicos en dous temas, VV do grupo The Kills e Michael Stipe de R.E.M. Segundo Molko, o disco \u00e9 un regreso \u00e1s ra\u00edces de Placebo, cun son m\u00e1is pr\u00f3ximo ao do seu primeiro disco.\n\"Meds\" foi filtrado a internet o 17 de xaneiro do 2006, case dous meses antes do seu lanzamento oficial. A compa\u00f1\u00eda discogr\u00e1fica pensou que este feito causar\u00eda unha considerable perda de benefici\u00f3s unha vez o \u00e1lbum estivese no mercado, pero en moitos pa\u00edses o disco estreouse relativamente ben, acadando o n\u00famero 4 en Australia e o 7 no Reino Unido.\nNo ano 2006 Placebo cambiou de selo nos Estados Unidos pas\u00e1ndose a Astralwerks e reeditou varias revisi\u00f3ns dos seus primeiros traballos. No mes de outubro o seu \u00e1lbum de estrea, \"Placebo\", foi remasterizado dixitalmente e relanzado co subt\u00edtulo \"10th Anniversary Collectors Edition\"; a caixa inclu\u00eda tam\u00e9n un DVD con v\u00eddeos musicais, concertos e aparici\u00f3ns en televisi\u00f3n. Tres temas adicionais, \"UNEEDMEMORETHANINEEDU\", \"Lazarus\" e \"Running Up that Hill\" foron engadidas \u00e1 versi\u00f3n estadounidense de \"Meds\", mentres que \"In the Cold Light of Morning\" foi eliminado."}
{"id": "28084", "revid": "98629", "url": "https://gl.wikipedia.org/wiki?curid=28084", "title": "Interpol (grupo musical)", "text": "Interpol \u00e9 unha banda estadounidense de indie rock procedente de Manhattan, Nova York. Fundada no ano 1997, orixinalmente estaba composta por Paul Banks (voz, guitarra), Carlos Dengler (baixo, teclados), Greg Drudy (bater\u00eda, percusi\u00f3n) e Daniel Kessler (voz, guitarra). Drudy deixou a banda no ano 2000 e foi substitu\u00eddo por Sam Fogarino. No 2010, pouco despois de gravar o seu cuarto \u00e1lbum, \"Interpol\", Dengler abandonou o grupo para dedicarse a proxectos persoais, con Banks facendose tam\u00e9n cargo das tarefas de baixista en vez de contratar un novo.\nTras ter tocado por vez primeira no Luna Lounge xunto con bandas como The Strokes, Longwave, The National, e Stellastarr, Interpol \u00e9 un dos grupos asociados coa escena indie de Nova York \u00e9 unha das varias bandas que emerxeron do post-punk revival dos 2000. O son de Interpol \u00e9 polo xeral unha mestura de baixo entrecortado e guitarra r\u00edtmica e harmonizada cunha mestura pesada de caixa, sendo comparado ao de bandas de post-punk como Joy Division, Television, e The Chameleons. O grupo ten ten un compositor principal, colaborando todos os membros na escritura dos temas.\nO \u00e1lbum de estrea de Interpol, \"Turn On the Bright Lights\" (2002), foi aclamado pola cr\u00edtica, chegando ao n\u00famero 10 da lista dos mellores \u00e1lbums do ano segundo \"NME\" e ao 1 na lista de Pitchfork Media dos 50 mellores discos do ano. Os seguintes discos \"Antics\" (2004) e \"Our Love to Admire\" (2007) conseguiron un maior \u00e9xito de cr\u00edtica e comercial. A banda publicou o seu cuarto \u00e1lbum, \"Interpol\", en setembro de 2010, e despois entrou en hiato mentres os seus membros se centraban noutros proxectos. O seu quinto \u00e1lbum de estudio, \"El Pintor\", publicouse en setembro de 2014. A banda iniciu unha xira de aniversario de \"Turn On the Bright Lights\" en 2017, interpretando a totalidade do disco. O seu sexto \u00e1lbum de estudio, \"Marauder\", publicouse en agosto de 2018.\nHistoria.\nFormaci\u00f3n e primeiras edici\u00f3ns.\nO embri\u00f3n de Interpol naceu cando Daniel Kessler e un amigo chamado Greg Drudy resolveron xuntarse para tocar algunhas canci\u00f3ns, con Daniel na guitarra e Greg na bater\u00eda. M\u00e1is tarde, Daniel co\u00f1eceu ao baixista e teclista Carlos \"D\" Dengler nunha clase de filosof\u00eda na universidade, e este entrou no grupo tam\u00e9n. Para finalizar, Daniel convidou a Paul Banks, que co\u00f1ecera nunha tempada en Par\u00eds, para se xuntar ao grupo. Unha \u00fanica visita de Paul ao estudio onde Daniel, Greg e Carlos tocaban foi suficiente para que se interesase e integrase na banda. Nac\u00eda as\u00ed Interpol, en 1998.\nA banda pasou alg\u00fan tempo traballando duro, tocando en estudios, ensaiando e desenvolvendo pouco a pouco o seu son. En 2000, despois de editar o EP \"Fukd I.D. #3\", Greg Drudy deixou o grupo para centarse na banda Hot Cross e no seu selo Level Plane Records, sendo substitu\u00eddo por Sam Fogarino, ao que contratou Kessler.\nMatador Records.\nDespois de auto-editar unha serie de EPs entre os anos 1998 e 2001, a banda asinar\u00eda un contrato co selo Matador Records a principios do 2002.\nNo ano seguinte, a banda xa ti\u00f1a conseguido un certo grao de reco\u00f1ecemento, o que lles permitiu ser elixidos como banda de apertura de xente como Trail of Dead, The Delgados e Arab Strap. No ano de 2001 continuou a ascensi\u00f3n do grupo, cando participaron nas famosas John Peel Sessions e pasaron a ter unha certa difusi\u00f3n nas radios europeas.\nEn novembro de 2001, ao lado dos produtores Peter Katis e Gareth Jones, a banda entrou no estudio Tarquin (un antigo manicomio infantil), en Connecticut, para comezar a gravar aquilo que ser\u00eda un dos m\u00e1is antol\u00f3xicos disco de estrea dos \u00faltimos tempos.\n\"Turn on the Bright Lights\", o \u00e1lbum de estrea de Interpol, sa\u00edu en agosto do ano seguinte e conquistou de maneira case un\u00e1nime a cr\u00edtica e o p\u00fablico ao redor do mundo. A pesar de das frecuentes comparaci\u00f3ns con Joy Division e o post-punk brit\u00e1nico en xeral, a banda traballa a s\u00faa atmosfera sombr\u00eda e sonoridade densa de maneira orixinal e ben apoiada na competencia t\u00e9cnica dos seus membros. Interpol xa destacou o suficiente para ser apreciado e respectado pola s\u00faa m\u00fasica. O presente de Interpol \u00e9 brillante e o seu futuro, altamente prometedor.\nDespois de moitos directos chegou a hora da importante proba do segundo disco. \"Antics\" foi lanzado no 2004, novamente ben recibido por cr\u00edtica e p\u00fablico, pero sen o entusiasmo do debut de dous anos atr\u00e1s. Con \"Antics\", Interpol garant\u00edu a s\u00faa reputaci\u00f3n dunha das m\u00e1is competentes bandas actuais. A banda xirou despois da edici\u00f3n do \u00e1lbum, con m\u00e1is datas e en lugares m\u00e1is grandes. A xira alongouse durante 18 meses, e a banda chegou a tocar de abreconcertos de U2 e The Cure.\nCapitol Records.\nA finais de marzo do 2006 o bater\u00eda Sam Fogarino confirmou que a banda estaba de volta no estudio traballando en material novo. Fogarino tam\u00e9n insinuou que Interpol poder\u00eda ter asinado co selo Interscope Records, confirmando que deixar\u00eda Matador, o seu selo nese momento. O 14 de agosto co\u00f1eceuse que Interpol asinara un contrato con Capitol Records.\nO seu novo traballo, \"Our Love to Admire\", editouse en xullo do 2007. A banda realizou unha extensa xira de promoci\u00f3n, comezando polo circu\u00edto de festivais de ver\u00e1n dos Estados Unidos e Europa. En agosto foi cabeza de cartel un dos d\u00edas do festival \"Lollapalooza\" celebrado en Chicago.\nRegreso a Matador.\nO 6 de marzo do 2009 Interpol anunciou na s\u00faa p\u00e1xina que estaban traballando en canci\u00f3ns para o seu cuarto \u00e1lbum. O disco foi gravado nos Electric Lady Studios durante a primavera dese ano. Nunha entrevista Fogarino referiuse ao disco como volver atr\u00e1s ao son orixinal de \"Turn On the Bright Lights\". Posteriormente Banks afirmou que non soar\u00eda en nada como o seu \u00e1lbum de estrea e que hab\u00eda \"algunhas cousas cl\u00e1sicas\" nel. Non houbo m\u00e1is novas sobre o novo \u00e1lbum ata finais de abril, cando a banda envoiu un correo electr\u00f3nico enlazando \u00e1 descarga gratu\u00edta de \"Lights\", a primeira canci\u00f3n editada oficialmente. Citando cambios na xesti\u00f3n do selo, a banda deixou Capitol Records antes do lanzamento do disco, fichando novamente por Matador Records.\nO cuarto traballo da banda, \"Interpol\", foi lanzado o 7 de setembro do 2010 e foi o \u00faltimo traballo do baixista Carlos Dengler co grupo. O grupo anunciou a s\u00faa sa\u00edda, pouco despois de rematar o \u00e1lbum, na s\u00faa p\u00e1xina o 9 de maio. Cando o resto dos membros sa\u00edron de xira para promocionar o disco, foi substitu\u00eddo por varios baixistas. A principios de xu\u00f1o anunciouse que os m\u00fasicos que acompa\u00f1ar\u00edan \u00e1 banda ser\u00edan David Pajo no baixo e Brandon Curtis nos teclados e nos coros. O \u00e1lbum foi publicado a trav\u00e9s do selo Matador Records nos Estados Unidos, e a trav\u00e9s de Cooperative Music en Europa, Australia e o Xap\u00f3n. En febreiro de 2011 Pajo anunciou que deixaba de xirar con Interpol para dedicarlle m\u00e1is tempo \u00e1 s\u00faa familia. Pajo foi substitu\u00eddo por Brad Truax.\nDurante a xira de presentaci\u00f3n de \"Interpol\", a banda achegouse por vez primeira a Galiza o d\u00eda 1 de outubro, realizando un concerto na sala Capitol de Santiago de Compostela enmarcado no ciclo Xacobeo Importa.\nA banda foi anunciada como abreconcertos para a terceira e cuarta etapa da xira \"360\u00b0 Tour\" de U2, e posteriormente Interpol anunciou 18 concertos nos Estados Unidos da terceira etapa desa xira, a\u00ednda que finalmente s\u00f3 chegou a realizar tres deles despois de que a hernia discal de Bono cancelase a terceira etapa da xira. O grupo xirou polo Reino Unido e Irlanda en novembro e decembro de 2010.\nA banda foi abreconcertos de U2 no concerto reprogramado da xira no Soldier Field en Chicago, Illinois, o 5 de xu\u00f1o de 2011, e no resto dos concertos da xira dese ver\u00e1n.\nHiato e \"El Pintor\".\nTras a aparici\u00f3n da banda en Reading e Leeds en 2011, Fogarino foi entrevistado e dixo, \"necesitamos un gran descanso. Interpol neces\u00edtao. Precisamos recuperarnos e facer un hiato\". Fogarino afirmou que o resto dos membros do grupo dedicar\u00edanse a outros proxectos, un dos cales inclu\u00eda un segundo \u00e1lbum en solitario de Paul Banks.\nO 14 de decembro de 2012 publicouse unha edici\u00f3n de luxo do primeiro \u00e1lbum da banda, \"Turn on the Bright Lights\", para celebrar o seu d\u00e9cimo aniversario. O lanzamento inclu\u00edu canci\u00f3n anteriormente dif\u00edciles de atopar, como \"Get The Girls\" e \"Cubed\".\nA banda anunciou o 5 de xu\u00f1o de 2014 que o seu quinto \u00e1lbum, titulado \"El Pintor\", ser\u00eda editado o 9 de setembro dese mesmo ano. Foi o primeiro disco do grupo dende a marcha do baixista Carlos Dengler, encarg\u00e1ndose Paul Banks do baixo por primeira vez. O membro de xira Brandon Curtis encargouse do teclado en nove das dez canci\u00f3ns do \u00e1lbum.\nPara promocionar o \u00e1lbum Interpol comezou unha xira mundial no mes de xu\u00f1o de 2014. Mentres estaban na xira en novembro o seu autob\u00fas quedou atrapado debido \u00e1s fortes tormentas de neve en Buffalo, Nova York. O autob\u00fas non puido moverse debido \u00e1 neve durante m\u00e1is de 50 horas. A banda tivo que adiar tres concertos, dous no Canad\u00e1 e un en Boston. A xira de \"El Pintor\" rematou cunha actuaci\u00f3n no festival Electric Picnic de 2015.\n\"El Pintor\" foi seguido por un \u00e1lbum de remesturas, \"El Pintor Remixes\", que conta con m\u00fasicos electr\u00f3nicos como Panda Bear, Factory Floor e The Field.\nPresente.\nNo mes de setembro de 2016 Paul Banks revelou nunha entrevista en Beats 1 que Interpol volver\u00eda a compo\u00f1er no outono. En xaneiro de 2017 a banda anunciou que o seu sexto \u00e1lbum de estudio sair\u00eda 2018 e que iniciar\u00eda nunha xira polo 15 aniversario do \"Turn On the Bright Lights\", tocando a totalidade do \u00e1lbum. En febreiro Interpol lanzou o EP \"El Pintor Bonus Tracks,\" formado por canci\u00f3ns extra de \"El Pintor\". Os temas inclu\u00eddos foron \"The Depths\", \"Malfeasance\" e \"What Is What\".\nO 24 de maio de 2018 \"Pitchfork\" destacou que o nome do novo traballo ser\u00eda \"Marauder\" na s\u00faa lista \"Gu\u00eda de novos \u00e1lbums: ver\u00e1n de 2018\". En xu\u00f1o de 2018 a banda realizou unha rolda de prensa na Cidade de M\u00e9xico e anunciou a data de lanzamento de \"Marauder\", o 24 de agosto de 2018. O mesmo d\u00eda publicouse o primeiro sinxelo do \u00e1lbum, \"The Rover\". Un mes despois Interpol lanzou o segundo sinxelo do disco, \"Number 10\". O 23 de agosto editouse o v\u00eddeo musical do sinxelo \"If You Really Love Nothing\".\nO 30 de xaneiro de 2019 Interpol publicou \"Fine Mess\", unha canci\u00f3n que quedou f\u00f3ra de \"Marauder\", como un sinxelo. O 28 de marzo a banda anunciou un novo EP, \"A Fine Mess\", formado por canci\u00f3ns das sesi\u00f3ns de gravaci\u00f3n de \"Marauder\" que non entraron no disco. O EP foi lanzado o 17 de maio e ese mesmo d\u00eda publicouse tam\u00e9n o sinxelo \"The Weekend\"."}
{"id": "28085", "revid": "98629", "url": "https://gl.wikipedia.org/wiki?curid=28085", "title": "Mudhoney", "text": "Mudhoney \u00e9 unha banda pioneira do movemento grunge formada na cidade de Seattle despois da disoluci\u00f3n de Green River, grupo no que estaban Stone Gossard e Jeff Ament (que formar\u00edan parte de Pearl Jam posteriormente) e Steve Turner e Mark Arm, os cales formaron Mudhoney xunto ao bater\u00eda Dan Peters e ao baixista Matt Lukin no ano 1988. Lukin deixar\u00eda o grupo en 1999 sendo substitu\u00eddo por Guy Maddison.\nOs primeiros lanzamentos de Mudhoney co selo Sub Pop, particularmente o seu sinxelo de estrea \"Touch Me I'm Sick\" e o EP \"Superfuzz Bigmuff\", foron instrumentais na creaci\u00f3n do x\u00e9nero grunge. A\u00ednda que a banda tivo pouco \u00e9xito comercial e mant\u00edvose como unha banda m\u00e1is ben \"underground\", Mudhoney publicou once \u00e1lbums de estudio e inspirou a incontables m\u00fasicos de grunge e rock alternativo durante a s\u00faa longa carreira.\nTraxectoria.\nAntes de Mudhoney.\nA historia de Mudhoney comeza moito antes de que a banda fose creada. Foi a principios da d\u00e9cada dos 80 cando Mark Arm formou a s\u00faa primeira banda, Mr. Epp and the Calculations. Era unha banda \"pantasma\" que non compo\u00f1\u00eda canci\u00f3ns nin tocaba instrumentos. Moitas veces fac\u00edan carteis para concertos que non exist\u00edan. Esa banda estaba formada por Mark, Joe Smitty, Tom Wolf e Darren Morey. Eles gravaron unha cinta demo que consist\u00eda basicamente na narraci\u00f3n dunha historia con Tom e Joe tocando a guitarra e Mark na bater\u00eda, e participaron nun programa de radio onde foron presentados como \"Mr. Epp, a peor banda do mundo\". A banda tam\u00e9n chegou a tocar nun concerto de verdade, onde abriu para Malfunkshun (banda de Andrew Wood). Ao mesmo tempo, Mark tam\u00e9n tocaba en The Limp Richards que ti\u00f1a a\u00ednda menos material que Mr. Epp.\nMentres tanto, o guitarrista Steve Turner tocaba con Stone Gossard (posteriormente de Pearl Jam) na banda Ducky Boys. Cando esta banda se separou, Steve foi convidado por Alex Shumway para tocar en Spluii Numa, que tocaba un son pop/punk na tentativa de facerse popular, que era exactamente o oposto das pretensi\u00f3ns do Mr. Epp. Despois Steve sa\u00edu da banda e foi finalmente convidado por Mark para tocar en Mr. Epp e en Limp Richards que separar\u00edanse despois da entrada de Steve.\nGreen River.\nDespois do fin desas bandas, Mark, Steve e Alex decidiron formar outra. O primeiro paso foi recrutar ao baixista Jeff Ament, que na \u00e9poca tocaba nunha banda chamada Deranged Diction. Ament nunca foi un gran fan de Mr. Epp pero xa traballara con Steve e convenc\u00e9rono para xuntarse ao novo grupo, Green River. Mark quer\u00eda concentrarse nas voces, polo que deixou a guitarra, que foi asumida por Steve e Stone Gossard que tam\u00e9n se uniu a eles. Fixeron varios concertos, inclu\u00edndo un como abreconcertos de Dead Kennedys e ao pouco tempo Steve deixou a banda por diferenzas entre el e Stone e Jeff. Foi substitu\u00eddo por Bruce Fairweather (que tocaba con Jeff en Deranged Diction).\nGreen River tivo relativo \u00e9xito, lanzando alg\u00fans \u00e1lbums e facendo xiras por Estados Unidos. Pero, a\u00ednda as\u00ed, a banda separouse, principalmente porque parte da banda quer\u00eda asinar un contrato cunha grande discogr\u00e1fica mentres o resto quer\u00eda continuar nunha independente. Steve, despois da s\u00faa sa\u00edda de Green River, meteuse nunha banda chamada The Thrown Ups, e co o fin de Green River, Mark entrou nesa banda. Stone, Jeff e Bruce, xunt\u00e1ronse ao vocalista Andrew Wood e formaron Lords of the Wasteland, m\u00e1is tarde co\u00f1ecida como Mother Love Bone.\nOs outros futuros integrantes de Mudhoney tam\u00e9n estaban envoltos en proxectos, Matt Lukin medrou nas proximidades de Seattle, era amigo de Kurt Cobain e tocaba cos Melvins. Dan tocaba en Bundle of Hiss e durante moi pouco tempo tocou cos Melvins antes de ser convidado por Mark para entrar en Mudhoney.\nSub Pop (1988\u20131991).\nO d\u00eda 1 de xaneiro de 1988, Dan, Mark, Matt e Steve reun\u00edronse para formar Mudhoney. Eles sacaron o nome da banda dunha pel\u00edcula do cineasta Russ Meyer. A primeira gravaci\u00f3n foi co produtor Jack Endino e no mesmo ano ser\u00eda lanzado o primeiro sinxelo pola Sub Pop, a canci\u00f3n era \"Touch Me I'm Sick\" que practicamente definiu o son de Seattle e hoxe \u00e9 considerada a primeira canci\u00f3n grunge.\nO seguinte lanzamento foi o EP \"Superfuzz Bigmuff\", tam\u00e9n pola Sub Pop. O \u00e1lbum foi chamado as\u00ed polo pedal de distorsi\u00f3n para guitarra favorito da banda. Eles lanzaron tam\u00e9n un sinxelo dividido con Sonic Youth, que lles garantiu unha certa popularidade no underground. A banda sa\u00edu de xira ao lado de Sonic Youth e volveu ao estudio novamente con Jack Endino para gravar un novo \u00e1lbum, o primeiro da banda, titulado \"Mudhoney\". Ao mesmo tempo foi lanzado un novo sinxelo da canci\u00f3n \"This Gift\", \u00e1 parte dunha versi\u00f3n de Mr. Epp, \"Baby Help Me Forget\" como cara-b.\nMudhoney tocou con bandas como Nirvana e Tad no festival Ultra Lame Fest da Sub Pop e sa\u00edu de xira por Australia. Cando volveron, Dan chegou a tocar con Nirvana nun \u00fanico concerto. Kurt e Krist quer\u00edan a Dan na banda, pero non quer\u00edan que Mudhoney desaparecese, e ent\u00f3n acabaron optando por Dave Grohl. Dan tam\u00e9n chegou a tocar en Screaming Trees por un curto per\u00edodo de tempo. Novamente reunido, Mudhoney comezou as gravaci\u00f3ns do segundo \u00e1lbum da banda, \"Every Good Boy Deserves Fudge\" no lendario estudio Egg, con Conrad Uno (propietario da discogr\u00e1fica Popllama Records).\nReprise (1992-1999).\nEn marzo de 1992, en medio do estoupido da escena de Seattle, Mudhoney tam\u00e9n acabou optando por asinar un contrato cunha gran discogr\u00e1fica, e a escollida foi a Reprise Records. O \u00e1lbum \"Piece of Cake\" foi lanzado e non foi ben recibido pola cr\u00edtica, que considerou que o son m\u00e1is sucio da banda se perdera cando asinaron coa Reprise. No fin do ano, a pel\u00edcula \"Singles\" foi estreada, e contaba cunha banda sonora que inclu\u00eda unha canci\u00f3n de Mudhoney, \"Overblown\". Coa pel\u00edcula Mudhoney ga\u00f1ou algunha popularidade e sa\u00edu de xira, que chegou a ter a Nirvana como abreconcertos nun concerto. Cando rematou a mesma, Mudhoney estaba de novo no estudio, desta vez baixo produci\u00f3n de Kurt Block, da banda Fastbacks. O \u00e1lbum foi titulado \"Five Dollar Bob's Mock Cooter Stew\" e foi un intento de recapturar a enerx\u00eda dos lanzamentos anteriores.\nXa en 1994 a banda novamente sa\u00edu de xira, desta vez de abreconcertos de Pearl Jam. Nun dos concertos, Mark e Steve tocaron algunhas canci\u00f3ns con Pearl Jam e Alex chegou a participar reunindo a Green River. Despois desa xira volveron ao estudio para gravar \"My Brother the Cow\" co produtor Jack Endino. O \u00e1lbum foi lanzado a finais do ano xunto cunha colecci\u00f3n de videoclips titulada \"#1 Video in America This Week\". Outra extensiva xira seguiu ao lanzamento do \u00e1lbum, tocando nalg\u00fans concertos m\u00e1is con Pearl Jam e facendo concertos por toda Norteam\u00e9rica e o Xap\u00f3n. Tam\u00e9n participaron na pel\u00edcula \"Black Sheep\", con Chris Farley e David Spade. Todos eses proxectos fixeron de 1995 un ano ocupad\u00edsimo para Mudhoney que, a petici\u00f3n de Steve, tomouse un descanso parando coas xiras e tocando apenas nalg\u00fans concertos ocasionais en Seattle.\nSteve envolveuse en proxectos paralelos como Monkeywrench (con Tom Price de Gas Huffer) e Fall Outs. Tam\u00e9n creou unha discogr\u00e1fica independente chamada Super Electro, onde lanzou \u00e1lbums para bandas como Flop. Dan estivo envolto como bater\u00eda nalgunhas bandas da \u00e1rea de Seattle como Fastbacks, Mark Lanegan, The Deadcoats e J.D. Gilmore. Mark tocou con Steve en Monkeywrench e en Bloodloss.\nNa segunda metade de 1998 a banda fixo alg\u00fans concertos, unha vez m\u00e1is abrindo para Pearl Jam, e traballou na divulgaci\u00f3n do \u00e1lbum \"Tomorrow Hit Today\". A banda realizou pequenas xira polos Estados Unidos e tam\u00e9n polo Xap\u00f3n e Australia. O \u00e1lbum recibiu excelentes cr\u00edticas nos Estados Unidos, pero Mudhoney non conseguiu recuperar o prestixio de p\u00fablico e cr\u00edtica do tempo da Sub Pop. Despois do final da xira, a banda decidiu tomarse un novo descanso. O contrato coa Reprise foi roto, e o baixista, Matt Lukin, decidiu deixar o grupo. Mudhoney pensou en rematar a s\u00faa carreira, pero animados por Matt contin\u00faaron adiante.\nVolta \u00e1 Sub Pop.\nEn xaneiro de 2000 a Sub Pop lanzou o recompilatorio \"March to Fuzz\", un CD duplo coas principais canci\u00f3ns da banda e rarezas, en total 50 temas. Pouco despois a banda volver\u00eda a asinar coa Sub Pop.\nNo ano 2002 editaron un novo disco: \"Since We've Become Translucent\", moi ben recibido polos fans e pola cr\u00edtica. Incorporaron a Guy Maddison, ex-membro de Lubricated Goat, como novo baixista da banda. Despois diso a banda pasou alg\u00fan tempo facendo concertos e participando de proxectos paralelos.\nEn 2006 sacaron o seu \u00faltimo traballo: \"Under a Billion Suns\", un dos mais pesados da banda. Chaman a atenci\u00f3n deste disco as letras de Mark Arm, que te\u00f1en por primeira vez unha certa tem\u00e1tica social, criticando a pol\u00edtica de George W. Bush.\nEn 2008 Mudhoney comezou a gravar o seu seguinte \u00e1lbum co produtor Tucker Martine. O disco foi bautizado co nome \"The Lucky Ones\" e editouse no mes de maio. Pouco despois, Sub Pop lanzou unha edici\u00f3n \"deluxe\" remasterizada de \"Superfuzz Bigmuff\", que contaba co EP orixinal xunto con sinxelos, demos e gravaci\u00f3ns en directo de 1988.\nO 27 de setembro do ano 2010 Mudhoney tocou na sala Capitol de Santiago de Compostela acompa\u00f1ado da banda Young Fresh Fellows, tam\u00e9n de Seattle, dentro do ciclo Xacobeo Importa.\nNo ano 2011 Mudhoney foi abreconcertos de Pearl Jam na s\u00faa xira para celebrar o seu 20 aniversario. A banda tam\u00e9n foi escollida por Mogwai para actuar no destival de All Tomorrow's Parties \"I'll Be Your Mirror\" no Alexandra Palace, Londres, en maio dese ano.\nNo ano 2013 a banda publicar\u00eda o seu noveno \u00e1lbum de estudio, \"Vanishing Point\", a trav\u00e9s de Sub Pop Records. No Record Store Day de 2014 o selo editar\u00eda o \u00e1lbum ao vivo \"\", gravado o ano anterior no ic\u00f3nico edificio de Seattle."}
{"id": "28086", "revid": "98629", "url": "https://gl.wikipedia.org/wiki?curid=28086", "title": "Nine Inch Nails", "text": "Nine Inch Nails (abreviado como NIN e escrito como NI\u0418) \u00e9 unha banda de rock industrial estadounidense formada en Cleveland, Ohio en 1988 por Trent Reznor, que \u00e9 o \u00fanico membro permanente do grupo, e que fai as funci\u00f3ns de produtor, vocalista, compositor e instrumentista. A m\u00fasica de NIN abarca unha ampla gama de x\u00e9neros, conservando ao mesmo tempo un caracter\u00edstico son utilizando instrumentos e procesadores electr\u00f3nicos. Despois de gravar cada novo \u00e1lbum, Reznor monta unha banda de directo para actuar con ela. No escenario, NIN adoita empregar espectaculares elementos visuais para acompa\u00f1ar a actuaci\u00f3n, que frecuentemente remata cos m\u00fasicos escachizando os seus instrumentos.\nO p\u00fablico do \"underground\" recibiu calorosamente a m\u00fasica de Nine Inch Nails nos seus primeiros anos. Na d\u00e9cada dos 90 a banda realizou varios influentes traballos que acadaron un certo grao de popularidade no p\u00fablico m\u00e1is xeral, e moitos temas da banda convert\u00e9ronse nun \u00e9xito nas radios. Dous dos seus discos recibiron premios Grammy, chegando a vender uns 20 mill\u00f3ns de discos en todo o mundo, 10'5 deles s\u00f3 nos Estados Unidos. No ano 1997 Reznor apareceu na lista das persoas m\u00e1is influentes do ano da revista \"Time\", e a revista \"Spin\" describiuno como \"o artista m\u00e1is vital na m\u00fasica\". No 2004, a \"Rolling Stone\" colocou a Nine Inch Nails no n\u00famero 94 da s\u00faa lista de 100 mellores artistas de todos os tempos. A pesar destes feitos, a banda tivo varios enfrontamentos coa parte corporativa da industria discogr\u00e1fica. No ano 2007 estes conflitos remataron co anuncio de Reznor de que Nine Inch Nails romper\u00eda co seu selo, Interscope Records, e editar\u00eda os seus futuros lanzamentos independentemente.\nDende 1989, Nine Inch Nails leva editados oito \u00e1lbums de estudio. Os dous m\u00e1is recentes, \"Ghosts I\u2013IV\" e \"The Slip\", ambos os dous aparecidos no 2008, foron editados baixo licenzas Creative Commons. Os dous foron lanzados dixitalmente, aparecendo as s\u00faas edici\u00f3ns f\u00edsicas posteriormente. A edici\u00f3n dixital de \"The Slip\" estivo dispo\u00f1ible de xeito totalmente gratu\u00edto. NIN estivo nomeada doce veces aos Grammy e ga\u00f1ouno d\u00faas veces, para os temas \"Wish\" e \"Happiness in Slavery\", nos anos 1992 e 1995 respectivamente.\nHistoria.\nFormaci\u00f3n.\nEn 1987, Trent Reznor tocaba os teclados nunha banda de Cleveland chamada The Exotic Birds, xestionada por John Malm, Jr. Reznor e Malm fix\u00e9ronse amigos, e cando Reznor deixou a banda para traballar na m\u00fasica el s\u00f3, Malm informalmente converteuse no seu \"manager\". Nese tempo Reznor traballaba coma auxiliar de t\u00e9cnico e conserxe nos Right Track Studios, e pediulle permiso ao dono dos mesmos, Bart Koster, para gravar algunhas demos do seu material nas horas no que o estudio non se usaba e Koster accedeu. Mentres montaba eses temas, as primeiras gravaci\u00f3ns de Nine Inch Nails, Reznor foi incapaz de atopar unha banda que articulase ese material como el desexaba. Por\u00e9n, inspirado por Prince, Reznor tocou todos os instrumentos ag\u00e1s as bater\u00edas. Na maior\u00eda das gravaci\u00f3n da banda segue usando ese m\u00e9todo, a\u00ednda que en ocasi\u00f3ns te\u00f1en gravado outros m\u00fasicos con el. En 1988, despois de realizar o seu primeiro concerto como entrante de Skinny Puppy, as ambici\u00f3ns de Reznor para Nine Inch Nails pasaban por editar un sinxelo de 12 polgadas nun pequeno selo europeo. Varios selos responderon interesados pola demo, e Reznor asinou con TVT Records. Seleccion\u00e1ronse dez temas que foron editados, despois de seren revisados, como o primeiro \u00e1lbum da banda en 1989, \"Pretty Hate Machine\".\nReznor dixo en 1994 que elixira o nome de \"Nine Inch Nails\" porque era \"doado de abreviar\", en vez de por \"un significado literal\". Outras explicaci\u00f3ns circularon, alegando que Reznor o elixiu para referenciar a crucifixi\u00f3n de Xes\u00fas con cravos de nove polgadas, ou as garras de nove polgadas de Freddy Krueger. O logo de Nine Inch Nails, que consiste nas letras \"NI\u0418\" dentro dun bordo, foi dese\u00f1ado por Reznor e Gary Talpas. O logo apareceu xa na estrea da banda, o sinxelo \"Down in It\", e inspirouse na tipograf\u00eda do dese\u00f1ador gr\u00e1fico Tibor Kalman do \u00e1lbum de Talking Heads \"Remain in Light\". Talpas, nativo de Cleveland, continuou dese\u00f1ando para NIN ata 1997, facendo as portadas para os \u00e1lbums \"Pretty Hate Machine\", \"Broken\", \"The Downward Spiral\", \"Further Down the Spiral\" e \"Closure\", ademais dalg\u00fan sinxelo.\n\"Pretty Hate Machine\".\nEscrito, arranxado e interpretado por Trent Reznor, o primeiro \u00e1lbum de Nine Inch Nails, \"Pretty Hate Machine\", apareceu o 20 de outubro de 1989 a trav\u00e9s do selo TVT Records. O traballo marcou a primeira colaboraci\u00f3n de Reznor con Adrian Sherwood (que produciu o sinxelo principal, \"Down in It\", en Londres sen co\u00f1ecelo persoalmente) e con Mark \"Flood\" Ellis. A produci\u00f3n de Flood aparece na maior\u00eda das principais edici\u00f3ns de Nine Inch Nails ata o ano 1994, e Sherwood fixo remesturas para a banda ata os anos 2000. Reznor e os seus co-produtores expandiron as demos do Right Track Studio engadindo os sinxelos \"Head Like a Hole\" e \"Sin\". Ap\u00f3s pasarse 115 semanas na lista \"Billboard 200\", \"Pretty Hate Machine\" converter\u00edase nun dos primeiros discos independentes en conseguir a certificaci\u00f3n de platino. A MTV emitiu os v\u00eddeos de \"Down in It\" e \"Head Like a Hole\", pero un expl\u00edcito v\u00eddeo de \"Sin\" s\u00f3 ser\u00eda editado en 1997 no VHS \"Closure\".\nEn 1990, NIN comezou a \"Pretty Hate Machine Tour Series\", na cal xirou por Norteam\u00e9rica e foi entrante de artistas como Peter Murphy e The Jesus and Mary Chain. Nine Inch Nails embarcouse posteriormente nunha xira mundial pasando tam\u00e9n pola primeira edici\u00f3n do \"Lollapalooza\" en 1991. Despois dunha pobre recepci\u00f3n en Europa como entrante de Guns N' Roses, NIN volveu aos Estados Unidos no medio de presi\u00f3ns por parte de TVT para producir a continuaci\u00f3n de \"Pretty Hate Machine\". En resposta, Reznor comezou a gravar en segredo baixo varios pseud\u00f3nimos para evitar as interferencias da compa\u00f1\u00eda.\n\"Broken\".\nEn 1992 Nine Inch Nails editou \"Broken\", un EP con seis canci\u00f3ns e dous temas extra. No libreto Reznor acreditou a banda de directo de 1991 como unha influencia no son do EP. Reznor caracterizou \"Broken\" como un \"estoupido de distorsi\u00f3n\" baseado en guitarra e \"moito m\u00e1is duro que \"Pretty Hate Machine\"\". As canci\u00f3ns de \"Broken\" d\u00e9ronlle a NIN os seus dous premios Grammy: unha representaci\u00f3n do primeiro sinxelo do EP \"Happiness in Slavery\" de Woodstock '94, e o segundo sinxelo \"Wish\". Reznor posteriormente bromeou dicindo que o seu epitafio deber\u00eda ser: \"REZNOR: Morreu. Dixo 'fist fuck', ga\u00f1ou un Grammy\".\nPeter Christopherson das bandas Coil e Throbbing Gristle dirixiu o v\u00eddeo do tema \"Wish\", pero a canci\u00f3n do EP cun v\u00eddeo m\u00e1is infame foi \"Happiness in Slavery\". O v\u00eddeo foi prohibido en case todos lados debido \u00e1s s\u00faas imaxes onde aparec\u00eda o artista Bob Flanagan nu deit\u00e1ndose nunha m\u00e1quina que lle d\u00e1 pracer, o tortura e finalmente o mata. Un terceiro v\u00eddeo para \"Pinion\", que parcialmente foi incorporado para a apertura do programa da MTV \"Alternative Nation\", amosaba un v\u00e1ter que lanzaba auga \u00e1 boca dunha persoa vestida de bondage. Reznor e Christopherson reuniron estes tres v\u00eddeos xunto con filmaci\u00f3ns para \"Help Me I Am In Hell\" e \"Gave Up\" nun v\u00eddeo de m\u00e1is duraci\u00f3n tam\u00e9n chamado \"Broken\". Este xira ao redor do asasinato dun mozo que \u00e9 raptado e torturado mentres \u00e9 obrigado a ver os v\u00eddeos. Nunca foi editado, a\u00ednda que apareceu de xeito encuberto nos c\u00edrculos de venda ilegal.\nAdemais gravouse un v\u00eddeo para \"Gave Up\" con Richard Patrick e Marilyn Manson filmado no 10050 de Cielo Drive (a casa onde foi asasinada Sharon Tate e renomeada coma \"Le Pig studios\" por Reznor). Tam\u00e9n se filmou un directo de \"Wish\", e ambos v\u00eddeos aparecen no recompilatorio \"Closure\" de 1997. A \"Broken\" seguiuno o EP de remesturas \"Fixed\" a finais do ano 1992. No canto de facer unha xira de promoci\u00f3n do novo material, Reznor comezou a vivir e a gravar a tempo completo en \"Le Pig\", traballando no seu seguinte disco libre de restrici\u00f3ns por parte do selo discogr\u00e1fico.\n\"The Downward Spiral\".\nO segundo \u00e1lbum de Nine Inch Nails, \"The Downward Spiral\", foi lanzado o 8 de marzo de 1994 acadou o n\u00famero 2 na lista \"Billboard 200\", onde pasou 115 semanas, sendo o disco da banda m\u00e1is vendido nos Estados Unidos. Influenciado polos disco de finais dos 70 \"Low\" de David Bowie e \"The Wall\" de Pink Floyd, \"The Downward Spiral\" cont\u00e9n un amplo abano de texturas e atmosferas para ilustraren o progreso mental do personaxe central. Flood foi novamente co-produtor en varios temas do \u00e1lbum, sendo esta a s\u00faa derradeira colaboraci\u00f3n con Nine Inch Nails. Alan Moulder, colaborador habitual de Flood, mesturou a meirande parte de \"The Downward Spiral\", e ap\u00f3s isto colaborou habitualmente nas futuras produci\u00f3ns da banda. O \u00e1lbum foi gravado en Le Pig Studios.\nDo traballo sa\u00edron dous sinxelos, \"March of the Pigs\" e \"Closer\", que xunto a \"Hurt\" e \"Piggy\" foron difundidos polas radios a\u00ednda que destes dous \u00faltimos non houbo unha edici\u00f3n en sinxelo. O v\u00eddeo de \"Closer\" foi dirixido por Mark Romanek e apareceu frecuentemente na MTV, a\u00ednda que a canle editou bastante a versi\u00f3n orixinal argumentando que era demasiado gr\u00e1fica. Unha versi\u00f3n para a radio que corta determinadas partes da letra do tema tam\u00e9n puido ser escoitada na radio con asiduidade. O v\u00eddeo \"Closure\" amosa partes da xira de NIN \"Self Destruct\", e incl\u00fae as interpretaci\u00f3ns en directo de \"Eraser\", \"Hurt\" e un clip de \"March of the Pigs\" feito para a MTV.\nAs cr\u00edticas sobre \"The Downward Spiral\" polo xeral foron favorables: acadando o \u00e1lbum no ano 2005 o posto 25 na lista da revista \"Spin\" dos \"100 mellores \u00e1lbums, 1985\u20132005\", e no 2003 o posto 200 da lista da \"Rolling Stone\" doa \"500 mellores \u00e1lbums de todos os tempos\". Despois da s\u00faa edici\u00f3n, Reznor produciu un \u00e1lbum de remesturas titulado \"Further Down the Spiral\", a \u00fanica edici\u00f3n de NIN que non sa\u00edu cun gran selo en acadar o disco de ouro nos Estados Unidos. Conta coa colaboraci\u00f3n do m\u00fasico electr\u00f3nico Aphex Twin, do produtor Rick Rubin e do guitarrista de Jane's Addiction Dave Navarro entre outros.\nA xira \"Self-Destruct\" para promocionar o \u00e1lbum acadou o seu punto m\u00e1is alto coa actuaci\u00f3n no festival \"Woodstock '94\" que foi emitida na televisi\u00f3n por pago e vista nuns 24 mill\u00f3ns de fogares. A partir dese intre Nine Inch Nails acadou un considerable \u00e9xito no \"mainstream\", mellorando as produci\u00f3ns e incorporando elementos visuais aos seus concertos. Nese tempo, o perfeccionismo de Reznor no estudio, as s\u00faas adici\u00f3ns, e un bloqueo creativo prolongaron a produci\u00f3n do seu seguinte traballo.\nEn 1997 Reznor produciu a m\u00fasica para a pel\u00edcula de David Lynch \"Lost Highway\". Do \u00e1lbum tirouse o sinxelo \"The Perfect Drug\", sendo o v\u00eddeo do tema dirixido novamente por Mark Romanek. No ano 2004 lanzouse unha edici\u00f3n \"deluxe\" de The Downward Spiral.\n\"The Fragile\".\nPasaron cinco anos entre a aparici\u00f3n de \"The Downward Spiral\" e o seguinte \u00e1lbum de estudio de Nine Inche Nails, \"The Fragile\", editado como \u00e1lbum dobre en setembro de 1999. Debido ao \u00e9xiro dos seus anteriores traballos, os medios de comunicaci\u00f3n comezaron a falar de \"The Fragile\" un ano antes da s\u00faa edici\u00f3n. Cando o \u00e1lbum foi finalmente lanzado estreouse no n\u00famero 1 da lista \"Billboard 200\", vendendo 228.000 copias a s\u00faa primeira semana e recibindo moi boas cr\u00edticas. Por\u00e9n \"The Fragile\" sair\u00eda dos 10 primeiros postos da lista s\u00f3 unha semana despois da s\u00faa edici\u00f3n, polo que Reznor tivo que pagar a seguinte xira por Norteam\u00e9rica cos seus propios cartos.\nSegundo Reznor, \"The Fragile\" foi concibido facendo \"da composici\u00f3n, arranxos, produci\u00f3n e dese\u00f1o de son [...] unha mesma cousa. Unha canci\u00f3n poder\u00eda comezar cun \"loop\" de bater\u00eda ou un concepto visual e finalmente o tema xorde diso e xa est\u00e1\". O produtor canadense Bob Ezrin foi consultado para a listaxe de canci\u00f3ns do \u00e1lbum; o libreto do mesmo di que \"proporcionou fluidez\" ao disco.\nLogo da edici\u00f3n do \u00e1lbum o tema \"Starfuckers, Inc.\" provocou especulaci\u00f3ns nos medios de sobre quen falaba a sat\u00edrica letra composta por Reznor. A cr\u00edtica de \"Cinesexuality\" Patricia MacCormack interpreta a canci\u00f3n como un \"ataque mordaz \u00e1 escena musical alternativa\", particularmente ao antigo amigo e protexido de Reznor Marilyn Manson. Os dous artistas deixaron de lado as s\u00faas diferenzas cando Manson apareceu no v\u00eddeo musical do tema, retitulado \"Starsuckers, Inc.\" e actuou con NIN no Madison Square Garden no ano 2000. Nine Inch Nails editou tres sinxelos comerciais do \u00e1lbum en distintos sitios: \"The Day the World Went Away\" en Norteam\u00e9rica; \"We're in This Together\" na Uni\u00f3n Europea e o Xap\u00f3n; e \"Into the Void\" en Australia.\nReznor continuou \"The Fragile\" con outro \u00e1lbum de remesturas, \"Things Falling Apart\", lanzado despois da xira do 2000 \"Fragility\", na cal se gravou material que foi editado en CD, DVD e VHS no 2002 co nome \"And All that Could Have Been\". Unha edici\u00f3n \"deluxe\" do CD en directo acompa\u00f1ado dun disco adicional chamado \"Still\".\n\"With Teeth\".\nPasaron seis anos ata que apareceu o cuarto \u00e1lbum de Nine Inch Nails, \"With Teeth\" foi editado no ano 2005, a\u00ednda que se filtrou antes do seu lanzamento oficial. O \u00e1lbum foi composto e gravado ap\u00f3s a loita de Reznor contra o alcoholismo e o abuso de drogas. Ao igual que \"The Fragile\", \"With Teeth\" se estreou na cima da lista \"Billboard 200\". O dese\u00f1o do \u00e1lbum suprime o t\u00edpico libreto; no seu lugar s\u00f3 aparece unha lista dos temas, os co-produtores e un enderezo web dun PDF coas letras e todos os cr\u00e9ditos do disco. O \u00e1lbum p\u00faxose en \"streaming\" no MySpace oficial da banda antes da s\u00faa data de edici\u00f3n. As cr\u00edticas de \"With Teeth\" foron en xeral boas.\nUn v\u00eddeo promocional da canci\u00f3n \"The Hand That Feeds\" estreouse na p\u00e1xina da banda en marzo do 2005, en vez de nas canles musicais tradicionais. Reznor tam\u00e9n editou os arquivos fonte do tema en formato GarageBand, permitindo aos fans remesturaren a canci\u00f3n. De xeito semellante Reznor publicou arquivos do segundo sinxelo do \u00e1lbum, \"Only\", en distintos formatos, inclu\u00edndo Pro Tools e ACID Pro. David Fincher dirixiu o v\u00eddeo de \"Only\" usando principalmente imaxes xeradas por ordenador. O terceiro sinxelo, \"Every Day Is Exactly the Same\", foi editado en abril do 2006, a\u00ednda que o v\u00eddeo planeado para el foi rexeitado na posproduci\u00f3n do mesmo. A canci\u00f3n acadou a cima das listas da Billboard de canci\u00f3ns alternativas.\nNine Inch Nails comezou unha xira por Norteam\u00e9rica no outono do ano 2005, con entrantes como Queens of the Stone Age, Autolux e Death from Above 1979. Outro entrante da xira, o artista de hip hop Saul Williams, actuou coa banda no festival \"Voodoo Music Experience\" en Nova Orle\u00e1ns, antiga residencia de Reznor, onde actuaron de cabeza de cartel. Para rematar a \u00e9poca de \"With Teeth\", NIN completou a xira norteamericana tocando en anfiteatros en ver\u00e1n do 2006, xunto a Bauhaus, TV on the Radio e Peaches. A finais dese ano, a p\u00e1xina oficial da banda anunciou que un documental sobre a xira, titulado \"Beside You in Time\", ser\u00eda editado en tres formatos: DVD, HD DVD e Blu-ray Disc.\n\"Year Zero\".\nO quinto \u00e1lbum de estudio de Nine Inch Nails, \"Year Zero\", foi editado s\u00f3 dous anos despois de \"With Teeth\", un cambio con respecto aos anteriores. Con letras escritas dende a perspectiva de m\u00faltiples personaxes, Reznor describe a \"Year Zero\" como un \u00e1lbum conceptual que critica as pol\u00edticas da \u00e9poca dos Estados Unidos e o impacto que ter\u00edan no mundo nos seguintes 15 anos. As cr\u00edticas do \u00e1lbum foron en xeral positivas.\nUn xogo de realidade alternativa xurdiu paralelamente ao concepto de \"Year Zero\", ampliando a historia que conta o \u00e1lbum. Pistas ocultas no \"merchandise\" das xiras levou inicialmente aos seareiros a descubriren unha rede de p\u00e1xinas web ficticias, web do xogo que describ\u00edan \"unha imaxe orweliana dos Estados Unidos cara ao ano 2022\". Antes da edici\u00f3n do disco, algunhas canci\u00f3ns in\u00e9ditas atop\u00e1ronse en memorias USB ocultas en concertos da banda en Lisboa e Barcelona, como parte do xogo de realidade alternativa. A participaci\u00f3n dos seareiros no xogo chamou a atenci\u00f3n de medios como \"USA Today\" e \"Billboard\", que citaron a p\u00e1xina de fans \"The NIN Hotline\", ao foro \"Echoing the Sound\", ao club de fans \"The Spiral\" e a \"NinWiki\" como fontes de novos descubrimentos.\nO primeiro sinxelo da banda, \"Survivalism\", e outros temas de \"Year Zero\" foron editados como ficheiros de son multipistas para que os fans os remesturasen. Un \u00e1lbum de remesturas titulado \"Year Zero Remixed\" foi posteriormente lanzado, contendo remesturas de \"Year Zero\" feitas por outros artistas. O \u00e1lbum de remesturas ser\u00eda o derradeiro da banda cunha gran discogr\u00e1fica, xa que significou a fin do seu contrato con Interscope Records e NIN non o renovou. Este \u00e1lbum acompa\u00f1ouse por unha p\u00e1xina interactiva con descargas de audios e coa posibilidade de enviar as remesturas feitas polos usuarios.\n\"Ghosts I\u2013IV\" e \"The Slip\".\nEn febreiro do 2008 Reznor actualizou a web de Nine Inch Nails cunha mensaxe titulada \"2 weeks\" (2 semanas). O 2 de marzo \"Ghosts I\u2013IV\", un \u00e1lbum instrumental de 36 temas, estaba dispo\u00f1ible a trav\u00e9s da p\u00e1xina oficial da banda. \"Ghosts I\u2013IV\" apareceu nun bo n\u00famero de formatos e formas, dende a libre descarga do primeiro volume, ata a edici\u00f3n limitada \"Ultra-Deluxe\" de 300 d\u00f3lares. A totalidade das 2.500 copias desta edici\u00f3n \"Ultra-Deluxe\" esgot\u00e1ronse en tres d\u00edas. O \u00e1lbum foi composto de xeito imporovisado nun per\u00edodo de 10 semanas e entre os seus colaboradores incl\u00faense Atticus Ross, Alan Moulder, Alessandro Cortini, Adrian Belew e Brian Viglione. \"Ghosts I\u2013IV\" lanzouse baixo unha licenza Creative Commons.\nSemellante ao anuncio que precedeu \u00e1 edici\u00f3n de \"Ghosts I\u2013IV\", unha mensaxe na p\u00e1xina da banda en abril do 2008 rezaba \"2 weeks!\". O 5 de maio Nine Inch Nails editou \"The Slip\" a trav\u00e9s da s\u00faa p\u00e1xina sen ningunha campa\u00f1a de promoci\u00f3n previa. O \u00e1lbum estivo dispo\u00f1ible coma descarga gratu\u00edta, protexida coa mesma licenza Creative Commons que \"Ghosts I\u2013IV\", e as s\u00faas descargas superaron os 1,4 mill\u00f3ns. \"The Slip\" foi posteriormente lanzado en CD como unha edici\u00f3n limitada de 250.000 copias.\nAp\u00f3s a edici\u00f3n de \"Ghosts I\u2013IV\" e \"The Slip\" anunciouse unha xira de 25 datas chamada \"Lights in the Sky\" en cidades norteamericanas, e posteriormente foi ampliada para inclu\u00edr m\u00e1is datas en Norteam\u00e9rica e Suram\u00e9rica. Cortini e Freese volveron formar parte da banda en directo, Robin Finck uniuse novamente a eles e Justin Meldal-Johnsen foi contratado como baixista. A finais do 2008 Freese e Coritini deixaron o grupo, e coa incorporaci\u00f3n de Ilan Rubin na bater\u00eda a banda converteuse nun cuarteto. En xaneiro do 2009 Reznor subiu material non editado de tres concertos que pod\u00eda ser descargado v\u00eda BitTorrent.\nFin da xira.\nEn febreiro do 2009 Reznor falou na p\u00e1xina da banda sobre o futuro de Nine Inch Nails, dicindo que \"estiven pensando durante alg\u00fan tempo que \u00e9 momento de facer desaparecer a NIN durante unha tempada\". Reznor dixo que o proxecto de Nine Inch Nails rematar\u00eda como banda en directo despois da xira \"Wave Goodbye\", que comezou en febreiro en Australia, pasou en maio e xu\u00f1o por Norteam\u00e9rica, e continuou por Europa nos meses de ver\u00e1n para rematar o 10 de setembro nos \u00c1nxeles no que ser\u00eda o derradeiro concerto de Nine Inch Nails. No mes seguinte a banda comezou a vender parte do equipo de xira a trav\u00e9s de Ebay.\nTrent Reznor indicou na p\u00e1xina da banda que continuar\u00eda traballando como Nine Inch Nails e con outros proxectos despois da xira, e que pensara editar material novo co nome Nine Inch Nails no ano 2010. Unha actualizaci\u00f3n no Twitter oficial do grupo aludiu a unha reedici\u00f3n de \"The Fragile\" prevista para ese ano. O 9 de febreiro Trent Reznor comezou a subir fotos do estudio de gravaci\u00f3n \u00e1 p\u00e1xina principal de nin.com, acompa\u00f1adas dun \"?\".\nNo ano 2009 revel\u00e1rase que Reznor estaba a traballar nun proxecto, xunto coa s\u00faa muller Mariqueen Maandig e o m\u00fasico e compositor Atticus Ross, chamado How to Destroy Angels. A s\u00faa primeira edici\u00f3n, un EP de seis temas autotitulado, estivo dispo\u00f1ible como descarga de balde o 1 de xu\u00f1o do 2010.\nNovamente con Atticus Ross, Reznor co-escribiu a m\u00fasica para a pel\u00edcula de David Fincher \"The Social Network\". Unha mostra de cinco temas apareceu como descarga dixital o 17 de setembro do 2010, e o \u00e1lbum enteiro editouse dixitalmente o 28 de setembro. No mes de outubro lanz\u00e1ronse varios formatos f\u00edsicos do disco. O 16 de xaneiro de 2011 Reznor e Ross ga\u00f1aron o Globo de Ouro \u00e1 mellor banda sonora, e o 27 de febreiro recibiron o Oscar na mesma categor\u00eda pola s\u00faa m\u00fasica para \"The Social Network\".\nDespois da estrea da pel\u00edcula editouse o 22 de novembro unha versi\u00f3n remasterizada do seu primeiro \u00e1lbum, \"Pretty Hate Machine\".\nVolta \u00e1s actuaci\u00f3ns.\nEn febreiro do ano 2013 Trent Reznor anuniou que a banda volver\u00eda \u00e1s estradas realizando unha gran xira a partir do ver\u00e1n dese ano, e que probablemente se estender\u00eda ata o ano 2014. Tam\u00e9n revelou os membros que formar\u00edan a banda para eses concertos. Ao propio Reznor se lle unir\u00e1n Eric Avery de Jane's Addiction, Adrian Belew e King Crimson e Josh Eustis de Telefon Tel Aviv, ademais dos anteriores membros da banda en directo Alessandro Cortini e Ilan Rubin.\nO 15 de maio do 2013 Eric Avery anunciou que abandonaba a banda tras uns poucos concertos. No seu comunicado reco\u00f1ec\u00eda que se sent\u00eda superado pola situaci\u00f3n. Dous d\u00edas despois, o 17 de maio, Trent Reznor fac\u00eda p\u00fablico a trav\u00e9s do Facebook da banda a inclusi\u00f3n na formaci\u00f3n do guitarrista Robin Finck, colaborador habitual de Nine Inch Nails.\nO 3 de setembro de 2013 Nine Inch Nails publicou o seu oitavo \u00e1lbum de estudio, \"Hesitation Marks\", que incorporaba ritmos que lembran aos seus primeiros traballos, pero m\u00e1is extenso e cun car\u00e1ctar m\u00e1is teatral.\nActuaci\u00f3ns ao vivo.\nReznor \u00e9 o \u00fanico membro oficial de Nine Inch Nails. Por\u00e9n, normalmente se rodea dun grupo de m\u00fasicos para interpretar as canci\u00f3ns en directo. Esta banda, tam\u00e9n co\u00f1ecida como Nine Inch Nails, arranxa os temas de estudio do grupo para crear un son distinto ao dos discos de Reznor. Os membros do grupo ocasionalmente foron convidados a participar no proceso de gravaci\u00f3n, pero o control creativo sempre o tivo Reznor.\nO proxecto Tapeworm foi creado en 1995 como un proxecto paralelo de Nine Inch Nails entre Reznor e varios membros da banda ao vivo como un ambiente creativo m\u00e1is \"democr\u00e1tico\". A banda inicialmente inclu\u00edu a Danny Lohner e a Charlie Clouser, pero expandiuse para que ingresasen os colaboradores de Nine Inch Nails Josh Freese, Atticus Ross e Alan Moulder. Por\u00e9n, despois de 9 anos de sesi\u00f3ns de estudio, ning\u00fan material foi oficialmente editado, e confirmouse que xa non estaba activo en 2005.\nA formaci\u00f3n da banda ao vivo tende a cambiar drasticamente entre as grandes xiras do grupo: ademais de Reznor encarg\u00e1ndose das voces, teclados e guitarra, ning\u00fan membro permaneceu dende a s\u00faa orixe. Reznor citou o longo per\u00edodo de xestaci\u00f3n entre os \u00e1lbums de estudio como parte das raz\u00f3ns para eses frecuentes cambios de persoal, ademais do seu desexo de refrecar a interpretaci\u00f3n da s\u00faa m\u00fasica. En 2009, a derradeira encarnaci\u00f3n da banda ao vivo contou con Reznor, Robin Finck (\u00e1 parte de Reznor, Finck tocou na meirande parte das xiras), Justin Meldal-Johnsen e Ilan Rubin."}
{"id": "28087", "revid": "98629", "url": "https://gl.wikipedia.org/wiki?curid=28087", "title": "Fugazi", "text": "Fugazi \u00e9 unha banda de post-hardcore estadounidense procedente de Washington, D.C. e formada en 1987. \u00c9 actualmente unha das bandas m\u00e1is influentes no rock independente. O grupo at\u00f3pase en hiato indefinido dende o ano 2003. Fugazi caracter\u00edzase pola s\u00faa postura \u00e9tica DIY, as s\u00faas pr\u00e1cticas empresariais e o seu desprezo cara \u00e1 industria discogr\u00e1fica.\nFugazi sempre foi co\u00f1ecido pola s\u00faa posici\u00f3n pol\u00edtica, percorreron o mundo promovendo un estilo de vida san e a cr\u00edtica cara \u00e1s instituci\u00f3ns e corporaci\u00f3ns aos seus seguidores durante as s\u00faas en\u00e9rxicas actuaci\u00f3ns. Atrib\u00faeselles ser os pais do son emocore.\nHistoria.\nFormaci\u00f3n.\nDespois da disoluci\u00f3n da banda seminal de hardcore punk Minor Threat, Ian MacKaye (o seu guitarrista e cantante) estivo nun feixe de bandas de curta vida (entre as que destacou a banda de emocore Embrace) antes de formar un novo tr\u00edo, Fugazi, co bater\u00eda Colin Sears e o baixista Joe Lally, comezando a ensaiar xuntos en setembro de 1986. Sears deixou a banda para unirse a Dag Nasty e foi substitu\u00eddo por Brendan Canty, que anteriormente estivera en Rites of Spring.\nMacKaye describe esta etapa de Fugazi como The Stooges tocando reggae. O grupo realizou o seu primeiro concerto a comezos do mes de setembro de 1987 cando a\u00ednda non ti\u00f1a nome. MacKaye escolleu a palabra \"fugazi\" dunha compilaci\u00f3n de historias sobre a Guerra de Vietnam, onde era usada co significado de \"Fucked Up, Got Ambushed, Zipped In\". A banda tocou como tr\u00edo durante alg\u00fans meses ata incorporar a Guy Picciotto. Picciotto orixinalmente s\u00f3 cantaba, pero despois dun tempo comezou a tocar a guitarra tam\u00e9n.\n\"Fugazi EP\" e \"Margin Walker - 13 Songs\".\nFugazi realizou a s\u00faa primeira xira en xaneiro de 1988, e en xu\u00f1o dese ano gravou o seu EP de estrea, \"Fugazi\" co produtor Ted Nicely. Pouco despois iniciar\u00eda unha xira por Europa que rematar\u00eda en decembro. Ese mes a banda gravou temas para o seu \u00e1lbum de estrea, por\u00e9n, non quedou contenta coas sesi\u00f3ns. A listaxe de canci\u00f3ns reduciuse e finalmente editaron o EP \"Margin Walker\" en 1989. \u00c1mbolos dous EPs foron finalmente combinados no \u00e1lbum \"13 Songs\", publicado a finais de 1989. Ao seu regreso de Europa, Picciotto, insatisfeito con s\u00f3 cantar, comezou a tocar tam\u00e9n a guitarra.\n\"Repeater\" e \"Steady Diet of Nothing\".\nCon Picciotto agora tam\u00e9n como guitarrista a tempo completo, Fugazi pasou a compo\u00f1er os temas novos como unha banda, xa que antes encarg\u00e1base Ian MacKaye en solitario. Ademais de traballar en material novo, temas que xa foran interpretados ao vivo como \"Merchandise\" e \"Turnover\" foron modificados para inclu\u00edlos no seu primeiro \u00e1lbum de estudio.\nO seu primeiro \u00e1lbum, \"Repeater\", foi lanzado o 19 de abril de 1990 a trav\u00e9s do selo Dischord Records, e inicialmente non entrou na lista \"Billboard 200\" nin foi un \u00e9xito comercial. Por\u00e9n, a banda pasou gran parte de 1990 e 1991 de xira, realizando uns 250 concertos en 13 meses. Cara o ver\u00e1n de 1991 o disco chegara \u00e1 cifra das 300 000 copias vendidas, e moitos grandes selos comezaron a realizarlle ofertas a Fugazi, que a banda rexeitou para continuar con Dischord. \"Repeater\" finalmente chegar\u00eda a vender m\u00e1is dun mill\u00f3ns de copias s\u00f3 nos Estados Unidos, e m\u00e1is de 2 mill\u00f3ns en todo o mundo. O \u00e1lbum foi ben recibido pola cr\u00edtica e contaba cun son alternativo que precedeu a significativos discos como o \"Nevermind\" de Nirvana e o \"Ten\" de Pearl Jam, que inesperadamente far\u00edan chegar o x\u00e9nero ao \"mainstream\".\nPara o segundo \u00e1lbum de estudio de Fugazi, \"Steady Diet of Nothing\", editado en xullo de 1991, a banda pediulle novamente ao produtor Ted Niceley traballar con eles. Niceley fix\u00e9rase coci\u00f1eiro e tivo que renunciar \u00e1 petici\u00f3n, polo que os membros do grupo decidiron producir o disco eles mesmos. Despois do \u00e9xito de \"Repeater\" e da s\u00faa posterior xira mundial, \"Steady Diet\" era moi agardado, e seis meses antes do seu lanzamento Dischord xa ti\u00f1a m\u00e1is de 160 000 reservas para o \u00e1lbum.\n\"In On the Kill Taker\" e \"Red Medicine\".\nFugazi gravou o seu terceiro \u00e1lbum, \"In on the Kill Taker\", no outono de 1992 con Steve Albini en Chicago; por\u00e9n, os resultados non foron satisfactorios e a banda decidiu regravar o disco con Ted Niceley e Don Zientara. Co estoupido do rock alternativo a comezos dos 90, \"In on the Kill Taker\"; editado o 30 de xu\u00f1o de 1993, converteuse no primeiro disco de Fugazi en entrar nas listas da \"Billboard\", en recibir a aclamaci\u00f3n dos cr\u00edticos de \"Spin\", \"TIME magazine\" e \"Rolling Stone\", convertendose as\u00ed no \u00e1lbum que lanzou a Fugazi ao estrelato.\nNa xira de \"In on the Kill Taker\" o grupo comezou a encher grandes auditorios e estadios, ademais de recibir ofertas de grandes selos m\u00e1is lucrativas. Durante as tres noites coas entradas esgotadas no Roseland Ballroom de Nova York en setembro de 1993, o magnate da m\u00fasica e presidente de Atlantic Records Ahmet Erteg\u00fcn reuniuse coa banda nos camerinos nun intento de fichala. Erteg\u00fcn ofreceulles \"todo o que queirades\", o seu propio selo subsidiario e m\u00e1is de 10 mill\u00f3ns de d\u00f3lares s\u00f3 por asinar con Atlantic. Fugazi declinou a oferta. Os organizadores do Lollapalooza tam\u00e9n intentaron recrutar \u00e1 banda como cabezas de cartel para a xira de 1993, feito que a banda considerou pero finalmente rexeitou.\nFugazi comezou a compo\u00f1er o material para \"Red Medicine\" a finais de 1994, despois de xirar promocionando \"In on the Kill Taker\". A banda traballou co enxe\u00f1eiro Don Zientara, pero decidiu non traballar novamente co produtor Ted Niceley. Fugazi optou por afastarse dos valores de produci\u00f3n agresivos de \"In on the Kill Taker\" e traballar no seu lugar en crear un son ambiental que amosase un maior alcance e profundidade. Para conseguir isto a banda encargouse das tarefas de produci\u00f3n, e ao facelo volveuse m\u00e1is segura coa experimentaci\u00f3n no estudio. \"Red Medicine\" levar\u00eda a Fugazi un paso m\u00e1is al\u00f3 cara o art rock. O grupo comezou unha extensa xira mundial para promocionar o \u00e1lbum, realizando un total de 172 concertos entre marzo de 1995 e novembro de 1996.\n\"End Hits\" e \"The Argument\".\nDespois de completar a esgotadora xira mundial para promocionar \"Red Medicine\", Fugazi colleuse un tempo de descanso e comezou a compo\u00f1er temas para o seu seguinte lanzamento. En marzo de 1997 Fugazi regresou novamente aos Inner Ear Studios co produtor e enxe\u00f1eiro Don Zientara para comezar a gravar o \u00e1lbum \"End Hits\", coa intenci\u00f3n de adoptar un enfoque m\u00e1is relaxado con respecto \u00e1 gravaci\u00f3n e ter m\u00e1is tempo para experimentar con distintos sons e t\u00e9cnicas no estudio. O grupo finalmente pasou sete meses gravando. Debido ao t\u00edtulo (\"end hits\" poder\u00eda traducirse como golpes finais ou como \u00e9xitos finais) comezaron a circular rumores dicindo que ser\u00eda o seu derradeiro lanzamento. Publicado o 28 de abril de 1998, o disco foi un \u00e9xito comercial e marcou unha das mellores estreas da banda nas listas da \"Billboard\". Por\u00e9n, a reacci\u00f3n da cr\u00edtica a \"End Hits\" foi dispar. Moitos cr\u00edticos loubaron os temas m\u00e1is pesados do \u00e1lbum, mentres que outros cuestionaron a inclusi\u00f3n das canci\u00f3ns experimentais m\u00e1is longas do grupo.\nFugazi comezou a traballar en \"The Argument\" en 1999. Este proceso tomoulle ao grupo m\u00e1is tempo do normal. Cada membro levou as s\u00faas propias ideas, a banda improvisou sobre elas e despois comezaron a xuntar as canci\u00f3n en varias configuraci\u00f3ns antes de decidir cales ser\u00edan as versi\u00f3ns finais. As sesi\u00f3ns de gravaci\u00f3n do disco tiveron lugar entre xaneiro e abril de 2001 nos Inner Ear Studios e na Dischord House en Arlington, Virxinia, xusto \u00e1s aforas de Washington, D.C. A banda traballou novamente con Don Zientara. Durante o proceso de gravaci\u00f3n gastouse unha considerable cantidade de tempo finalizando a produci\u00f3n de cada canci\u00f3n, en particular nas pistas das bater\u00edas, nun esforzo de darlle unha sensaci\u00f3n \u00fanica. O bater\u00eda Brendan Canty explicou \u00e1 revista \"Modern Drummer\" que \"Grav\u00e1molas de forma moi diferente en canto aos sons de bater\u00eda. Usamos moitos pratos, caixas e formas de mestura diferentes\".\n\"The Argument\" foi publicado por Dischord Records o 16 de outubro de 2001, xunto co EP \"Furniture + 2\", case catro anos despois do lanzamento de \"End Hits\". Arion Berger de \"Rolling Stone\" calificou ao \u00e1lbum como \"vigorizante\" e \"intelectual\", e Chris True de \"AllMusic\" referiuse a el como \"formigueo na columna e conmoci\u00f3n nos o\u00eddos ao mesmo tempo\" dicindo que, \"a banda levantou o list\u00f3n unha vez m\u00e1is para eles e para os outros\". Tam\u00e9n destacou que o \u00e1lbum \"tocara un territorio novo e estra\u00f1o\". Nese momento Fugazi sa\u00eda de xira con menos frecuencia, debido en gran parte a outros compromisos profesionais e persoais.\nHiato indefinido.\nFugazi inciciou o que e\u00f1es chamaron un \"hiato indefinido\" tras rematar a s\u00faa xira de 2002 polo Reino Unido, despois de tocar tres noites coas entradas esgotadas no London Forum os d\u00edas 2, 3 e 4 de novembro. O hiato foi provocado pola insistencia dos membros do grupo en pasar m\u00e1is tempo coas s\u00faas familias e en realizar outros proxectos profesionais.\nDende que Fugazi entrase en hiato en 2003, comezaron a circular rumores sobre unha posible reuni\u00f3n, insinuando algunhas persoas que a banda regresar\u00eda para tocar como cabeza de cartel no festival de Coachella. A\u00ednda que a banda confirmou que lle ofreceran grandes sumas de cartos para reunirse e ser cabezas de cartel en festivais ata agora declinaron todos eses ofrecementos.\nEn marzo de 2011 MacKaye reiterou que a Fugazi \"ofrec\u00e9ranlle cantidades insanas de cartos para reunirse e tocar, pero non van ser os cartos o que nos reuna, s\u00f3 tocar\u00edamos xuntos se queremos tocar m\u00fasica xuntos e o tempo o permite\".\nNo mes de novembro de 2011, cando foi preguntado por \"The A.V. Club\" sobre a posibilidade dunha reuni\u00f3n e un novo \u00e1lbum. Lally dixo que \"The Argument\" fora un gran disco e deber\u00edan intentar superalo, pero que unha reuni\u00f3n poder\u00eda levar bastante tempo xa que deber\u00eda ocorrer de xeito natural e os catro ti\u00f1an personalidades distintas..\nEn agosto de 2014 Dischord anunciou un lanzamento oficial para \"First Demo\", un \u00e1lbum con 11 demos gravadas en xaneiro de 1988. O anunciou inclu\u00eda unha escoita previa da demos do tema \"Merchandise\". \u00a0O \u00e1lbum de once temas foi editado o 18 de novembro de 2014.\nMacKaye insistiu nunha entrevista en 2017 que Fugazi non estaba disolta. A\u00ednda que admitiu que calquera actuaci\u00f3n en p\u00fablico no futuro ter\u00eda que lidar con moitos factores, tam\u00e9n dixo que os membros ti\u00f1an tocado ocasionalmente xuntos en privado dende 2003. O 21 de marzo de 2018, nunha entrevista para o podcast Vish Khanna's Kreative Kontrol, Lally confirmou que realizaban ensaiar irregularmente en encontros casuais. Dixo: \u201cSi, cando todos estamos en D.C. xunt\u00e1monos, conversamos e pasamos moito tempo r\u00edndonos. Temos un bo tempo xuntos, ceamos, e tocamos\". Lally tam\u00e9n afirmou que eran pouco probables actuaci\u00f3ns ou xiras p\u00fablicas."}
{"id": "28088", "revid": "98629", "url": "https://gl.wikipedia.org/wiki?curid=28088", "title": "Omar Rodr\u00edguez-L\u00f3pez", "text": "Omar Alfredo Rodr\u00edguez-L\u00f3pez, nado o 1 de setembro de 1975 en Bayam\u00f3n, Porto Rico, \u00e9 un multi-instrumentista, compositor, produtor, escritor, actor e director estadounidense. \u00c9 o compositor, produtor e guitarrista da banda de rock progresivo The Mars Volta, o guitarrista da banda de rock alternativo Bosnian Rainbows, e foi baixista do grupo De Facto e o guitarrista de At the Drive-In.\nBiograf\u00eda.\nOmar Rodriguez naceu en Porto Rico e medrou en El Paso, Texas, pero pasou parte dos seus primeiros anos en Carolina do Sur. Comezou a tocar o baixo aos 12 anos, pero con 15 cambiouse \u00e1 guitarra. Nese tempo co\u00f1eceu ao seu amigo Cedric Bixler, mentres practicaba con Paul Hinojos. Dende ent\u00f3n Omar pasou a meirande parte da s\u00faa carreira vivindo e traballando con Cedric. Durante ese tempo colaborou frecuentemente cos seus amigos e futuros compa\u00f1eiros de banda de El Paso, entre os que estaban Paul Hinojos, Cedric Bixler-Zavala, Julio Venegas e Jeremy Michael Ward.\nOmar uniuse a At the Drive-In como baixista e facendo as segundas voces. Antes de asinar un contrato coa Flipside para gravar \"Acrobatic Tenement\" coa banda, el era o encargado do baixo, pero despois cambiou \u00e1 guitarra. Mentres empezaba con At the Drive-In, tivo traballos como vendedor, secretario e incluso se sacaba alg\u00fans cartos trapicheando con drogas.\nOmar comezou a s\u00faa carreira musical aos 15 anos cando se converteu no cantante da banda hardcore de El Paso, Startled Calf, de 1990 a 1992. Rodr\u00edguez-L\u00f3pez pasou moito tempo da s\u00faa carreira traballando, e a mi\u00fado vivindo. co seu bo amigo Cedric Bixler-Zavala. Mentres a\u00ednda tocaban en At the Drive-In, eles formaron un proxecto de dub reggae chamado DeFacto. En 2001 ambos deixaron At the Drive-In, da cal formaban parte dende 1993, nun hiato indefinido para formar The Mars Volta.\nO estilo de compo\u00f1er e tocar de Rodr\u00edguez-L\u00f3pez est\u00e1 caracterizado por, \u00e1 parte doutros factores, disonancias irresoltas (en particular un grande uso do tritono), pasaxes crom\u00e1ticas e longas improvisaci\u00f3ns. \u00c9 tam\u00e9n co\u00f1ecido polo seu gran n\u00famero de pedais de efectos. Rodr\u00edguez-L\u00f3pez di ser un ignorante a teor\u00eda da m\u00fasica.\nO estilo de Rodr\u00edguez-L\u00f3pez foi moitas veces comparado ao do guitarrista de King Crimson Robert Fripp (que tam\u00e9n usa tritonos abundantemente). \u00c9 co\u00f1ecido que Fripp foi unha imfluencia importante para el. Por\u00e9n, Rodriguez citou ao pianista de salsa Larry Harlow como a s\u00faa principal influencia. Rodriguez cita ao comediante Lenny Bruce, o director de cine Werner Herzog e ao antropologo Carlos Castaneda como outras tres importantes influencias.\nOmar Rodriguez-Lopez Quintet.\nO \"Omar Rodriguez-Lopez Quintet\" \u00e9 un proxecto paralelo de Rodr\u00edguez-L\u00f3pez. Tomando alg\u00fan tempo libre do seu traballo con The Mars Volta, Rodr\u00edguez-L\u00f3pez toca en directo con este quinteto, que en 2005 inclu\u00edu a tres membros de The Mars Volta: Juan Alderete, Marcel Rodr\u00edguez-L\u00f3pez e Adrian Terrazas-Gonzales. O \u00e1lbum auto-tilulado que editaron en 2005 foi gravado case todo en \u00c1msterdam. O \u00e1lbum, \"Omar Rodriguez\", est\u00e1 composto por longas e improvisadas canci\u00f3ns con t\u00edtulos en neerland\u00e9s e sen letras.\nDespois de rematar o \u00e1lbum de The Mars Volta \"Amputechture\" do 2006, Rodr\u00edguez-L\u00f3pez colaborou con Damo Suzuki nun EP titulado \"Please Heat This Eventually\". A colaboraci\u00f3n incl\u00fae a membros do seu quinteto. f Omar's Quintet. O selo de Omar Gold Standard Labs editou unha edici\u00f3n especial en vinilo en decembro do 2006 e a versi\u00f3n en CD editouse o 23 de xaneiro de 2007."}
